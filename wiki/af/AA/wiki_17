<doc id="16666" url="https://af.wikipedia.org/wiki?curid=16666" title="Maria van Riebeeck">
Maria van Riebeeck

Maria van Riebeeck (Rotterdam, 28 Oktober 1629 – Malakka, 2 November 1664) gebore Maria de la Quellerie as 'n dogter van Abraham Quevellerius (de la Quellerie), predikant te Rotterdam. Op 28 Maart 1649 trou sy op 19-jarige ouderdom in Schiedam met Jan van Riebeeck, stigter van Kaap de Goede Hoop, wat toe 29 jaar oud was.

Hulle gaan woon in die handelstad Rotterdam wat op daardie stadium 26 000 inwoners gehad het. Later trek hulle na Haarlem, Leiden en Amsterdam. Maria en Jan van Riebeeck het saam 8 kinders gehad waarvan die meeste op jong ouderdom oorlede is. Maria was een van die eerste Hugenote wat hulle in Kaap de Goede Hoop gevestig het. Sy sterf op 35-jarige ouderdom op 2 November 1664 in Malakka. Haar graf is steeds in die ruïnes van die Sint Pauluskerk in Malakka. Die oorspronklike grafsteen is gedurende 1910 na Kaapstad geneem. Tans is daar 'n gedenksteen op haar graf wat die inligting hier vervat.

Die Suid-Afrikaanse duikboot die SAS "Maria van Riebeeck" is na haar vernoem. 

Maria de la Quellerie se ouers was Abraham de la Quellerie (1589–1630) en Maria du Bois (gebore 1593). Abraham was soos sy vader Chrétienne (gebore 1543) 'n Waalse predikant. 

Maria en Jan Van Riebeeck se kinders het ingesluit Abraham van Riebeeck, wat op 18 Oktober 1653 in die Kaap gebore is en later Goewerneur-Generaal van Nederlands-Indië geword het, en Anthonia van Riebeeck, wat op 6 November 1663 in Malakka gebore is. Anthonia is in 1678 in Batavia met die plaaslike predikant Melchior Leydecker getroud. Die eerste volledige vertaling van die Bybel in Maleis, die Leydecker-vertaling, is na hom vernoem. Verder het die Van Riebeecks die Khoi-meisie Eva Krotoa in hulle huishouding opgeneem. Eva is later met Pieter van Meerhof, uit Kopenhagen in Denemarke, getroud en is 'n vroeë nie-Europese voorouer van sommige Afrikaner-families.




</doc>
<doc id="16667" url="https://af.wikipedia.org/wiki?curid=16667" title="Theuns Jordaan">
Theuns Jordaan

Theuns Jordaan is 'n Suid-Afrikaanse sanger en liedjieskrywer. Hy sing liedjies wat hy self skryf, sowel as liedjies van bekende liedjieskrywers soos Koos du Plessis, Johannes Kerkorrel en David Kramer. Sy eerste twee albums het dubbelplatinumstatus verbygesteek. Saam met Karla du Plessis sing hy die lied "Wie weet" wat die temalied van die TV-program Jopie Adam was.

Theuns Jordaan is op 10 Januarie 1971 op 'n Karoo-plaas naby Venterstad, 30 km van Bethulie, gebore en het ook daar grootgeword. In sy matriekjaar aan die Hoër Volkskool, Graaff-Reinet, het hy sy verknogtheid aan rugby begin deel met sy liefde vir kitaar. As kind is sy musiektalent in sy ouerhuis aangemoedig. Ná skool is hy weermag toe. Ná voltooiing van sy diensplig het hy Bedryfsielkunde aan die Universiteit van Stellenbosch gestudeer en 'n B.Ekon.-graad verwerf.

Jordaan was 'n inwoner van Majuba-manskoshuis, en dit was ook op Stellenbosch waar Theuns al meer begin sing het. Op 21 Oktober 1992 het hy vir die eerste keer voor 'n gehoor in die kuierplek "The Terrace" opgetree met 'n paar rand en 'n pizza as enigste betaling.

Sy moedertaal Afrikaans het by die Universiteit vir hom 'n passie geraak en hy het begin liedjies skryf, geïnspireer deur Koos du Plessis, Anton Goosen en David Kramer.

Met sy graad in die hand verruil Theuns in 1998 Stellenbosch vir Pretoria. Hy was vir 'n jaar entrepreneur. Johan Bakkes het hom gehelp om sy debuutalbum "Vreemde Stad" op Stellenbosch op te neem. Vyf van die snitte op die album, wat in 2000 by die Klein Karoo Nasionale Kunstefees baie suksesvol vrygestel is, is deur hom self geskryf. Daarna is 'n verbeterde opname van "Vreemde Stad" deur EMI-musiek her-vrygestel. Die album het in 2003 Trippel Platinumstatus (150 000 kopieë) verbygesteek om een van die suksesvolste debuut-albums nog ooit in Afrikaans te word met verkope wat reeds verby die 210 000-merk is.

Die langverwagte tweede album, "Tjailatyd", is by Aardklop in 2002 bekendgestel, en ook hierdie album se verkope is reeds by bykans 220 000.

Die kitaarspeler Anton L’Amour begin gereeld saam met Theuns optree, 'n samewerking wat vandag nog deel is van Theuns se loopbaan. In November 2005 is "Seisoen" vrygestel, en hierdie keer was L’Amour in die regisseurstoel. "Seisoen" het ook vir rekordverkope gesorg met meer as 115 000 CD’s wat verkoop is. Theuns het dus met slegs drie albums verkope van meer as 500 000 behaal.

In 2007 het Theuns besluit om sy sewe jaar as professionele sanger op een album saam te vat. "Grootste Treffers" is in Maart vrygestel en het byna 85 000 tot op datum verkoop.

Op 28 Maart 2008 is Theuns en Juanita du Plessis se "Bring Jou Hart" op DVD vrygestel. Dit was 'n reuse sukses, en daar is ook 'n CD vrygestel. Die DVD se verkope was 105 000 en die CD s'n 'n rekordgetal van 120 000.

Theuns was nog altyd 'n groot aanhanger van die musiek van Koos du Plessis en in April 2009 is "Koue Vuur" vrygestel. Dit het binne twee maande platinumstatus behaal met verkope wat tans op meer as 100 000 staan.

2012 was 'n groot jaar vir Theuns. Nie net het hy sy vyfde solo-CD, "Roeper", vrygestel nie, maar hy en Juanita het weer saamgewerk op "Hart Vol Drome".

"Roeper" was een van 2012 se grootste verkopers en het lank op die topverkoper-lyste van platewinkels en programme soos RSG se Top 20 en DKNK geboer. Die handvol Ghoema-toekennings wat die album in April 2013 gewen het – onder meer vir album van die jaar – het beteken dat dit later die maand wéér op RSG se Top 20 was. Die verkope van die album is verby die 125 000-merk en ook kritici het die album geloof as een van die beste die afgelope tyd.

Theuns is met sy diep rasperstem nie net 'n uitstekende sanger nie, hy het ook deur die jare sy staal as liedjieskrywer gewys. Verskeie groot treffers – "Soos Bloed", "Jou Asem", "Roeper van My Hart" en "Net Voor die Storm Kom" – is uit sy pen.

2013 was 'n groot jaar vir Theuns Jordaan met sy album "Roeper" wat verskeie pryse ingeryg het. By die Ghoema-toekenningsaand vroeg in 2013 het Theuns vyf toekennings gewen – album van die jaar, beste kontemporêre manskunstenaar, beste albumverkoper én beste DVD vir "Hart Vol Drome" saam met Juanita du Plessis. Theuns het ook die Diamantprys vir totale verkoopsyfers van meer as 1 miljoen ontvang. By die Sama-toekennings in Mei van dié jaar het hy twee pryse gewen – een vir die beste Afrikaanse kontemporêre album (vir "Roeper") en ook die groot prys van die jaar, dié van topverkoper album in Suid-Afrika. By die Tempo-toekennings het hy die topverkoper mans-album vir die jaar gewen vir "Roeper". Daarnaas het hy saam met Juanita du Plessis die toekenning gewen vir die topverkoper DVD vir "Hart Vol Drome".






</doc>
<doc id="16668" url="https://af.wikipedia.org/wiki?curid=16668" title="Varing">
Varing

Die varingagtiges (vroeër afdeling "Pteridophyta") is vandag 'n versamelnaam vir 4 afdelings van die planteryk, naamlik die primitiewe varings (afdeling "Psilophyta"), die wolfskloue (afdeling "Lycopodophyta"), die perdesterte (afdeling "Sphenophyta") en die egte varings (afdeling "Pterophyta"). 

Al hierdie plante deel die kenmerk dat hulle vaatbundels het en dat hulle deur middel van spore voortplant. Soos die mosse(afdeling "Bryophyta") ondergaan varings ook 'n generasiewisseling, maar die sporofietgenerasie oorheers en die gametofietgenerasie is baie gereduseer. Die meeste varings word in die tropiese en subtropiese wêrelddele in vogtige, skaduryke toestande op die grond aangetref. 

Veral in die trope word ook heelwat epifiete aangetref, terwyl 'n groep egte varings waterlewend is. Die meeste varingagtiges is laaggroeiende kruide, maar 'n paar boomvormige spesies word ook aangetref. Die 4 afdelings van die planteryk wat saam as die varingagtiges beskou word, het die gemeenskaplike kenmerke dat hulle vaatplante is, met ander woorde vaatbundels besit, en dat hulle deur middel van spore voortplant. 

Eersgenoemde eienskap deel hulle met die saadplante en laasgenoemde eienskap met die mosse. Die vaatbundels van varingagtiges is meestal konsentries (met die xileem binne die floëem) en geslote, met ander woorde daar is geen kambium tussen die xileem en die floëem nie en sekondêre diktegroei kan dus nie plaasvind nie. By sommige van die uitgestorwe varings kon sekondêre diktegroei egter wel plaasvind, en dit vind ook by een van die hedendaagse groepe plaas. 

Die vaatweefsels van varings maak die vervoer van vloeistowwe heelwat doeltreffender, gevolglik is hulle oor die algemeen ook heelwat groter as die mosse. Die blare van die wolfskloue (afdeling "Lycopodophyta") en die perdestertagtiges (afdeling "Sphenophyta") is baie klein en staan as mikrofille bekend. Die van die egte varings is heelwat groter en staan gevolglik as megafille bekend. 

Baie varingagtiges het 'n kruipende stingel, wat bogronds of ondergronds kan wees. Generasiewisseling is, soos by die mosse, duidelik by die varingagtiges waarneembaar. In teenstelling met die mosse is die sporofietgenerasie van die varingagtiges egter die dominante generasie en is die gametofietgenerasie gereduseer. Die alombekende varingplante is die sporofietgenerasies en by rypheid vorm hulle spore in spesiale sporangia. 

Die spore word deur reduksiedeling of meiose gevorm en lei dus die haploïede gametofietgenerasie in. By die sogenaamde isosporiese varings is al die spore wat geproduseer word, identies en gee die ontkiemende spore oorsprong aan klein protalliums of gametofiete. By die heterosporiese varings word 2 verskillende tipes spore, naamlik mikro- en makrospore, in mikro- en makrosporangia geproduseer. 

Die mikrospore gee oorsprong aan manlike (mikro-) gametofiete en die makrospore aan vroulike (makro-) gametofiete en die gametofiete ontwikkel binne-in die spore. Die protallium van 'n isosporiese varing dra sowel manlike as vroulike geslagsorgane (onderskeidelik anteridia en argegonia). 

Elke argegonium produseer een eiersel, terwyl die anteridia 'n groot aantal spermatosoïede produseer. Hierdie spermatosoïede word deur appelsuur, sitroensuur of soortgelyke stowwe wat deur die argegonia afgeskei word, na die argegonia aangetrek. In 'n argegonium versmelt 1 spermatosoïed met die eiersel om 'n dipIoïede sigoot te vorm en dus die begin van die sporofietgenerasie in te lui. Die jong sporofiet is oorspronklik van die gametofiet vir voedingstowwe afhanklik, maar ontwikkel vinnig wortels, stingels en blare om 'n selfstandige varingplant te vorm.

Die primitiewe varings (afdeling "Psilophyta") bestaan reeds vanaf die Siluur (sowat 430 miljoen jaar gelede) en die meeste van hulle het reeds uitgesterf. Die afdeling word in 2 ordes onderverdeel: die "Psilophytale"s, wat reeds heeltemal uitgesterf het, en die "Psilotales", waarvan vandag nog 2 lewende genera aangetref word. 

Hierdie genera is "Psilotum", struikagtige, blaarlose varingagtiges wat slegs in die tropiese en subtropiese gebiede voorkom, en "Tmesipteris", epifiete met plat, blaaragtige strukture wat in Oseanië (die eilande van die Stille Oseaan) aangetref word. Die varingagtiges van hierdie afdeling het geen wortels of egte blare nie. Die "Psilophytales" word dikwels beskou as die voorgangers van sowel die "Psilotales" as alle ander vaatplante wat vandag aangetref word. 

Die perdestertagtiges (afdeling "Sphenophyta") is ook 'n baie ou groep varingagtiges, waarvan 4 ordes reeds uitgesterf het. Van die oorblywende orde, die perdesterte (orde "Equisetales"), het die genus "Equisetitum" ook reeds uitgesterf. Van die ander genus in die orde ("Equisetum") word vandag ongeveer 30 spesies wêreldwyd aangetref, die meeste daarvan in die Noordelike Halfrond. Die perdesterte is almal kruidagtig en het naaldagtige blare wat in kranse gerangskik is.

Die wolfskloue (afdeling "Lycopodophyta") word in 4 ordes ingedeel, waarvan 1 (die "Lepidodendrales") reeds uitgesterf het. Van die ander 3 ordes word daar vandag nog net 4 genera aangetref. Die wolfskloue was veral volop in die Devoon en die Karboon, en veral spesies van die genus "Lepidodendron" het 'n belangrike bydrae tot die vorming van steenkool gelewer. Vandag is die wolfskloue egter betreklik skaars. 

Wolfskloue het wortels en stingels en klein, spiraalsgewys gerangskikte blare wat as mikrofille bekend is. Die sporangia word in die oksels of op die adaksiale oppervlak (bokant; naaste aan die stingel) van gespesialiseerde blare wat as sporofille bekend is, gedra. 

By sommige spesies is hierdie sporofille saam in die vorm van keëls gerangskik. Isosporiese sowel as heterosporiese spesies word aangetref. Die plante is almal klein en kruidagtig en het dikwels rankende stingels wat digotomies vertak is.

Die orde "Lepidodendrales" was heterosporiese boomvarings waarvan die sporangia in keëls gedra is. Sekondêre diktegroei het by hierdie varings voorgekom. Die orde "Lycopodiales" bestaan uit slegs 1 familie, die "Lycopodiaceae", met ongeveer 180 spesies wat wêreldwyd versprei is. Een van die spesies behoort tot die genus "Phylloglossum" en word slegs in Australië aangetref, terwyl al die ander spesies tot die genus "Lycopodium" behoort. Die meeste is grondlewend, maar enkele spesies in die trope is epifiete. Verskeie uitgestorwe genera word ook onder hierdie orde geklassifiseer. 

Die orde "Selaginellales" bestaan uit ongeveer 700 spesies wat almal tot die genus "Selaginella" (familie "Selaginellaceae") behoort. Hulle kom grotendeels in tropiese gebiede voor en 7 spesies word in Suider-Afrika aangetref. Alle "Selaginella"-spesies is heterosporiese varings. 'n Kenmerk van hierdie varings is ŉ klein tongetjie of liguul aan die basis van die blaartjies, wat vermoedelik 'n waterabsorberende funksie het. Die meeste "Selaginella"-spesies is mesofiete (verkies 'n vogtige omgewing), maar enkele xerofiete (verkies 'n droë omgewing) word ook aangetref. 

'n Voorbeeld van eersgenoemde is "Selaginella" "kraussiana", 'n spesie wat algemeen in Suider-Afrikaanse woude aangetref word, en van laasgenoemde "Selaginella dregei", 'n spesie wat onder meer op rotskoppies rondom Pretoria en aan die Witwatersrand aangetref word. Ook die orde "Isoetales" bestaan uit slegs 1 familie ("Isoetaceae") en 1 genus ("Isoetes") met ongeveer 60 spesies, wat almal in of naby water groei. Dit is die enigste lewende varingagtiges waar sekondêre diktegroei aangetref word, hoewel geeneen van hulle bome is nie. Die "Isoetales" is heterosporiese varings.

Die egte varings (afdeling "Pterophyta") is die volopste en bekendste lewende verteenwoordigers van die varingagtiges en ongeveer 9 000 spesies word wêreldwyd aangetref. Die meeste varings verkies vogtige en skaduryke plekke in die tropiese en subtropiese wêrelddele, maar heelwat varingspesies word ook in die gematigde wêrelddele aangetref. Die meeste egte varings groei op die grond, maar 'n aantal epifiete word ook in hierdie groep aangetref. 

'n Besondere kenmerk van die meeste egte varings is die veervormige blare wat in die jong stadium horlosieveer-vormig opgerol is en wat op die abaksiale (onderste; verste van die stingel) oppervlak sporangia dra. Die sporofiet van die egte varings bestaan uit duidelike wortels, stingels en blare. Die stingels is meestal gereduseer tot 'n bogrondse of ondergrondse risoom wat dikwels met hare of skubbe bedek is. 'n Paar bome word by hierdie afdeling ingedeel en word onder die familie "Cyatheaceae" geklassifiseer. 

Geen sekondêre diktegroei word egter by die egte varings aangetref nie, en die dikte van hierdie bome is merendeels die gevolg van dooie blaarbasisse en bywortels. Van hierdie familie word 2 lede, "Alsophila capensis" en "Alsophila" "dregei", ook in Suider-Afrika aangetref. Die egte varings word onderverdeel in landvarings en watervarings.

Die landvarings (orde "Filicales") is isosporiese varings wat, soos die naam aandui, altyd op land aangetref word. Die blare is groot, is meestal betreklik dun en staan as megafille bekend. By die vliesvarings (familie "Hymenophyllaceae") is die blare aan weerskante van die are slegs een sellaag dik. Hulle is klein plante met 'n kruipende stingel wat in splete in rotse of in die trope as epifiete op die stamme en takke van bome groei.

By varings soos sommige "Blechnum"-spesies en "Osmunda" "regalis" word dimorfisme van die blare aangetref en slegs een van die 2 blaartipes dra sporangia. "Platicerium" "alcicorne" van Afrika het ook 2 verskillende tipes blare, en is ŉ uitsondering tussen die egte varings omdat die blare nie veervormig is nie. Teenaan die wortels en die stingel word steriele, skulpvormige blare gedra, terwyl die blare waarop die sporangia gedra word, soos die geweie van herte lyk. 

Na aanleiding van die bou en ontstaan van die "sporangia word 2 subordes" "van die orde Filicales" onderskei. By die "Eusporangiatae" ontstaan die sporangia uit groepe selle en die sporangiumwand is enkele sellae dik. Die sporangia van die "Leptosporangiatae" ontstaan daarenteen uit 1 sel en die wand is slegs 1 sellaag dik. By baie van die egte varings word die sporangia in groepe (sori) onderaan die blare gedra, en elke sorus is met 'n indusium bedek. Die sporangia self is voorsien van 'n ring van annulusselle wat die sporangium laat oopbars wanneer die spore ryp is. Die plek waar die sporangium oopbars, staan as die mond of stomium bekend.

Watervarings (orde "Hydropteridales") is heterosporiese varings waarvan die spore in sakvormige omhulsels (sporokarpe) gedra word. Die watervarings word onderverdeel in die drywende varings (familie "Salviniaceae") en die wat in die bodem veranker is (familie "Marsileaceae"). By die spesies van eersgenoemde familie vorm die relatief groot blare dryforgane wat die varings op die water laat dryf. 

Hierdie blare word in pare of kranse van 3 gedra. Die drywende varings kan sowel geslagtelik as ongeslagtelik voortplant. Hierdie ongeslagtelike voortplanting vind soms so snel plaas dat groot wateroppervlaktes vinnig deur hierdie plant ingeneem kan word. 'n Bekende voorbeeld hiervan is die Karibameer in Zimbabwe, waar ŉ oppervlakte van meer as 1 000 km binne 3 jaar deur hierdie plant ingeneem is en heelwat probleme tot gevolg gehad het. Ander bekende drywende varings is die van die genus A"zolla". 






</doc>
<doc id="16670" url="https://af.wikipedia.org/wiki?curid=16670" title="Europabrücke (Brennerautobahn)">
Europabrücke (Brennerautobahn)

Die Europabrücke of Europabrug wat deel vorm van die Brennerautobahn (A 13), is 'n 777 meter lange brug met 'n span van 657 meter oor die Wippvallei net Suid van Innsbruck, Oostenryk. Teen 'n hoogte van 190 m bo die grond is dit die hoogste brug in Europa, wat op pilare rus. Tot met die voltooiing van die Franse kabelstutbrug Viaduc de Millau aan die einde van 2004 was dit vir 44 jaar lank die hoogste brug in Europa. Bouwerk het in 1960 'n aanvang geneem en die brug is op 17 November 1963 vir verkeer geopen.

Die brug oorspan die Wippvallei tussen Patsch en Schönberg. Die hoogte van die brug en die effens geboogde dek van die brug maak dit 'n toonbeeld van Ingenieursvernuf uit die 1960's.

Die Europabrücke rus op vyf gewapende beton pilare waarvan die middelste teen 146,5 m die hoogste is. Die hoofbrug het 'n staal konstruksie met lengte 657 m. Die spanwydte tussen die pilare bedra 81 + 108 + 198 + 108 + 81 + 81 m.

Die brug het 'n afwaartse helling van 4,05 % in Innsbruck se rigting. Die breedte is in 1984 met 1,20 m tot 24,6 m; vergroot. Die brug het drie bane in elke rigting waarvan die regterkanste baan as kruiplaan vir digte swaarverkeer dien.

Die Europabrücke is die onderwerp van talryke kunstenaarsvoorstellings en 'n geliefde fotografie-onderwerp (die gerieflikste afneempunt is by die kapel by die boonste parkeerterrein). Dit is ook op 'n aantal posseëls vertoon. Die bouwerk insluitend die konstruksie van die pilare kan van die ou Brenner Straße, wat in 'n kronkelpad tot by die brugpilare lei.

Oorspronklik is die bou van die brug nie voorsien as deel van die beplanning van die Brennerautobahn nie. As gevolg van die optrede van die Schönberginwoners, wat 'n toerisme bestaan uit die snelweg maak, is die padverloop verander wat die bou van die Europabrücke tot gevolg gehad het. 


</doc>
<doc id="16671" url="https://af.wikipedia.org/wiki?curid=16671" title="Europabrücke">
Europabrücke



</doc>
<doc id="16674" url="https://af.wikipedia.org/wiki?curid=16674" title="Sint-Maartenfees">
Sint-Maartenfees

Die Sint-Maartenfees word in in 'n aantal Rooms-Katolieke gebiede in Europa op 11 November gevier. By hierdie fees is dit gebruiklik dat kinders lantarinkies by hulle dra en die deurklokkies lui om lekkers en vrugte of geskenkies te ontvang. Net soos by Halloween is hier sprake van voorchristelike gebruike. Die opkoms van Halloween dreig om die in baie opsigte eenderse Sint-Maartenfees te verdring. In Frankryk bestaan daar dan ook plaaslike organisasies wat teen Halloween en vir Sint-Maarten is.


</doc>
<doc id="16675" url="https://af.wikipedia.org/wiki?curid=16675" title="Sint Maarten">
Sint Maarten

Sint Maarten (Nederlands: [sɪnt ˈmaːrtə(n)]), nie-amptelik "Sint-Maarten", behels die suidelike deel van die eiland "Sint Maartin" in Noord-Amerika, terwyl die noordelike deel die Franse oorsese gebied Saint-Martin vorm. Tot in 2010 het Sint Maarten deel uitgemaak van die Nederlandse Antille, maar dié eiland het op 10 Oktober 2010 'n outonome land binne die Koninkryk van die Nederlande geword.

Die amptelike tale is Nederlands en Engels. Die hoofstad is Philipsburg en die grootste stad is Lower Prince's Quarter. Dié eilandgebied het 'n oppervlakte van 37 km² en 'n bevolking van 33 609 in 2011. Sint Maarten grens in die noorde aan Saint-Martin, in die ooste aan Sint Bartolomeus asook in die suide aan Saba en Sint Eustatius van Karibiese Nederland.

Sint Maartin is op 11 November 1493 (Sint-Maartenfees) deur Christophorus Columbus tydens sy tweede reis vir Europa ontdek en ná die heilige Martinus van Tours genoem. Alhoewel Sint Maartin deur die Spaanse Ryk opgeëis is, is dié eiland nooit deur Spanjaarde gekoloniseer nie. Sint Maartin het egter beide Franse en Nederlandse koloniste gelok, maar weens verskeie redes. Frankryk wou al die eilande tussen Bermuda en Trinidad en Tobago koloniseer, terwyl Nederland dié eiland as 'n gerieflike hawe halfpad tussen hul kolonies Nieu-Nederland en Nederlands-Brasilië beskou het. Die Nederlandse Wes-Indiese Kompanjie het in 1631 Fort Amsterdam opgerig. Franse en Engelse koloniste het gou gevolg. Na aanleiding van hierdie suksesvolle kolonisasies het Sint Maartin ook aandag van Spanje gekry, wat hul southandel veilig wou hou. Die Tagtigjarige Oorlog het tot verdere skermutselinge tussen Nederland en Spanje gelei. Spanje het dié eiland in 1633 verower en die meeste of al die koloniste van Sint Maartin ontruim. Nadat dié eiland nie meer winsgewend was nie, het die Spanjaarde Sint Maartin in 1648 verlaat. Franse en Nederlanders het hul kans gesien om weer op dié eiland te vestig. Nederlandse koloniste het vanaf Sint Eustatius gekom en Franse koloniste van St. Kitts en Nevis. Die nuwe vestiging het tot konflikte gelei en albei kante het saamgestem om dié eiland te deel. Hulle het in 1648 die Verdrag van Concordia onderteken, maar skermutselinge het die grens tussen 1648 en 1816 16 keer laat wissel. Sint Maarten het in 1983 'n eilandgebied van die Nederlandse Antille geword en is sedert 2010 'n outonome land binne die Koninkryk van die Nederlande, grondwetlik gelykwaardig aan Aruba, Curaçao en Nederland.

Krieket is Sint Maarten se gewildste sportsoort en spelers mag vir die Wes-Indiese nasionale krieketspan uitdraf. Dié eiland is 'n gesogte vakansieplek en die ekonomie is veral op toerisme gebaseer. Die Prinses Juliana Internasionale Lughawe is veral bekend vir sy aanloopbaan digby die strand en dit is veral by toeriste gewild, wat groot vliegtuie van naby wil sien.


</doc>
<doc id="16677" url="https://af.wikipedia.org/wiki?curid=16677" title="Skubreptiel">
Skubreptiel

Skubreptiele, ook bekende as Squamata, is die grootste orde van reptiele, insluitende akkedisse en slange. Lede van die orde word aan hul vel gekenmerk, wat horingagtige skubbe dra. Hulle besit ook die kwadraadbeen, wat dit moontlik maak om die boonste kaak afsonderlik van die breinskedel te beweeg. Dit is veral sigbaar by slange, wat hul kake ontkoppel om groot prooi te verorber.



</doc>
<doc id="16679" url="https://af.wikipedia.org/wiki?curid=16679" title="Driehoeksmeting">
Driehoeksmeting

Driehoeksmeting of trigonometrie is 'n vertakking van die wiskunde wat oor driehoeke handel. Dit ondersoek veral driehoeke waarvan een hoek 90° is (reghoekige driehoeke), asook die verhoudings tussen hoeke en sylengtes — byvoorbeeld die trigonometriese funksies soos sinus ("sin"), cosinus ("cos") en tangens ("tan"). Afgesien van gewone driehoeke in 'n plat vlak, word driehoeke op 'n sfeer ook ondersoek in sferiese trigonometrie.
'n Trigonometriese sirkel is 'n sirkel met 'n straal van 1 en die middelpunt as oorsprong van die assestelsel. Die cosinus van die hoek formula_1 is die waarde van formula_1 op die sirkel op die x-as en die sinus van formula_1 is die waarde op die y-as. Daarin word die volgende verwantskappe sigbaar

Die tangens van 'n hoek is gedefinieer as die verhouding tussen die teenoorstaande en die aanliggende sye van 'n reghoekige driehoek en is dus:

formula_8 ; formula_9 

formula_10 ; formula_11

formula_12 ; formula_13

Sin: “sints” → sin = teenoorstaande oor skuins

Cos: “cosas” → cos = aangrensend oor skuins

Tan: “tanta” → tan = teenoorstaande oor aangrensend

Identiteite is die vergelykings wat geld vir enige waarde van hoek "A".

In driehoek ABC geld:

Sinreël: formula_21

Cosreël: formula_22



</doc>
<doc id="16736" url="https://af.wikipedia.org/wiki?curid=16736" title="Europabrücke (Koblenz)">
Europabrücke (Koblenz)

Die Europabrücke of Europabrug in Koblenz is 'n brug oor die Moesel wat deel vorm van die B 9 roete in Duitsland. Dit verbind die middestad van Koblenz met die Lützelbuurt. Die brug se eerste konstruksie dateer uit 1934. Nadat dit in die Tweede Wêreldoorlog vernietig is en weer herbou is, is dit in 1974 met die aanbou van 'n tweede brug van vier na agt bane verbreed.


</doc>
<doc id="16737" url="https://af.wikipedia.org/wiki?curid=16737" title="Vlag van Koeweit">
Vlag van Koeweit

Die nasionale vlag van Koeweit (Arabies: علم الكويت) is op 7 September 1961 amptelik in gebruik geneem. Die vlag vertoon drie ewe wye horisontale bane in groen, wit en rooi met ’n swart trapesium aan die vlagpaalkant.

Die kleure van die vlag is afgelei van ’n gedig deur Safie Al-Deen Al-Halie. Die kleure het die volgende betekenisse: wit stel die mens se dade voor, swart stel die slagvelde voor, groen stel die landerye voor en rooi stel swaarde voor wat rooi is van die bloed van die vyand.

Die horisontale bane is almal ewe hoog. Die swart trapesium kom van die hoeke op die vlagpaalkant tot waar die wit baan met die groen en rooi onderskeidelik byeenkom. Die trapesium kom tot een kwart in die breedte van die vlag in.

Voor 1961 was die vlag van Koeweit rooi en/of wit, soos talle ander state in die Persiese Golf in daardie tyd (’n rooi agtergrond met wit teks of simbole daarop). Tot 1899 was die vlag van Koeweit ’n eenvoudige rooi baan. Van 1899 tot 1915 was die vlag ’n rooi agtergrond met ’n wit ster en sekelmaan en, ook in wit, die woord “كويت” ("Koeweit") gestileer om nie die hoofletter "K" te beklemtoon nie; van 1899 tot 1909 was die twee simbole ewe groot in hoogte maar tussen 1909 en 1915 het die ster en sekelmaan voorrang geniet en die landsnaam is verklein en geskuif na die boonste hoek op die wapperkant. Tussen 1915 en 1956 is die ster en sekelmaan totaal verwyder en is die naam vergroot en teruggeskuif na die middel van die vlag. Tussen 1956 en 1961 is die ster en sekelmaan steeds weggelaat, die naam is op ’n ander manier gestileer om groter klem te plaas op die hoofletter "K", die vlagpaalkant van die vlag het ’n wit golwende fraiing bygekry en die "Sjahada" is vertikaal langs die fraiing geskryf om van bo na onder gelees te word. Die huidige vlag is in die Pan-Arabiese kleure.

In 2005 het die vlag van Koeweit die grootste vlieër ter wêreld geword met ’n grootte van 1019 m². Dit is in Nieu-Seeland gemaak deur Peter Lynn en vir die eerste keer in 2004 in die Verenigde Koninkryk aan die publiek bekendgestel voordat dit amptelik in 2005 in Koeweit bekendgestel is.



</doc>
<doc id="16741" url="https://af.wikipedia.org/wiki?curid=16741" title="Nasionale Vrouemonument">
Nasionale Vrouemonument

Die Nasionale Vrouemonument in Bloemfontein is 'n monument ter herinnering aan die tragedie van ontbering wat vroue en kinders getref het tydens die Tweede Vryheidsoorlog. Ongeveer 27 000 Boere vroue en -kinders het tydens die oorlog in Britse konsentrasiekampe gesterf. 

Die ontwerp van die monument is gedoen deur Frans Soff en die beeldhouwerk deur Anton van Wouw. Emily Hobhouse het die sentrale beeldegroep geskets. Hierdie beeldegroep verleen uiting aan die persoonlike belewenis van Emily Hobhouse op 15 Mei 1901, verbonde aan 'n toneel van gebroke vroue en 'n sterwende kind in Springfontein se konsentrasiekamp.

Die beeld is onthul op 16 Desember 1913, tydens 'n geleentheid waar sowat 20 000 mense vanoor die hele Suid-Afrika saamgetrek het om die verrigtinge te volg.

Die gedagte om 'n monument op te rig, is uitgespreek deur M.T. Steyn, destydse president van die Vrystaatse Republiek, tydens mediese behandeling in Europa na afloop van die Tweede Vryheidsoorlog. Sy vrou, Tibbie Steyn, het hierin gedeel, veral omdat sy 'n aantal familie en vriende wat in konsentrasiekampe aangehou is, aan die dood afgestaan het. Sy had ook 'n noue verbintenis met Emily Hobhouse.

Terug in Suid-Afrika het Steyn die gedagte verder gevoer. Sy loodskomitee het 'n praktiese alternatief bedink, naamlik om 'n skool of hospitaal op te rig. Steyn se standpunt was dat die hoë koste van bedryf van so 'n alternatief die monumentmotief moontlik sal stroop van die element van inspirasie wat eerstens tot die oprigting daarvan aanleiding moes gee. Verdere konsultasie met verskeie Afrikanerorganisasies lei tot die besluit om 'n monument op te rig ter herdenking aan vroue, moeders en kinders wat gedurende die oorlog gesterf het.

Nadat Steyn se loodswerk suksesvol verloop en deur sy komitee aanvaar is, het die koste met 'n teikenbedrag van £10 000 prioriteit geniet. Die komitee het die openbare belangstelling geprikkel en kollektelyste ingestel. Versoeke tot bydraes is gerig aan kerke, kulturele en vroue-organisasies. Bydraes is ontvang van alle lae van die Afrikanerbevolking en Steyn het persoonlik ontvangs van elke bydrae erken. Na verloop van 4 jaar tot 1911 is die bedrag byeengebring en kon uitvoering aan die werk begin.

In 1912 is oprigting van die monument langdurig voorafgegaan deur uitgesproke bedenkinge onder oorwegend Engelssprekende lede van die Bloemfontein stadsraad, naamlik dat dit negatief sou reflekteer op Groot-Brittanje en by implikasie op plaaslike inwoners van die Vrystaatse hoofstad, wat die Britse oorlogpoging teen Suid-Afrika gesteun het. Nadat heftige debat oor hierdie gevoeligheid gevoer is, is toestemming uiteindelik tog verleen en kon oprigting voortgaan.

Hierdie gebeure is gevolg deur tweespalt in Afrikanergeledere, vroeg in 1913, die jaar waarin die monument onthul sou word. Eerste minister Louis Botha het 'n sentrale rol vervul in die poging om verskeie groepering na die oorlog in versoening te bring met Brittanje. Botha het ook reeds in 1907 in destydse Transvaal teenstand uitgespreek dat die saak ter oprigting van 'n Vrouemonument tydens politieke byeenkomste bevorder is. Hy was begaan oor die skadelike uitwerking wat gedenkwaardighede verbonde aan konsentrasiekampe op versoeningspolitiek sou hê.

Hierdie verwikkelinge is merkwaardig met inagneming van die uitwerking wat dit gehad het op die oprigting, onthulling en status van die monument. Wat aanvanklik as 'n nasionale gebeurtenis bestempel is, is skielik gehul in omstredenheid op plaaslike vlak, maar met uitwerking op die nasionale front. Selfs Emily Hobhouse moes toetree met 'n pleidooi dat die strydbyl onder die 'Vrouwe-Monument' begrawe moes word.

Die monument is sowat 3 kilometer suid van sentrale Bloemfontein opgerig. Teen die agtergrond van omliggende heuwels smelt die konstruksie goed saam met 'n landelikheid wat onderliggend is tot die tuiste en bedrywighede van die destydse boere-samelewing. Die monument het oor die plat Vrystaatse omgewing en omliggende koppies gewaak. Uit 'n liriese oogpunt sou gesê kon word dat die monument 'n veelseggende boodskap aan sy omgewing uitstuur.

Sedertdien het uitbreiding die omgewing van die monument verstedelik, maar is 'n oopte behou waarbinne die infrastruktuur van die terrein 'n landelikheid verteenwoordig. Die terrein word begrens deur Monumentweg en Curielaan.

'n Sirkelvormige beskutting (skermmuur) omring die monument wat aan die voet van 'n gedenknaald, wat 35 meter hoog strek, aangebring is.

Die beeldegroep bestaan uit 'n vrou sonder kappie, met haar uitgeteerde sterwende kind op haar skoot. 'n Tweede vrou tuur na die verte, terwyl sy die Here aanroep om die tragedie te aanskou.

Die inspirasie vir hierdie toneel is op aangrypende wyse deur Emily Hobhouse beskryf, deur te verwys na die toneel in Springfontein waar die moeder nie na haar sterwende kind kyk nie, maar 'n smart beleef wat verder was as alle trane. 'n Tweede boodskap spreek uit hierdie vrou se oë: haar kind is dood, maar sy sal nie geheel en al uitsterwe nie, haar volk sal nie uitgeroei word nie.

Hobhouse ('n vrou van vele talente en bekwaamhede) het Van Wouw as beeldhouer nie hoog geag nie en kritiek uitgespreek op die eindproduk. Die beelde het volgens haar nie reg laat geskied aan die jammerlike toneel wat dit bedoel was om te verbeeld nie. Sy verwys na die kinderbeeld wat slaap, eerder as om dodelik siek te wees.
Die Vrouemonument het groot aftrek geniet, maar is uiteindelik oorskadu deur die aanskoulike Voortrekkermonument wat as nasionale simbool 36 jaar later op 16 Desember 1949 te Pretoria onthul is. Die Voortrekkermonument is onthul in die jaar nadat die Nasionale Party in 1948 triomfantlik politieke beheer in Suid-Afrika verwerf het en het saamgeval met die eeufeesherdenking van die Groot Trek. Daarteenoor is die voorafgaande omstredenheid verbonde aan die oprigting en onthulling van die Vrouemonument deels rede vir die traagheid waarmee dit as nasionale monument erken word.

Die leerlinge van die C & N Meisieskool Oranje in Bloemfontein besoek jaarliks die monument om die nagedagtenis van president M.T. Steyn en historiese gebeure in herinnering te roep. Die besoek is per staptog vanaf die skool en strek oor 'n afstand van 10 kilometer. 'n Kranslegging by die graf van M. T .Steyn word gehou, en verskeie verrigtinge volg om die leerlinge bewus te maak van hul potensiaal om met deursettingsvermoë die tradisies van hul Afrikanervoorsate voort te sit as Christengelowiges en toekomstige leiers in die samelewing.


Die estetiese aard van die monument het met verloop van tyd verbreed. Aanvanklik is die manlike geslag uitgesluit, maar met die begrafnis van M.T. Steyn aan die voet van die suil, is 'n nuwe tydvak van herdenking ingelui en is selfs ten dele 'n oorlogsherdenking aan die monument gekoppel.

Tibbie Steyn het haar bekommernis uitgespreek oor die moontlikheid dat die gebied rondom die monument as begraafplaas vir Afrikanerhelde sou dien, omdat so 'n neiging die aanvanklike fokus op leed en sterftes van vroue en kinders sou verwater. In weerwil van haar eie wense, is Tibbie Steyn in 1955 op aandrang van dr D.F. Malan, destydse Eerste Minister tot 1954, in 'n graf langs haar man begrawe. Malan het sy aandrang gebaseer op die standpunt dat mev Steyn die laaste skakel was met die destydse Boererepublieke.

Sedert die jare 1960 is verskeie aandenkings uit die Tweede Vryheidsoorlog op die terrein van die Vrouemonument aangebring. Dit het die indruk verder gevestig dat die monument 'n oorlogsherdenkingsterrein verteenwoordig. Kulturele instansies se bronne is aangewend om die omringende terrein in te rig met standbeelde wat burgers, wat opruk na die oorlog, krygsgevangenes en bittereinders, uitbeeld.

Uit die aard van die saak is hierdie toevoegsels komplementerend tot die wesensontstaan van 'n Vrouemonument, maar inderwaarheid bevestiging van die feit dat die fokus verskuif het.

Teenoor die beeldegroep met veelseggende simbole wat verwys na die lydsame vrou, sterwende kind en met spesifieke geskiedkundige ondertone, het moderne uitsprake ook onlangs in 2006 geneig om die monument tot falliese simbool te diskrediteer.

Die Anglo-Boereoorlogmuseum is permanent gevestig op dieselfde perseel.




</doc>
<doc id="16743" url="https://af.wikipedia.org/wiki?curid=16743" title="Spanbandbrug">
Spanbandbrug

'n Spanbandbrug is 'n gespande struktuur (in baie opsigte soortgelyk aan 'n eenvoudige hangbrug) waarin die pad 'n kettinglyn tussen ondersteuningspunte vorm. Anders as in die eenvoudige hangbrug se geval, is die band saamgepers wat bydra tot die stewigheid van die struktuur (eenvoudige hangbrûe is geneig om te swaai en wip). Die steunpunte ondersteun op hulle beurt opwaartsstotende boë wat toelaat dat die helling tussen vakke verander kan word (waar veelvuldige vakke gebruik word). Sulke brûe word tipies van beton, wat deur gespande staalkabels versterk is, gemaak. Waar sulke brûe motorverkeer dra, is 'n sekere stewigheidsgraad nodig om oormatige buiging van die struktuur te verhoed. Dit word verkry deur die beton tydens samepersing voor te span.

Die Maldonadobrug in Maldonado, Uruguay is deur die ingenieur Leonel Viera (1913-1975) opgerig om die Punta del Este te oorspan. Nadat die hoofkabels in plek gestel is, is betonteëls gelê om die aanvanklike struktuur te voltooi. Die kabels is daarna voorgespan deur sandsakke op die teëls te plaas, gevolg deur 'n finale betonwerk. Verwydering van die sandsakke druk die betonstruktuur dan saam wat die stewigheid en duursaamheid van die struktuur verbeter wanneer dit belas word. 'n Identiese brug is later parallel aan die eerste opgerig.



</doc>
<doc id="16744" url="https://af.wikipedia.org/wiki?curid=16744" title="Woiwodskap Masowië">
Woiwodskap Masowië

Masowië (Pools: "Województwo Mazowieckie") is die grootste woiwodskap in Sentraal-Pole met meer as 5 miljoen inwoners, die hoofstad is Warskou. Die woiwodskap is op 1 Januarie 1999 gestig.

Masowië is 'n landskap van vlaktes met swak grond en tradisionele rietdak-huisies wat wyd uitgestrek rondom die Poolse hoofstad Warskou lê. Dit is – behalwe vir die streke naby Warskou – van oudsher 'n relatief arm gewes waar inwoners 'n karige bestaansboerdery beoefen het.

Reeds in die 11de eeu is pogings onderneem om hier 'n onafhanklike ryk te vestig. Sedert 1138 is Masowië deur die plaaslike selfstandige Piaste-dinastie geregeer. Dit het nie deel gevorm van die in 1320 nuut gestigte Poolse koninkryk nie en was 'n tyd lank selfs 'n Luxemburgse leenstaat.

Op politieke gebied het die Masowiese vorste hulle in die spanningsveld tussen Poolse kroon en die Duitse Ordenstaat beweeg, en eers in 1526, toe die twee laaste heersers kinderloos gesterf het, is die gebied by die Pools-Litause Gemenebes ingelyf. Masowië het danksy sy strategiese ligging tussen Pole, Litaue en die Oossee in die volgende dekades 'n sentrale rol in die koninkryk begin speel. Nogtans was die plaaslike adel vanweë sy behoudende en provinsiale karakter allesbehalwe 'n dryfveer vir politieke en ekonomiese vooruitgang in die Pools-Litause staat.

Sodoende is daar in Masowië vandag minder argitektoniese en ander trekpleisters as byvoorbeeld in Groot- en Klein-Pole. Bekende besienswaardighede sluit die Romaanse kerkgeboue langs die Weichsel-rivier, die Gotiese baksteenkastele van die Masowiese vorstehuis, geboue volgens ontwerpe van die Italiaanse boumeester Gianbattista da Venezia in nedersettings soos Brochów of Pułtusk, en adellike landgoedere in byvoorbeeld Nieborów of Arkadia wat volgens die barok- en romantiese styl gebou is.




</doc>
<doc id="16748" url="https://af.wikipedia.org/wiki?curid=16748" title="Opper-Silesië-metropool">
Opper-Silesië-metropool

Die Opper-Silesië-metropool (Pools: "Górnośląski Związek Metropolitalny") is 'n belangrike metropolitaanse gebied in die suide van Pole, in 'n historiese distrik van Silesië aan die Weichsel (Pools: "Wisła") en Oderriviere.

<br clear="all">


</doc>
<doc id="16749" url="https://af.wikipedia.org/wiki?curid=16749" title="Joseph Conrad">
Joseph Conrad

Joseph Conrad (1857–1924), was 'n Engelse roman- en prosaskrywer wat in Pole gebore is. Hy word as een van die belangrikste Engelse skrywers van die vroeë 20ste eeu beskou. Sy romans handel dikwels oor die see en kolonialisme, asook die morele probleme wat daarmee gepaardgaan. Sy bekendste romans is "Heart of Darkness", "Lord Jim", "Nostromo" en "The Secret Agent".

Józef Teodor Konrad Korzeniowski is op 3 Desember 1857 in Berdychif, Rusland (tans Oekraïne) gebore. Hy is op 11 wees gelaat en sy oom het hom verder grootgemaak. Op 16 trek hy na Marseille waar hy 'n seeman word. Hy het eers in sy 20's geleer om Engels goed te praat, en het dus altyd 'n Poolse aksent gehad.

Hy word 'n Britse burger in 1886 en vestig hom in 1895 (op 37) in Londen. In 1896 trou Conrad met die Engelse Jessie George. Die egpaar het twee seuns gehad, John en Borys. Hy het ook 'n geruime tyd in Bretagne op die eiland Enez-Veur gewerk. Op die eiland is 'n straat, "Rue Joseph Conrad", na hom vernoem.

Hy is op 3 Augustus 1924 (op 66) in Bishopsbourne, Engeland oorlede.



</doc>
<doc id="16753" url="https://af.wikipedia.org/wiki?curid=16753" title="Kintaibrug">
Kintaibrug

Die Kintaibrug (Japannees: 錦帯橋 "Kintai-kyō" ) is 'n spanbandbrug in die stad Iwakoeni in die Jamagoetsji-prefektuur in Japan. Dit oorspan die Nisjikirivier met 'n reeks van vyf houtboë. Die oorspronklike brug dateer uit 1674, maar vloedskade, deur 'n tifoon veroorsaak, het dit in 1950 vernietig. Die brug is in 1953 herbou en in 2001 en 2004 gedeeltelik gerestoureer.


</doc>
<doc id="16754" url="https://af.wikipedia.org/wiki?curid=16754" title="Gdansk">
Gdansk

Gdansk (, Pools: "Gdańsk", Duits: "Danzig", Kasjoebies: "Gduńsk", Latyn: "Gedanum" of "Dantiscum") is 'n hawe- en voormalige Hansestad in Noord-Pole met 461 935 inwoners (in 2014). Dit is wes van die Weichselrivier se monding in die geskiedkundige gewes Pomerelle geleë en dien sedert die administratiewe hervorming van 1999 as hoofstad van die Woiwodskap Pommere.

Gdansk vorm saam met Gdynia (Duits: "Gdingen") en Sopot ("Zoppot") 'n metropolitaanse gebied met 'n bevolking van meer as 'n miljoen mense wat as "Driestad" ("Trójmiasto") bekend staan.

Die groei van Danzig het saamgeval met die ontsluiting van Oos- en Noord-Europa deur Christelike sendelinge, Duitse en Nederlandse kooplui, ambagslui en boere teen die begin van die 13de eeu. Omstreeks 1600 het Danzig sy bloeitydperk as lid van die magtige Hanseverbond beleef. In 1793 is Danzig by Pruise ingelyf en het ná die Eerste Wêreldoorlog volgens die bepalings van die Verdrag van Versailles 'n "Vrye Stad" onder beskerming van die Volkerebond geword.

Gdansk was eeue lank 'n Duitse stad met 'n oorwegend Duitse bevolking en is eers as gevolg van die Tweede Wêreldoorlog in 1945 by Pole ingelyf. Dikwels word na Gdansk as 'n "Stad van Twee Verdrywings" verwys - terwyl die oorgrote meerderheid van die Duitse bevolking in 1945 gedwing is om die stad te verlaat, is Poolse vlugtelinge uit Sowjet-Russies besette gebiede in Oos-Pole en Litaue (veral uit Vilnius en sy omgewing) in Gdansk gevestig. Die huidige stadsadministrasie doen moeite om versoening met Gdansk se oorspronklike Duitse bewoners te bewerkstellig.

Alhoewel Gdansk tydens die Tweede Wêreldoorlog grotendeels vernietig is - talle huise in die middestad is deur Russiese soldate aan die brand gesteek - het die stad sedert 1945 weer met sy oorspronklike stadshorison van historiese torings en gewels uit die Weichsel-vlakte verrys. Planne om Gdansk as 'n sosialistiese metropool met eenvormige woonstelblokke te herbou, is uiteindelik ten gunste van rekonstruksie laat vaar. Geen ander stad, wat volledig deur oorlogshandelinge verwoes is, het ooit op dieselfde manier soos Gdansk uit die puinhope van 'n oorlog herrys nie. Pole se befaamde restoureerders het later ook hul bystand aan soortgelyke heropbouprojekte in Baltiese metropole verleen.

Gdansk en sy susterstede Gdynia en Sopot is op 'n smal kusstrook tussen die Baai van Gdansk en die Baltiese Heuwelreeks se steil beboste bergrûe, wat parallel met die kuslyn loop, geleë. Die beperkte ruimte, waardeur drie riviere en riviertakke vloei (Dooie Weichsel/Martwa Wisła, Motława/Mottlau en Radunia/Radaune), het daartoe gelei dat Gdansk lankal met sy buurstede versmelt het. Die huidige metropolitaanse gebied van Gdansk strek oor 'n lengte van sowat veertig kilometer
en is met sy bevolking van een miljoen die derde grootste in Pole ná Warskou en Krakau. Die stadsgebied gaan in die suidooste in die uitgestrekte vlaktes van die Weichsel-rivierdelta oor.

In die 1ste eeu v.C. het Gotiese stamgroepe hulle aan die benedeloop van die Weichsel-rivier en langs die riviermonding gevestig. Die sogenaamde Wielbark-beskawing, wat aan hulle toegeskryf word, toon 'n mengsel van Skandinawiese en ander invloede. Volgens Claudius Ptolemaeus is die gebied aan die Baai van Gdansk, waarna hy as "Venediese Baai" verwys het, deur "Venedi maiores" bewoon - moontlik Venediërs.

Toe die geskiedskrywer Jordanes in die 6de eeu in sy werk "Getica" die geskiedenis van die Gote beskryf het, het hy na die nedersetting "Gothiscandza" verwys. Dit is steeds nie duidelik of hierdie nedersetting identies met die huidige Gdansk is nie. Die Wielbark-beskawing het omstreeks 400 n.C. gedurende die Volksverhuising tot niet gegaan. In die 6de eeu het Slawiese groepe hulle in die kusgebied wes van die Weichsel se benedeloop gevestig en die streek "po-morje" genoem ("by die see", hiervan is ook die moderne naam Pommere afgelei).

Die gebied oos van die Weichsel is daarenteen toe reeds eeue lank deur Baltiese stamme bewoon. Die Romeinse geskiedskrywer Tacitus het na hulle as "Aesti" verwys en hulle werkywer ten opsigte van akkerbou geprys (volgens hom was hulle nie so "lui" soos die Germane nie) asook hul belangstelling in barnsteen-ontginning. Volgens die verslae van Wulfstan, wat in die 10de eeu in opdrag van Alfred die Grote 'n reis vanuit Haithabu na Gdansk en Truso onderneem het, is die gebied wes van die Weichsel deur "Vinodi" bewoon, die streek oos daarvan deur "Esthi". Barnsteen was in die antieke tydperk in die Mediterreense Seegebied tot by Egipte en ander streke uiters gewild. 'n Beduidende handelspad, die sogenaamde Barnsteenroete, het die Weichsel-rivierdelta van oudsher met die Mediterreense wêreld verbind.

<br clear="all">


</doc>
<doc id="16756" url="https://af.wikipedia.org/wiki?curid=16756" title="Eenvoudige hangbrug">
Eenvoudige hangbrug

'n Eenvoudige Hangbrug is 'n vroeë brugtipe en word steeds in sommige dele van Suid-Amerika met inheemse materiaal, hoofsaaklik grastou, gemaak. Die toubrûe moes natuurlik van tyd tot tyd opgeknap word as gevolg van die beperkte lewensduur van die materiaal. Die touonderdele word deur gesinne gemaak en as deel van gemeenskapsondernemings bygedra. 'n Meer permanente weergawe, geskik vir voetganger en soms berede gebruik, kan uit eenvoudige draadkabel gemaak word. By sulke brûe volg die baanblad die kettinglynvorm van die drakabels. Addisionele ligte toue op 'n hoër vlak word gebruik om die handreëlings te vorm. 

As gevolg van die praktiese beperking op die helling van die brugdek en die reaksie daarvan op dinamiese lasse is die tipe brug se dravermoë in verhouding met die spanwydte daarvan baie beperk. 'n Besondere soort glyende manier van loop moet op ligter brûe gebruik word om te verhoed dat golwe veroorsaak word wat die brug ongemaklik op en af en sywaarts kan laat swaai. So 'n brug kan gestabiliseer word deur addisionele ligte kabels wat nie bydra tot dra van die primêre struktuur of las nie. Sulke kabels dra ook by tot stabiliteit in winderige omstandighede. Vir die Capilanohangbrug word die primêre ondersteuning deur die handreëlingkabels verskaf en hang die dek daaonder. Dit veroorsaak meer sywaartse beweging as wanneer die primêre ondersteuning op dekvlak is.


</doc>
<doc id="16761" url="https://af.wikipedia.org/wiki?curid=16761" title="Essingbrug">
Essingbrug

Die Essingbrug (Duits: "Holzbrücke bei Essing") is 'n bekende voorbeeld van 'n Spanbandbrug. Dit is geleë in Essing naby Kelheim en word gebruik as voetganger-en fietsbrug oor die Ryn-Main-Donau-Kanaal. Benewens die ongewone gebruik van laaghout as spanband is die brug, wat van 1978 tot 1986 gebou is, teen 189,91  ter selfde tyd die langste houtbrug in Europa.

Die ontwerp van die brug is deur Richard Johann Dietrich gedoen en statiese berekeninge deur Heinz Brüninghoff en die Tegniese Universiteit van München. Modelle is van die brug gemaak en onder andere in 'n windtonnel getoets.
Die gesofistikeerde statika van die bouwerk word as 'n indrukwekkende ingenieursprestasie beskou. Byna die hele las word deur die gespande 190 meter lange konstruksie self gedra. Die twee kolomme dra slegs ongeveer 10% van die werkskragte. Die brug kan 'n las van 500 kilogram per vierkantemeter ondersteun.

Die brug oorspan die Main-Donau-Kanaal en 'n verbypad. Dit word oorwegend deur voetgangers en fietse vir ontspanningsdoeleindes gebruik. Dit kan egter indien nodig ook motor-aangedrewe voertuie gebruik word. Die brug se vorm verseker dat dit elegant in die Altmühltallandskap in pas.




</doc>
<doc id="16762" url="https://af.wikipedia.org/wiki?curid=16762" title="Juscelino Kubitschek-brug">
Juscelino Kubitschek-brug

Die Juscelino Kubitschek-brug (Portugees: "Ponte Juscelino Kubitschek") —ook bekend as die President JK Brug of die JK Brug (Portugees: "Ponte JK")—oorkruis die Paranoámeer in Brasília. Dit is vernoem na Juscelino Kubitschek, voormalige president van Brasilië. Dit is ontwerp deur die argitek Alexandre Chan en struktuuringenieur Mário Vila Verde. Chan het die Gustav Lindenthal Medalje vir die projek gewen by die 2003 International Bridge Conference in Pittsburgh.

Dit bestaan uit drie 200-voet hoë asimmetriese staal boë wat diagonaal heen en weer oor die brug loop. Die brug is 0,75 myl lank en is in 2002 teen 'n koste van VSA-$56,8 miljoen voltooi. Die brug het 'n voetgangerlooplys en is toeganklik vir fietsryers en skaatsers. 




</doc>
<doc id="16764" url="https://af.wikipedia.org/wiki?curid=16764" title="Da Vinci-brug (Noorweë)">
Da Vinci-brug (Noorweë)

Die Da Vinci Brug is 'n 'n 109,2 m lange spanbrug by Nygårdskrysset in Ås, naby Oslo in die suide van Noorweë wat gebou is volgens 'n ontwerp wat in 1502 deur Leonardo da Vinci gedoen is. Die voetgangerbrug oorkruis die Europese roete E18 wat Noorweë en Swede verbind. Die brug in Noorweë wat deur die kunstenaar Vebjørn Sand ontwerp is vorm deel van die Da Vinci Projek. 

Die brug is 'n eietydse implementering van 'n brug wat Da Vinci in 1502 vir die Goue Horing in Istanbul ontwerp het. Da Vinci se oorspronklike ontwerpstekeninge word in die "Institut de la Biblioithèque de Paris" in Parys bewaar. Die Sultan Bajazet II het nie geglo dat die 240 m lange brug wat Da Vinci uit graniet wou bou voltooi kon word nie. Da Vinci was oortuig van die uitvoerbaarheid van sy ontwerp vir die brug, wat die langste in die wêreld sou wees, dat hy aangebied het om dit self te bou. Die ontwerp, wat uit drie boë wat 'n looplys ondersteun met 'n wye vurk-basis waaroor die brug se gewig versprei is, bestaan is egter eers 300 jaar later aanvaar. In Da Vinci se tyd was dit nie moontlik om te bepaal of die kragte in die brug veilig deur die struktuur na die grond toe oorgedra sou word nie. Die brug kon eers 500 jaar later gebou word toe rekenaar simulasies wat van die Eindige Deeltjie Analise tegniek gebruik maak gebruik kon werk om die ontwerp met die nodige verstelling te implementeer. Die Noorweegse Openbare Paaie Administrasie het 'n beleid waarvolgens kuns in openbare plekke bevorder word. Volgens die beleid speel estetiese oorwegings 'n belangrike rol by die ontwerp van alledaagse strukture soos verkeersirkels en brûe. Die administrasie het dus onmiddellik die historiese en kuns waarde van die projek besef toe Sand dit in 1996 aan hulle voorstel.

Die brug is volgens 'n Noorweegse tegniek gebou wat aanvanklik ontwikkel is vir die dakstruktuur van die skaatsbaan vir die 1994 Winter Olimpiese spele in Lillehammer. Die brug se grasieuse boë is volgens 'n laminering tegniek met plaaslike Noorse sparhout gebou. Die brug is op 31 Oktober 2001 vir voetganger- en fietsverkeer geopen.

Vebjørn Sand beoog dat 'n Leonardo brug op al die kontinente van die wêreld gebou moet word. Daar is tans planne vir die bou van 'n Da Vinci Brug wat uit klip gebou gaan word in die VSA



</doc>
<doc id="16766" url="https://af.wikipedia.org/wiki?curid=16766" title="546 v.C.">
546 v.C.




</doc>
<doc id="16768" url="https://af.wikipedia.org/wiki?curid=16768" title="Vebjørn Sand">
Vebjørn Sand

Vebjørn Sand (gebore 1966 in Bærum) is 'n Noorweegse skilder en kunstenaar. Hy is bekend vir sy skilderye sowel as openbare kunsprojekte veral die Da Vinci Projek.

Bekende werke sluit in:



</doc>
<doc id="16770" url="https://af.wikipedia.org/wiki?curid=16770" title="Klaas Runia">
Klaas Runia

Klaas Runia (Oudeschoot, 7 Mei 1926 - Kampen, 14 Oktober 2006) was 'n Nederlandse joernalis, dominee en teoloog van die gereformeerde tradisie (Gereformeerde Kerken in Nederland, teenswoordig Protestantse Kerk in Nederland (PKN)).

In die jare 1949-1956 was Runia predikant in Marknesse en Dokkum. In die jare 1956-1971 was hy hoogleraar in die teologie in Australië en in die jare 1971-1992 was hy hoogleraar in die teologie aan die Kampense gereformeerde teologiese universiteit (Oudestraat). Runia was gekant teen die moderne teologie en moderne teoloë soos Harry Kuitert.

Ook was hy jare joernalis by die "Friesch Dagblad" en die "Centraal Weekblad".

Klaas Runia is op die ouderdom van 80 oorlede.



</doc>
<doc id="16771" url="https://af.wikipedia.org/wiki?curid=16771" title="Cisalpino">
Cisalpino

Die Cisalpino was 'n sneltrein wat die stede Stuttgart (Duitsland), Basel, Genève, Zürich (Switserland), Milaan, Venesië en Florence (Italië) met mekaar verbind het. Die Italiaanse kantelbaktrein ETR 470, wat in die volksmond as "Pendolino" bekend staan, het 'n gerieflike en snelle verbinding tussen Italië, Switserland en Duitsland gebied.

Die Cisalpino het op drie lyne gery, wat almal deur een of meer van die Switserse Alpe se groot spoorwegtonnels geloop het:

Die trein het twee klasse gehad (eersteklaspassasiers het selfs kragproppe ter beskikking gehad) en het ook oor 'n eetwa beskik.

Die Cisalpino is bestuur deur die Cisalpino AG, wat sy hoofkwartier in Bern gehad het en 'n gemeenskaplike onderneming van die Switserse spoorwegmaatskappy SBB/CFF en die Italiaanse Trenitalia was. Die personeel op die treine was afkomstig van die Switserse SBB/CFF, Trenitalia en die Duitse spoorwegmaatskappy Deutsche Bahn. Die spyseniering aan boord is aangebied deur die Italiaanse maatskappy Cremonini S.p.A. in Rome.

Teen die begin van 2004 het SBB en Trenitalia 14 nuwe ETR 610-hoësnelheidstreine van die Franse vervaardiger Alstom bestel. Hierdie treine bereik 'n reissnelheid van sowat 250 kilometer per uur en verbind met die opening van die Lötschberg-basistonnel Bern en Milaan met mekaar. Tot by die aflewering van die nuwe treine het die Cisalpino AG gewone eerste- en tweedeklaswaens bedryf, wat in die nuwe silwergrys Cisalpino-kleur geverf was en tot by Nice en Livorno gery het.


</doc>
<doc id="16772" url="https://af.wikipedia.org/wiki?curid=16772" title="Heerenveen">
Heerenveen

Heerenveen (Wes-Fries: "It Hearrenfean") lê in die Nederlandse provinsie Friesland, met 'n oppervlakte van omtrent 140 km² en sowat 44 000 inwoners (2012). Die ontstaan van die dorp is te danke aan die stigting van die maatskappy Skoterlandse Kompanjie.

Plekke in die munisipale gebied van Heerenveen:
Bontebok ("Bontebok"), De Knijpe ("De Knipe"), Gersloot ("Gersleat"), Heerenveen ("It Hearrenfean"), Hoornsterzwaag ("Hoarnstersweach"), Katlijk ("Ketlik"), Jubbega ("Jobbegea"), Luinjeberd ("Lúnbert"), Mildam ("Mildaam"), Nieuwehorne ("Nijhoarne"), Nieuweschoot ("Nijskoat"), Oranjewoud ("Oranjewâld"), Oudehorne ("Aldehoarne"), Oudeschoot ("Aldskoat"), Terband ("Terbant") en Tjalleberd ("Tsjalbert").




</doc>
<doc id="16776" url="https://af.wikipedia.org/wiki?curid=16776" title="Heilige Gees">
Heilige Gees

Die Heilige Gees (Latyn: "Spiritus Sanctus"), wat soms ook die Parakleet genoem word, is die derde persoon van die Goddelike Drie-Eenheid. In sommige Christelike sektes word die Heilige Gees as 'n onpersoonlike krag beskryf, terwyl ander religies verskillende geestelike wesens beskryf wat ook sterk van die Christelike konsep verskil.

Alhoewel die woord "Drie-Eenheid" nie in die Bybel self voorkom nie, is die konsep van die drie-eenheid duidelik in die Bybel sigbaar deurdat die Bybel bevestig dat daar slegs een God is, maar die Vader, die Seun (Jesus Christus), sowel as die Heilige Gees as God beskryf word. In die Christelike verstaan is daar dus slegs een God (in wese) wat bestaan in drie Persone wat sonder mengsel elk ten volle en onverdeeld in die Goddelike natuur deel. Die feit dat die konsep van die Drie-Eenheid van God van die vroegste tye af deur Christene geglo en geleer is word bevestig, nie net op grond van die Bybel self nie (alhoewel dit op sigself volkome genoegsaam sou wees), maar ook deur 'n menigte aanhalings uit die Kerkvaders en ander vroeë Christelike geskrifte. 

Volgens die Bybel het Jesus Christus beloof dat Hy die Heilige Gees sou stuur (Johannes 14:16-17). Jesus het gesê dat die Heilige Gees sal oortuig van sonde, van geregtigheid en van oordeel (Johannes 16:8). Die Heilige Gees is uitgestort op die Pinksterfees (Handelinge 2). Die Heilige Gees rus die gelowige toe met gawes (1 Korintiërs 12) en is die onderpand van die gelowige (2 Korintiërs 5:5). Een gelowige moet leef deur die Heilige Gees (Galasiërs 5:16).

Ander godsdienste wys parallele met die Christelike konsep van die Heilige Gees op, soos byvoorbeeld die Hagion Pneuma in Griekse en Oud-Indiese religieuse en wysgerige werke wat vroeër as die Nuwe Testament ontstaan het. In die geskiedenis van die Christelike sending is dikwels elemente van die Christelike geloof met geloofsoortuigings van ander religies gekonfronteer en gekombineer.


</doc>
<doc id="16780" url="https://af.wikipedia.org/wiki?curid=16780" title="Solidarność">
Solidarność

Solidarność (Afrikaans: "Solidariteit") was die Poolse vakbond, wat tot 1989 'n belangrike rol in die verset teen die Kommunistiese bewind in Pole gespeel het. Geskiedkundiges beskou Solidarność tewens as een van die belangrikste elemente by die val van die kommunisme in die Oosblok. Tot 2001 was dit 'n belangrike politieke party.



</doc>
<doc id="16787" url="https://af.wikipedia.org/wiki?curid=16787" title="Jerusalem">
Jerusalem

Jerusalem (Hebreeus: ירושלים "Jeroesjalajim", ; Oud-Grieks: Ἱεροσόλυμα; Latyn: "Hierosolyma"; Arabies: القدس, "al-Quds (asch-Scharif)", , letterlik: „die Heilige“ of amptelik: أورشليم القدس, "Urshalim-al-Quds"; Turks: "Kudüs") is die hoofstad en grootste nedersetting van Israel met 'n bevolking van 933 113. Die stad lê tussen die Middellandse See in die weste en die Dooie See in die ooste. Jerusalem is die Heilige stad van die drie Abrahamitiese gelowe Judaïsme, Christendom en Islam. Jerusalem is saam met Hebron, Safed en Tiberias een van die vier heilige stede binne Judaïsme. In Islam is Jerusalem die derde heiligste stad net na Mekka en Medina.

In die ou stad lê die Klaagmuur, die Grafkerk en die Rotskoepel. Oos-Jerusalem is onderdeel in 'n Joodse, 'n Christen-, 'n Moslem- en 'n Armeense kwartier. Oos-Jerusalem word deur Palestyne opgeëis as hoofstad van 'n toekomstige Staat Palestina, 'n belangrike element in die Israel-Palestina-konflik. Israel verwys egter met reg daarop dat sy burgers, ongeag hulle geloofsoortuigings, tussen 1948 en 1967 deur die destydse Jordaanse owerheid toegang tot Oos-Jerusalem geweier is.

Een van Israel se Fundamentele Wette, die Jerusalem-wet van 1980, verwys na Jerusalem as die land se onverdeelde hoofstad. Alle regeringsliggame van Israel is hier gesetel, insluitende die parlement (Knesset), die ampswonings van die eerste minister ("Beit Aghion") en die staatspresident ("Beit HaNassi") en die Hooggeregshof. Die de facto-status van Jerusalem as hoofstad van Israel is weerspieël deur die feit dat die Verenigde State hul ambassade in 2018 hierheen verskuif het – in ooreenstemming met die Amerikaanse Kongres se "Jerusalem Embassy Act" van 1995. Ander state soos Guatemala en Paraguay het hierdie voorbeeld intussen gevolg.

Die historiese stadskern van Jerusalem word sedert 1981 deur Unesco as 'n wêrelderfenisgebied gelys.







</doc>
<doc id="16788" url="https://af.wikipedia.org/wiki?curid=16788" title="Hebreeus">
Hebreeus

Hebreeus (עברית, "Iwriet", [ʔivˈʁit], of [ʕivˈɾit] ) is 'n Semitiese taal wat deur baie Jode in Israel as moedertaal gebesig word. Hebreeus word in die Hebreeuse alfabet geskryf. Hebreeus is saam met Arabies die amptelike taal van Israel.

Hebreeus is die liturgiese taal van Judaïsme en byna elke Jood het ten minste 'n basiese kennis van Hebreeus en kan die Hebreeuse alfabet lees. Judaïsme se heilige skrifte die Tanag (die Ou Testament vir Christene, insluitende die Tora, die Pentateug vir Christene) en die Talmoed (bestaande uit Misjna en Ghemara) is hoofsaaklik in Hebreeus geskryf.

Bybelse Hebreeus, kan minstens in Oud-Hebreeus, Middel-Hebreeus en Laat-Hebreeus onderverdeel word. Verdere ontwikkelinge van die Hebreeuse taal is Rabbynse Hebreeus, wat bekend is vir heelwat Aramaïsmes (Aramese leenwoorde), Middeleeuse Hebreeus en Moderne Hebreeus. Laasgenoemde het opgebloei met die opkoms van die moderne Staat Israel. Buite Israel word soms na Moderne Hebreeus as "Iwriet" (of "Ivrit") verwys, wat niks anders is nie as die Hebreeuse woord vir "Hebreeus".



</doc>
<doc id="16792" url="https://af.wikipedia.org/wiki?curid=16792" title="Woiwodskap Pommere">
Woiwodskap Pommere

Pommere (Pools: "Województwo Pomorskie") is 'n Woiwodskap in Noord-Pole. Dit is op 1 Januarie 1999 opgerig. Die administratiewe sentrum is Gdansk.






</doc>
<doc id="16794" url="https://af.wikipedia.org/wiki?curid=16794" title="Asemhaling">
Asemhaling

Asemhaling behels om lug in te neem in die longe en dit weer uit te laat. Daar is twee spiere wat help met asemhaling, naamlik die tussenribspiere en die diafragma. Asemhaling bestaan uit twee prosesse: inaseming en uitaseming. Die brein beheer die tempo waarteen 'n persoon asemhaal. Die asemhalingsentrum is in die verlengde rugmurg geleë.

'n Mens sal vinniger asemhaal wanneer hy oefening doen, en stadiger wanneer hy slaap.

Gaswisseling is die proses waardeur suurstof (O) deur die longe na die bloed gaan, en koolstofdioksied (CO) vanaf die bloed na die longe beweeg. Gaswisseling vind in die longe en by die selle plaas.

Vanaf die longe na die bloed en vanaf die bloed na die selle word O gewissel. Vanaf die selle na die bloed en vanaf die bloed na die longe word CO gewissel.

Die gasse beweeg deur middel van die diffusieproses deur die liggaam. Bloed is die vervoermiddel waarmee gasse in die liggaam versprei word. Rooibloedliggaampies is die strukture in die bloed wat O vervoer.

Selrespirasie is die proses waardeur 'n sel suurstof verbruik om glukose (suiker) te verbrand en energie vry te stel. Die energie wat vrygestel word tydens selrespirasie word deur die selle benut om hul funksies te verrig. Selrespirasie vind in die mitochondrium in die sel plaas. Wanneer 'n persoon vinnig hardloop, sal selrespirasie die vinnigste in sy spierselle plaasvind. Wanneer iemand baie hard konsentreer terwyl hy leer, sal selrespirasie die vinnigste in sy breinselle plaasvind.

Alle lewende wesens is uit selle opgebou. Om aan die lewe te bly, moet hulle voortdurend van energie voorsien word. Selfs al doen die liggaam niks nie, gebruik hy gedurig energie vir die steeds werkende selle. 

Organismes of selle kan geklassifiseer word volgens die energiebron wat hulle gebruik. Selle wat van ligenergie gebruik maak, met ander woorde van die proses van fotosintese, is fototroof. Groen selle van hoër plante, alge en sommige bakterieë behoort tot hierdie groep. Spesiale selstrukture, wat chloroplaste genoem word, verander die sonenergie in energie wat deur die sel gebruik word. 

Chemotrowe selle kry weer hul energie van chemiese reaksies en het nie lig nodig nie. Chemotrowe selle kan verder onderverdeel word volgens die stof wat met die verbruiking van energie gelewer word. Die meeste selle vorm minder of meer ingewikkelde organiese stowwe soos glukose - hierdie selle word chemo-organotrofies genoem. Die mens, diere en die meeste mikro-organismes het hierdie tipe selle. 

Ander selle gebruik weer eenvoudige anorganiese verbindings soos waterstof, swaelwaterstof (H2S) en ammoniak. Hierdie selle is chemolitotroof. Slegs sekere bakterieë behoort tot hierdie groep. Fototrowe selle word soms outotroof genoem omdat hulle met behulp van ligenergie hul eie selbestanddele uit eenvoudige verbindings soos kooIsuurgas kan opbou. Chemotrowe selle gebruik juis die produkte van fototrowe selle as energiebron vir die sintese van hul eie selbestanddele. Daarom word hulle gewoonlik heterotroof (gevoed deur ander) genoem. Alle lewende wesens gebruik dus direk of indirek energie wat van die son afkomstig is. 

Die verbranding van voedsel in die selle met behulp van suurstof staan bekend as respirasie. Dit is ook moontlik om voedsel sonder suurstof te verbrand. In sulke gevalle word gepraat van fermentasie. Die begrip verbranding word dan eerder vervang deur die woord "oksidasie" om die verskil duidelik te maak. Oksidasie is die afgee van elektrone van een stof aan 'n ander stof. Die voedingstowwe in die selle lewer dus elektrone. 

Chemotrowe selle kan verder as volg ingedeel word: 

1.   Selle wat suurstof uit die lug of water gebruik, word aërobe genoem. 

2.   Selle wat nie van suurstof gebruik maak nie, word anaërobe genoem. 

Anaërobiese selle fermenteer dus. Waar 'n organisme aërobiese selle het, moet die suurstof die selle oral in die liggaam kan bereik. Die mens en hoër diersoorte het hiervoor spesiale organe, waarby bloed as vervoerder optree. Organismes wat kan asem haal én fermenteer, bestaan ook. In sulke gevalIe word gepraat van fakultatief aërobiese organismes of fakultatief anaërobiese organismes. 

Aërobiese selle het spesiale selstrukture waarin die sel asemhaling plaasvind. Hierdie strukture word mitochondria genoem. Hulle is die sel se "kragsentrales". Mitochondria is omring deur 'n buite-membraan, wat kleiner molekules deurlaat, en 'n binne-membraan, wat minder deurlaatbaar is en onder andere geen natrium-, magnesium- en chloorione deurlaat nie. Die binne-membraan se oppervlakte word vergroot omdat dit nie glad is nie, maar instulpings (cristae) vorm. Die asemhalingsensieme sit in hierdie binne-membraan. 

In aërobiese selle vind die selasemhaling uitsluitlik in die mitochondria plaas. Dit beteken dat die voedsel grotendeels afgebreek is voordat die elektrondraers na die mitochondria vervoer word. Hierdie voedselafbreking vind dus sonder suurstof plaas. In die aërobiese selle kan dus ook anaërobiese prosesse plaasvind. In die meeste gevalIe word die stof "glukose" deur 'n anaërobiese proses, naamlik glikolise, in pirodruiwesuur omgesit. 

Glikolise vind buite die mitochondria plaas. Daarna word die pirodruiwesuur in die mitochondria met behulp van suurstof heeltemal geoksideer om koolsuurgas en water te vorm. Omdat daar met oksidasie soveel energie vrygestel word, moet die sel 'n meganisme hê wat die proses stadiger sal laat plaasvind, anders sou die sel letterlik kon verbrand het. Omdat die oksidasie nou stapsgewys plaasvind, het dit die voordeel dat dit gereguleer kan word. Die sel kan op elke punt ingryp om die energieproduksie by die energiebehoefte aan te pas. Die vervaardiging van energie in bruikbare vorm beteken vir die sel die vorming van energieryke verbindings. 'n Belangrike voorbeeld hiervan is adenosientrifosfaat (ATP), wat bestaan uit adenosien, ribose ('n suiker) en drie fosfaatgroepe. ATP is die universele draer van energie in alle lewende wesens. 

Die lug wat ons inasem, bestaan uit 'n mengsel van verskeie gasse: 

Die lug rondom ons bevat ook miljoene der miljoene stofdeeltjies en 'n magdom mikroskopiese organismes. Vir die behoorlike funksionering van die liggaam moet die ingeasemde lug so suiwer as moontlik wees. Dit is egter baie moeilik in groot stede. Veral die giftige gasse wat deur motors se uitlaatpype versprei word, is baie nadelig vir die mens. 

Vermy samedrommings van mense as 'n mens suiwer lug wil inasem. Die lug wat uitgeasem word, bevat koolsuurgas of koolstofdioksied (CO) . In toe, bedompige plekke waar baie mense saamdrom, gebeur daar egter baie dinge wat skadelik is vir die mens se longe: Suurstof (O) word in groot hoeveelhede opgebruik en nie genoegsaam vervang nie. Die beskikbare hoeveelheid in die lug daal van 21 tot 15%. Die koolsuurgas in die lug vermeerder tot 5%. By 7% word asemhaling moeilik en by 14% tree die dood in.

Die hoeveelheid bakterieë (kieme) vermeerder van 400 per cm³ tot 10 miljoen per cm³. Die temperatuur styg en die vogtigheid van die lug neem toe. Die liggaam sweet (perspireer) minder en die hoeveelheid koolsuuurgas waarvan dit ontslae kan raak, verminder dienooreenkomstig. 

Die asemhalingstelsel bestaan uit organe wat gebruik word om mee asem the haal. Dit is hoofsaaklik die longe en die verskillende gange of lugweë waardeur lug beweeg na en van die longe. 




</doc>
<doc id="16797" url="https://af.wikipedia.org/wiki?curid=16797" title="Sonoma">
Sonoma

Sonoma is 'n histories belangrike stad in die Sonomavallei (Sonoma County, Kalifornië, Verenigde State) met 10 648 inwoners (2010). Die stad het rondom die historiese "plaza" ontwikkel, wat uit die Spaanse koloniale tydperk dateer. Sonoma is vandag 'n belangrike sentrum van die wynboubedryf en staan bekend vir sy "Sonoma Valley"-wyn van oorsprong. Tussen 14 Junie en 9 Julie 1846 het dit as hoofstad van die Republiek van Kalifornië gedien, wat in die stad met die Bear-Flag-Opstand begin en deur die Amerikaanse verowering geëindig het.


</doc>
<doc id="16798" url="https://af.wikipedia.org/wiki?curid=16798" title="Marlothpark">
Marlothpark

Marlothpark (Engels: Marloth Park) is 'n vakansiedorp en bewaringsgebied in Mpumalangaprovinsie van Suid-Afrika. Dit is geleë op die suidelike oewer van die Krokodilrivier. Die Nasionale Krugerwildtuin lê noord van die rivier.

Privaateienaars besit alle eiendom in Marlothpark, maar geen eiendom mag omhein word nie, om sodoende vrye beweging van wild toe te laat.

Pieter Pieterse, 'n Afrikaanse skrywer, storieverteller en TV-persoonlikheid is in Maart 2002 hier vermoor by sy huis terwyl hy aan 'n nuwe roman gewerk het.

Die dorpie is vernoem na Rudlof Marloth.




</doc>
<doc id="16800" url="https://af.wikipedia.org/wiki?curid=16800" title="Pieter Willem Botha">
Pieter Willem Botha

Pieter Willem Botha (1916–2006), beter bekend as PW en ook as "Die Groot Krokodil", was 'n lid van die ou Suid-Afrikaanse Nasionale Party (NP). Hy was van 1966 tot 1978 die Minister van Verdediging, van 1978 tot 1984 Eerste Minister en van 1984 tot 1989 die Staatspresident van Suid-Afrika. Van 1978 tot 1989 was hy ook die leier van die Nasionale Party. In 1983 stel hy ’n driekamerparlement in – ’n Volksraad vir wit kiesers, ’n Huis van Verteenwoordigers vir bruin mense en ’n Huis van Afgevaardigdes vir Indiërs, maar die gesag het steeds by die Volksraad en by homself (as staatshoof) berus. Hy is in 1988 deur F.W. de Klerk opgevolg.

Pieter Willem Botha is op 12 Januarie 1916 in die distrik Paul Roux in die Oranje-Vrystaat uit ’n stoere boerefamilie gebore. Sy vader, met dieselfde naam, het in die Tweede Vryheidsoorlog (1899–1902) geveg. In 1934 begin P.W. Botha sy studie in die regte aan die Grey-Universiteitskollege (later Universiteit van die Vrystaat) in Bloemfontein, maar hy staak sy studie op 20-jarige leeftyd om 'n politieke loopbaan te volg deur vir die NP in die Kaapprovinsie te werk.

Botha tree toe tot die parlement in 1948 toe hy as lid van die NP verkies is. In 1966 is hy deur premier B.J. Vorster benoem tot Minister van Verdediging. Toe Vorster in 1978 aftree, word Botha deur die Suid-Afrikaanse parlement benoem tot sy opvolger.

Hoewel Botha bekend was vir sy konserwatiewe beleid, was hy baie meer pragmaties as sy voorganger. Hy het dikwels gewys op die belangrikheid van grondwetlike hervorming en het gehoop om 'n federasie of konfederasie vir Suid-Afrika in te voer gebaseer op taal en etnisiteit volgens die Switserse staatsmodel.

As voormalige Minister van Verdediging, streef Botha as premier na die handhawing van die sterk verdedigingsbeleid vir Suid-Afrika. Hy het groot uitbreiding aangekondig vir die Suid-Afrikaanse strydkragte. Ook het hy toenadering gesoek tot die Weste en veral Amerika, maar dit was nie altyd moontlik nie. Volgens Botha was Suid-Afrika ’n kampvegter vir die bestryding van kommunisme, veral na die onafhanklikheid van Angola en Mosambiek.

In die jare 80 begin hy in die geheim aan die ontwikkeling van kernwapens in samewerking met Israel. Ook was hy op militêre gebied verantwoordelik vir die oprigting van Koevoet, ’n elite-eenheid in die grenspolisie. Onder die leiding van Botha tree Suid-Afrika ook toe tot die Angolese Burgeroorlog. Hy steun die beweging UNITA. Die stryd in Angola/Namibië duur tot aan die begin van die negentiger jare toe Kubaanse troepe gedwing is om uit die gebied te onttrek.

In 1983 het Botha ’n nuwe grondwet aan die kiesers voorgelê waaroor die blanke bevolking moes stem. Dit was nog nie die federale staatsvorm wat Botha in gedagte gehad het nie, maar wel groter erkenning aan die kleurling- en Indiër-gemeenskap. Volgens hierdie nuwe grondwet het Suid-Afrika ’n driekamerparlement gekry, bestaande uit die Raad van Verteenwoordigers vir die kleurlinge, die Raad van Afgevaardigdes vir die Indiërs en die Volksraad vir die blankes. Dit is hewig gekritiseer deur die swart bevolking, wat ook verteenwoordiging wou hê. Die standpunt van die regering was dat die swartes politieke verteenwoordiging gehad het via die tuislande. Volgens die nuwe grondwet sou Suid-Afrika ook ’n uitvoerende staatshoof kry. In 1984 word Botha verkies as eerste uitvoerende staatshoof (staatspresident) van Suid-Afrika.

Die bestuurstyl van Botha was outoritêr, wat hom soms by vriend en vyand ongewild gemaak het. Die Anti-Apartheidsbeweging het Botha beskou as ’n rassistiese diktator. Tydens sy bewind het talle lande ook 'n ekonomiese boikot teen Suid-Afrika ingestel. Ook het buitelandse beleggings begin afneem wat ’n nadelige uitwerking op die ekonomie gehad het. Tog het die meeste blankes, maar ook baie kleurlinge en Indiërs, hulle geskaar agter die standvastige leiding van Botha.

Tog was Botha in sommige opsigte minder streng as sy voorgangers. Hy het die verbod op gemengde huwelike afgeskaf, veelrassige politieke partye toegelaat en die groepsgebiedewet verslap. Met die driekamerparlement verkry die kleurlinge en Indiërs ook politieke regte. Volgens die grondwet van 1983 kon Botha ook makliker ’n noodtoestand afkondig om onrus te beheer. Die polisie het meer bevoegdhede gekry om misdadigers aan te keer en ’n politieke onrus in bedwang te hou.

In die aand van 15 Augustus 1985 lewer Botha die bekende Rubicon-toespraak in Durban. Vooraf is die verwagting geskep dat die toespraak ingrypende veranderinge sou aankondig, onder andere die vrylating van Nelson Mandela. Die toespraak het nie aan die verwagtings voldoen nie en die gety het teen Suid-Afrika gedraai. Geweld het begin toeneem. Sanksies is verskerp. Ondernemings het aan die land onttrek. Die waarde van die geldeenheid het verder verswak. Botha het hom genoodsaak gevoel om ’n noodtoestand uit te roep.

Botha het onder swaar druk verkeer om ’n politieke oplossing vir Suid-Afrika te bewerkstellig. Binne die Nasionale Party ontstaan meningsverskille oor sy bestuurstyl. In Februarie 1989 kry Botha ’n ligte beroerte-aanval. F.W. de Klerk sien dit as ’n gunstige oomblik om Botha uit te druk. De Klerk voer ’n "mini-staatsgreep" uit en Botha moes sy kantoor ontruim, deels ook omdat hy nie meer genoegsame ondersteuning van sy kabinet en L.V.'s gehad het nie. De Klerk volg Botha op as staatspresident van Suid-Afrika.

Botha en sy vrou Elize het hulle aan die politieke lewe onttrek, na hulle huis Die Anker op Wildernis, naby George. Alhoewel hy uit die aktiewe politiek getree het, was hy ’n groot teenstander van die koers wat F.W. de Klerk ingeslaan het en het nie gehuiwer om dit bekend te maak nie. Tot en met sy dood was Botha van mening dat Suid-Afrika liewer ’n federale staatsvorm moes invoer gegrond op taal en etnisiteit.

Botha het geweier om mee te werk aan die Waarheids-en-versoeningskommissie onder leiding van aartsbiskop Desmond Tutu.

Hy is op 31 Oktober 2006 ná ’n langdurige siekte in sy huis Die Anker op Wildernis oorlede. Hy was 90 jaar oud.




</doc>
<doc id="16809" url="https://af.wikipedia.org/wiki?curid=16809" title="Republiek van Swellendam">
Republiek van Swellendam

Die Republiek van Swellendam kom tot stand toe sowat sestig Kaapse burgers op 17 en 18 Junie 1795 onder leiding van Petrus Delport die drosdy beset en die landdros van Swellendam, Anthonie Faure en sy amptenare dwing om te bedank. Hermanus Steyn word as President verkies. Die voorval vind plaas enkele maande na Marthinus Prinsloo 'n waarnemende regering in die Colonie van Graaf-Reinet vestig op 4 Februarie 1795. Die opstand en selfregering is gemotiveer deur ongelukkigheid met belastingbetaling aan die Kompanjie en die verbod op inboek van Khoikhoi-kinders op plase. Hoewel 'n "nasionale landdros" aangestel is en die "nasionale konvensie" as regering gedien het, is die regering in Vrye Republiek van Nederland erken en is daar nie beoog om 'n republiek te stig nie.

Die kortstondige onafhanklikheid van die gebied kom tot 'n einde kort na die Britse besetting van die Kaap in September 1795.




</doc>
<doc id="16821" url="https://af.wikipedia.org/wiki?curid=16821" title="Babelas">
Babelas

'n Babelas (ook gespel babelaas of babalaas) is die somtotaal van die onaangename simptome wat volg na die oormatige inname van alkoholiese dranke. Die mees algemene kenmerk van 'n babelas is 'n geweldige dors, lusteloosheid, naarheid, sensitiwiteit ten opsigte van sonlig en klank en 'n hoofpyn. Hipoglisemie, dehidrasie en 'n vitamien B12-tekort word gereken om oorsake van die simptome van 'n babelas te wees. Die tydsduur waarteen die simptome van 'n babelas hul opwagting maak na alkohol-inname is veranderlik en die duur daarvan is gewoonlik 'n relatief kort tydperk (12 tot 36 ure), en soms selfs langer (48 tot 72 uur na die inname van die laaste alkoholiese drank).

Die Afrikaanse woord "babelas" is ontleen uit Zoeloe.

'n Babelas veroorsaak deur etanol word verbind met 'n verskeidenheid simptome wat dehidrasie, moegheid, hoofpyn, naarheid, diarree, swakheid, oormatige afskeiding van speeksel, gebrek aan konsentrasie, angs, prikkelbaarheid, sensitiwiteit vir lig en klank en slaaploosheid. Die simptome verskil van persoon tot persoon en van geleentheid tot geleentheid en begin gewoonlik verskeie ure nadat daar gedrink is. Dit is nog onseker of 'n babelas 'n mens se redenasievermoë aantas.

Stowwe soos etanol het 'n ontwateringseffek, wat hoofpyne, droë mond en lusteloosheid tot gevolg het. Dehidrasie het ook 'n afname in breinvolume tot gevolg. Die simptome kan teëgewerk word met verhoogde waterinname na of tydens die drink van alkoholiese dranke. Die naarheid kan toegeskryf word aan alkohol se impak op die maagwand. As gevolg van die verhoogde NADH-vervaardiging tydens die metabolisme van etanol met behulp van alkohol- en aldehieddehidrogenase, kan oormatige NADH opbou en glukoneogenese in die lewer vertraag met gevolglike hipoglisemie.

'n Ander faktor wat bydra tot 'n babelas is die gevolg van die afbraak van etanol deur twee chemiese reaksies wat aangehelp word deur ensieme wat in die lewer vervaardig word. Etanol word na asetaldehied omgeskakel deur die ensiem alkoholdehidrogenase en dan van asetaldehied na asynsuur deur die ensiem asetaldehieddehidrogenase. Asetaldehied is matig giftig wat dan bydra tot die babelas.

Die bogenoemde twee reaksies vereis ook die omskakeling van NAD+ na NADH. Met 'n oormaat NADH word die laktaatdehidrogenase-reaksie gedryf om laktaat te vervaardig vanuit piruvaat (die eindproduk van glikolise) om NAD+ te hergenereer, wat noodsaaklik is vir die voortsetting van lewe. Dit neem die piruvaat weg van ander reaksies soos glukoneogenese en verminder die lewer se vermoë om glukose aan weefsels, veral die brein, te lewer. Omdat glukose die primêre energiebron van die brein is, dra hierdie gebrek aan glukose by tot die simptome van 'n babelas soos moegheid, swakheid, slegte buie en gebrekkige konsentrasie.

Wanneer 'n mens alkohol inneem vergroot die bloedvate in die gesig wat 'n rooi voorkoms gee. Wanneer 'n babelas begin, krimp die vate egter weer, wat bydra tot die kopseer en moegheid wat dikwels tydens 'n babelas ervaar word. Mense wat 'n babelas het sal dikwels koud kry. Dit is omdat alkohol 'n sekere soort hipotermie tot gevolg het waardeur die liggaam se hitte te vinnig uitgestraal word, as gevolg van die verhoogde bloedvloei na die vel.

Laastens is daar ook die uitwerking op die senuweestelsel. Die onderdrukkende effekte van alkohol in die brein is waarskynlik die oorsaak van die hoër lig- en klanksensitiwiteit.

Die teenwoordigheid van ander alkohole (soos metanol en ander swaarder alkohole) wat byprodukte van die alkoholiese gistingsproses, ook kogenerante genoem, vererger dikwels ook die simptome. Die hoeveelheid kogenerante in die alkoholiese drank mag daarom 'n impak hê op die graad van die simptome. Rooiwyn bevat byvoorbeeld tipies meer kogenerante as witwyn en sommige mense beweer hul kry 'n ligter babelas van witwyn.

In die metabolisme van alkohol, lewer een molekuul etanol (die hoofaktiewe bestanddeel van alkoholiese dranke) twee molekule NADH, wat sianokobalamien as koënsiem inspan. Die oormatige verbruik van alkohol kan dus ook 'n vitamien B12-tekort tot gevolg hê.

Nikotieninname kan ook die simptome van 'n babelas vererger, veral omdat rokers geneig is om meer te rook wanneer hulle onder die invloed is.

Daar word dikwels gegis oor hoe om 'n babelas te vermy of die impak daarvan te verminder. Daar word dikwels gespekuleer dat deur selfs meer alkohol in te neem as die nag tevore 'n babelas kan verdring. Die belangrikste om in gedagte te hou is egter dat die reeds oorlaaide lewer enige alkohol wat die liggaam inneem moet verwerk.

Ander moontlikhede om die simptome te verminder:




</doc>
<doc id="16826" url="https://af.wikipedia.org/wiki?curid=16826" title="Brocken">
Brocken

Die Brocken in die Duitse deelstaat Sakse-Anhalt is op 'n hoogte van 1 141 meter bo seevlak die hoogste bergpiek van die Harz-bergreeks tussen die Weser- en Elberiviere in Noord-Duitsland. Die berg lê in die Nasionale Harzpark, en groot dele van die berg is tot natuurbewaringsgebied verklaar.

Alhoewel die berg se hoogte nie vergelykbaar met Alpynse bergspitse is nie, word hy nogtans deur 'n mikroklimaat gekenmerk, wat goed met dié van bergspitse van meer as 2 000 meter vergelyk. Die Brocken is tussen September en Mei met sneeu bedek, en dit word jaarliks op sowat 300 dae deur newel verhul. Die gemiddelde jaarlikse temperatuur is net 2,9 °C.

Die Brocken het altyd 'n belangrike rol in volksverhale en legendes gespeel en word verbind met hekse en duiwels. Die Duitse digter Johann Wolfgang von Goethe het hierdie motiewe vir sy werk "Faust" gebruik, waarin hy na die bergspits verwys. Die sogenaamde "Brockenspook" is 'n bekende fenomeen op die mistige berg, waar bergklimmers donker skadu's teen die newel werp en spookagtige optiese effekte skep.
Die Brocken maak vandag deel uit van 'n nasionale park en huisves 'n historiese botaniese tuin met bergplante, wat in 1890 gestig is. 'n Smalspoorstoomtrein neem besoekers vanaf die dorp Wernigerode na die stasie op die bergspits. Die berg beskik ook oor 'n groot aantal wandelpaaie. Die bergspits word daarnaas ook gebruik vir die uitsaai van FM-radio- en televisieprogramme. Die ou "Sender Brocken" is in 1935 as die eerste televisietoring ter wêreld opgerig. Dit beskik oor 'n uitkykdek wat oop staan vir toeriste.

Die Brocken is 'n gebied van uiterste weerstoestande. Danksy sy geïsoleerde ligging in die noorde van Duitsland is hy sedert 1945 die enigste berg van 'n Duitse middelgebergte, wat met sy spits bo-oor die natuurlike boomgrens lê. Die klimaat op die Brocken word deur kort somers en lang winters, baie maande met sneeuval, hewige storms en lae temperature selfs in die somer gekenmerk en vergelyk met dié van Alpynse gebiede teen 'n hoogte van 1 800 tot 2 000 meter bo seevlak of dié van Ysland.


Die eerste histories gedokumenteerde bestyging van die Brocken het in 1572 plaasgevind. Die arts Johannes Thal uit Nordhausen het die flora van die berg vir die eerste keer in 'n boek beskryf. Graaf Christian Ernst zu Stolberg-Wernigerode, wat die graafskap Wernigerode met die Brocken geregeer het, het in 1736 die sogenaamde "Wolkenhäuschen" ("Wolkehuisie") op die bergpiek en 'n berghut vir reisigers op die Heinrichshöhe, wat na sy seun vernoem is, laat oprig. Die eerste gastehuis op die Brocken-bergpiek is in 1800 geopen. Nadat dit op 23 Julie 1852 deur 'n brand vernietig is, is dit heropgebou. In 1862 het dit as die Brocken-hotel sy deure vir toeriste geopen.
Die eerste amptelike meting van die bergpiek in opdrag van die Pruisiese generale staf het die Brocken se hoogte op 1 141,2 meter bepaal. Die eerste weerstasie is in 1895 opgerig. Vier jaar later, op 27 Maart 1899, is die "Brockenbahn", die plaaslike smalspoorlyn, ingewy.

Die eerste televisie-uitsending vanaf die Brocken het in 1935 met 'n mobiele stasie plaasgevind, en die volgende jaar is die wêreld se eerste televisietoring op die bergpiek opgerig. Sedert 1937 vorm die Brocken saam met Wutmberg, Achtermann en Acker-Bruchberg-Grad die natuurbewaringsgebied Oberharz. Die huidige meteorologiese stasie is in 1939 geopen.

Die Brocken-hotel is tydens 'n Amerikaanse lugaanval op 17 April 1945 deur bomwerpers in puin gelê. Amerikaanse troepe het die bergpiek in die tydperk tussen 1945 en April 1947 beset. Volgens die bepalings van die Jalta-konferensie het die Amerikaners en Russe in 1947 besette Duitse gebiede uitgeruil, en die Brocken is by die Sowjet-besettingsone ingelyf.
Die bouvalle van die Brocken-hotel is in 1949 opgeblaas, maar tussen 1948 en 1959 was dele van die Brocken weer toeganklik vir toeriste, alhoewel hulle 'n permit vir hulle besoek benodig het.

In Augustus 1961 het die Brocken, wat in die grensgebied tussen die Bondsrepubliek Duitsland en die Duitse Demokratiese Republiek (DDR) geleë was, 'n verbode militêre gebied geword en was derhalwe nie meer toeganklik vir die plaaslike bevolking of toeriste nie. 'n Aantal militêre installasies is op die Brocken opgerig, en die Brocken-spoorwegstasie het as kaserne vir Oos-Duitse troepe gedien.

Die Brocken het 'n belangrike rol by die onderskepping en meeluistering van kommunikasie in Wes-Duitsland gespeel. Twee groot installasies is vir hierdie doeleindes gebruik, waarvan een deur die Sowjet-geheimediens GRU en die ander deur die Staatsveiligheidsdiens van die DDR beheer is. Die Brocken was die mees westelike voorpos van Moskou. Die militêre installasies is ná die Duitse hereniging in 1990 verwyder, en die laaste Russiese soldaat het die Brocken op 30 Maart 1994 ontruim. Die natuurlike omgewing van die bergpiek is herstel, en die Brocken het weer 'n gewilde toeristebestemming geword.

Die Brocken, wat ook Blocksberg genoem word, speel 'n belangrike rol in volksverhale. Die bergpiek is vanaf die tydperk van die heksejagte as 'n tradisionele bymekaarkomplek van hekse beskou, wat hier, soos beweer is, in die Walpurgisnag van 30 April op 1 Mei hulle heksesabbat gevier het.

Hieruit spruit die uitdrukkings "Ek sien jou liewer op Bloksberg sit voor ek dit doen" en "Iemand Bloksberg toe wens".

Die Brocken is ook die toneel van die skrywer Johann Wolfgang von Goethe se drama "Faust I". Heinrich Heine het in sy "Harzreise" sy wandelings op die bergpiek en sy oornagting in die Brocken-hotel beskryf. In 1824 het Heine, nadat hy die misomhulde bergpiek bestyg het, 'n kommentaar vir die besoekersboek geskryf: ""Viele Steine, müde Beine, Aussicht keine, Heinrich Heine."" (Baie stene, moeë bene, geen uitsig nie, Heinrich Heine.)

Die feit dat die Brocken op sowat 300 dae van die jaar deur 'n newel verhul word, het beslis die ontstaan van baie legendes en verhale bevorder. Seldsame optiese effekte, sogenaamde halo's, en die beroemde "Brockenspook" was vir baie wandelaars angsaanjaend. Die Brockenspook-fenomeen is onder meer deur Goethe beskryf, wat die bergpiek twee keer bestyg het. Sy eerste bestyging was ook die eerste wat tydens die winter onderneem is.


</doc>
<doc id="16831" url="https://af.wikipedia.org/wiki?curid=16831" title="Fins">
Fins

Fins ("suomi" [ˈsuomi] of "suomen kieli" [ˈsuomen ˈkieli]) behoort tot die Oosseefinse tak van die Fins-Oegriese tale, wat een van die twee subfamilies van die Oeraalse tale verteenwoordig. Fins is nou verwant aan Estnies en verlangs aan Hongaars. Dit is naas Sweeds een van die twee amptelike tale van Finland met sowat 4,7 miljoen moedertaalsprekers (92 persent van die totale bevolking) en ook een van die ampstale van die Europese Unie. Fins is ook 'n amptelike minderheidstaal in Swede, waar dit deur sowat 300 000 inwoners gepraat word. Daar is ook klein Finstalige groepe in die Noord-Noorse streek Finnmark, in die Russiese Republiek van Karelië en in Estland.

Fins verskil as 'n Fins-Oegriese taal, net soos Hongaars, in baie opsigte sterk van die Indo-Europese tale, wat oorwegend in Europa gepraat word. Oor die eeue heen het die kontak met Indo-Europese tale egter 'n groot invloed op byvoorbeeld die sinsbou en woordeskat van die Finse taal uitgeoefen. 'n Groot aantal Germaanse leenwoorde verskyn reeds baie vroeg in die taal, en taalhistorici gebruik hierdie Finse woorde soos "rengas" ("ring") onder meer vir hulle ondersoeke oor die destydse Germaanse klanke. Kenmerke van Fins is die groot getal naamvalle (15), agglutinasie, 'n ingewikkelde morfofonologie wat onder meer vokaalharmonie en konsonantgradasie insluit, die afwesigheid van 'n grammatikale geslag (of genus) en die klein getal konsonante.

Fins behoort tot die Fins-Oegriese tale in die Oeraalse taalfamilie. Terwyl die meeste tale wat in Europa gepraat word tot die Indo-Europese taalfamilie behoort, sluit die Fins-Oegriese tale benewens Fins slegs die Estniese, Samiese en die Hongaarse tale in, sowel as 'n aantal tale wat in die Europese deel van Rusland en in Noord-Siberië gepraat word.

Die verwantskap tussen die lede van die onderskeie tale wat aan die familie behoort kan dikwels aan die taalstruktuur waargeneem word terwyl die woordeskat dikwels weinig ooreenkoms toon, buiten die telwoorde van een tot ses (vanaf sewe is alle telwoorde aan ander taalfamilies ontleen) en 'n aantal begrippe uit die basiese woordeskat. So is die oervorme van Fins en Hongaars reeds etlike duisende jare geskei en is die verwantskap geensins nader as tussen Indo-Europese tale soos Duits en Persies nie.

Die Fins-Oegriese tale vorm saam met 'n klein groepe Samojeedse tale die Oeraalse taalfamilie. Tesame met Estnies, Ingries, Karelies, Lyfs, Võro, Wepsies en Woties vorm Fins die Oosseefinse tale groep.

Die Oeraalse tale word deur taalkundiges tot 'n gemene Oeraalse oertaal teruggespoor wat later in die Samojeedse en die Fins-Oegriese oertale verdeel het. Later het laasgenoemde verder onderverdeel in die Fins-Permiese en die Oegriese oertale. Die Fins-Permiese oertaal het deur verdere ontwikkeling tot die vroegste oervorm van Oosseefins gelei waaruit die Samiese taal weer ontwikkel het.

Dit is moeilik om te bepaal oor hoeveel tyd hierdie ontwikkelinge, waarvan die rekonstruksie hoofsaaklik berus op die analise van die woordeskat en taalstruktuur van hedendaagse tale, plaasgevind het. Daar word nogtans aangeneem dat die afsondering van die Samiese taal van vroeë Fins op die laaste omstreeks 1000 v.C. voltooi is. Fins was reeds in prehistoriese tyd met Germaans en Baltiese tale in kontak en het talle leenwoorde uit die tale opgeneem.

Alhoewel die inwoners van die huidige Finland deurgaans Fins-Oegries gepraat het, het 'n gemene Fins taal eers in die moderne era ontwikkel. In die voorafgaande tydperk is die inwoners van Finland in werklikheid in drie hoofstamme verdeel wat taalgewys en kultureel beduidend van mekaar verskil het. In die suidweste het die bevolkingsgroep gewoon wat as die "ware Finne" ("varsinaissuomalaiset") bekend gestaan het. In hierdie gebied het Germaanse immigrante uit Skandinawië met die bevolking versmelt en talle Germaanse leenwoorde saamgebring. In die ooste is die Kareliërs aangetref en in die binnelandse woude die "Hämeers", wat aanvanklik waarskynlik nog nie sterk van die Same onderskeibaar was nie. Deur 'n vermenging van die laasgenoemde bevolkingsgroepe het die Savo-dialekte later, maar wel voor die Middeleeue, ontstaan.

In die Middeleeue het Finland deel gevorm van Katolieke Swede. Fins was 'n spreektaal, die saketaal was as gevolg van die invloed van die Hanseverbond Middelnederduits, die taal van administrasie was Sweeds, en godsdiensaktiwiteit is in Latyn bedryf, wat Finne met weinig geleentheid gelaat het om hulle moedertaal te gebruik behalwe in hulle daaglikse take.

Die ontwikkeling van 'n enkele Finse taal, veral die Finse skryftaal, is deur die Protestantse Hervorming ondersteun. Die Sweedse koning Gustaf Wasa het in 1524 betrekkinge met die Katolieke Kerk opgeskort en die aanneming van die Lutherse skool beveel. Volgens die Protestantse Lutherse tradisie sou die Woord van God in die taal van die plaaslike bevolking verkondig moes word. Gevolglik het leraars begin om die noodsaaklike liturgiese tekste op skrif te stel.

Die publikasie van die eerste gedrukte teks in die Finse taal is gegrond op die werk van die latere biskop Mikael Agricola. Dié volgeling van Martin Luther het reeds as student begin met die vertaling van godsdienstige tekste, veral die Nuwe Testament. Die eerste gedrukte Finse boek, wat op die laatste in 1543 gedruk is, is die ABC-boek "Abckiria", wat op geestelikes gerig is en wat bedoel is om die basiese beginsels van lees en skryf in Fins uiteen te sit. Dit het ook 'n kategismus ingesluit. Die Finse vertaling van die Nuwe Testament het in 1548 verskyn.

Agricola het sy spelwyse gegrond op Latyn, Duits en Sweeds en het die grondslag gelê vir die Finse skryftaal. Hy het hoofsaaklik die dialek gebruik wat in Turku, destyds die hoofstad van Finland onder Sweedse heerskappy, gepraat is wat daarmee as basis van die gemeenskaplike Finse taal gevestig is.

Selfs na die skep van 'n Finse skryftaal het die gebruik van Fins as skryftaal honderde jare lank beperk gebly. Vanaf die 16de eeu is wette ook gedeeltelik in Fins geskryf, maar van 'n Finstalige kulturele lewe was daar egter nog nie sprake nie: In die Finland wat toe aan Swede behoort het, was Sweeds die taal van die administrasie, opvoeding en kultuur.

Eers nadat Finland in 1809 as Groothertogdom onder die heerskappy van die Russiese Tsaar gekom het, het 'n Finse nasionale bewussyn begin ontwikkel. 'n Beweging wat as die "Fennomane" bekend gestaan het, het gevorm wat die Finse taal tot kultuurtaal wou ontwikkel. Aan die begin van die 19de eeu het die taal egter steeds gebrek gely aan sommige voorwaardes tot die ideaal. Die grammatika was nog nie stelselmatig uiteengesit nie en die woordeskat het die alledaagse lewe van die landelike kleinboerbevolking weerspieël en het bykans geen woorde gehad wat vir administrasie- en kultuurdoeleindes nodig was nie.

Die publikasie in 1835 deur Elias Lönnrot van die nasionale epiese verhaal "Kalevala" het bygedra tot die verhoging van die status van die Finse taal. Deur die bedrywighede van die Fennomane het 'n Finse letterkunde en pers ontstaan. Talle opgevoede Finne van die hoër stand, wie se moedertaal meestal Sweeds was, het bygedra tot die verdere ontwikkeling van die Finse taal. Teen die agtergrond is baie woorde geskep wat tot op daardie stadium nie in Fins bestaan het nie. In die nastreef van die Finse nasionalisme van die tyd is nuwe woorde byna sonder uitsondering nie deur leenwoorde geskep nie, maar as geheel en al nuwe woorde, dikwels deur variasies op ou Finse woorde.

Die ontwikkeling van 'n Finstalige onderwysstelsel in die tweede helfte van die 19de eeu het beteken dat daar teen die begin van die 20ste eeu 'n opgevoede Finstalige bevolking gevestig was. Teen die tweede dekade van die 20ste eeu het Fins tot 'n volwaardige kultuurtaal ontwikkel wat in wese ooreenkom met die huidige Finse taal.

As gevolg van die ontstaansgeskiedenis van die Finse skryftaal is die Finse alfabet identies aan dié van Sweeds. Dit bestaan uit die 26 letters van die Latynse alfabet met die spesiale karakters å, ä en ö wat daarby gevoeg is. Met alfabetiese sorterings, bv. in woordeboeke, word die letters met deeltekens in bostaande volgorde aan die einde van die alfabet geplaas, nie soos in Duits waar dit by a en o gehou word nie. Die letter w, wat veral in ouer tekste dikwels met die gelykklinkende letter v uitgeruil word, word daarteenoor in sortering nie van laasgenoemde onderskei nie.

Die letters c, q, w, x, z en å kom nie in Finse woorde voor nie, maar word soms vir vreemde woorde gebruik. Die letters b en f kom slegs in leenwoorde voor. By leenwoorde met die klank [] word daar tot 'n mate 'n S met 'n "háček" (š) gebruik gemaak. Dit kan egter ook deur sh of sommer net s voorgestel word (Byvoorbeeld: "šakki", "shakki" of "sakki" "Skaak"). Nog seldsamer is die stemhebbende ž wat in geografiese terme soos "Fidži" voorkom.

Fins het 'n byna volkome fonetiese ortografie, d.i. die afbeelding van foneme (klanke) en grafeme (letters) is eenduidig. Leenwoorde word konsekwent volgens die Finse ortografie aangepas (byvoorbeeld: "filosofia" "Filosofie"). Die uitspraak van letters in Fins word hieronder met Afrikaans vergelyk:

Onder die min uitsonderings in die kongruensie tussen letters en klankwaardes geld die letterkombinasies nk en ng, wat as [] en [] uitgespreek word. Verder word 'n n wat voor 'n p staan deurgaans as m uitgespreek (byvoorbeeld: in "kunpa" uigespreek as "kumpa", maar ook in "haen pallon" uitgespreek as "haem pallon"). Na spesifieke soorte woorde kom daar by die uitspraak van die volgende woord of woorddeel 'n verdubbeling van die aanvangskonsonant voor, so byvoorbeeld na woorde wat met -e eindig ("tervetuloa", uitgespreek as "tervettuloa") of na ontkennende woorde ("en juo maitoa", uitgespreek "en juom maitoa"). As die volgende woord met 'n vokaal begin, vind 'n glottisslag [] eerder as konsonantverdubbeling plaas.

In Finse uitspraak speel die onderskeid tussen lang en kort klanke 'n sentrale rol. Hierdie onderskeid word konsekwent in die skryfwyse weerspieël deurdat lang klanke deur dubbelletters voorgestel word. Dit het betrekking op vokale sowel as op konsonante ("tuli" "vuur“; "tulli" "doeane"; "tuuli" "wind"). Die lang klank is in die reël presies dubbel so lank soos die enkelklank. Verder is die kwaliteit van die vokale onafhanklik van hulle hoeveelheid. Anders as in Afrikaans word o byvoorbeeld steeds as [] uitgespreek ongeag of dit lank of kort is. Die verlenging van die konsonante k, p en t geskied op 'n wyse waarvolgens die onderskeie geslote toestand vir 'n kort rukkie gehandhaaf word.

In Fins word die eerste lettergreep van 'n woord altyd beklemtoon. Verder word van die derde lettergreep af elke tweede lettergreep effens beklemtoon met die laaste lettergreep wat onbeklemtoon bly. Die lang vokale is onafhanklik van klem.

Fins beskik oor agt vokale (aangegee in IFA-Klankskrif):

Daarnaas het Fins 16 diftonge, wat as foneme beskou word: ai [], au [], ei [], eu [], ie [], iu [], oi [], ou [], ui [], uo [], yi [], yö [], äi [], äy [], öi [] en öy [].
Fins beskik oor 14 selfstandige konsonantfoneme. Vier ander konsonante (in die onderstaande tabel tussen hakies aangedui) kom slegs in leenwoorde voor.

Fins is met slegs 14 konsonantfoneme 'n konsonantarm taal. In 'n Finse teks kom daar vir elke 100 vokale gemiddeld 96 konsonante voor (Ter vergelyking: in Duits is die ekwivalent 177).

Daar is geen kontras tussen stemhebbende en stemlose klanke in Fins nie. Die klank <nowiki>[</nowiki><nowiki>]</nowiki> neem as die enigste stemhebbende eksplosief 'n besondere rol in die Finse klankleer. Dit kom by eg Finse woorde slegs in Inlaut as swak letter <nowiki>[</nowiki><nowiki>]</nowiki> voor. Histories gaan dit na die frikatief <nowiki>[</nowiki><nowiki>]</nowiki> terug, wat as "d" of "dh" geskryf word. As die klank [] nie meer uitgespreek word nie, behou 'n mens die skryf van "d" en spreek mens, veral volgens die Sweedse voorbeeld, [] uit. Die klank [] kom in geen Finse dialek voor nie, daar het die oorspronklike klank verdwyn of het dit in <nowiki>[</nowiki><nowiki>]</nowiki>, <nowiki>[</nowiki><nowiki>]</nowiki> of <nowiki>[</nowiki><nowiki>]</nowiki> ontwikkel. Tydens die Finse taalstryd in die 19de en 20ste eeu was daar 'n gevoel dat die letter "d" nie Fins was nie en is dit in baie gevalle met "t" vervang. Die gedagteskool het egter nie op die lange duur geslaag nie.

In tradisionele Finse woorde kan daar geen konsonantverbindinge by die begin van die woord staan nie. Ouer leenwoorde is aangepas indien nodig: By hierdie woorde is slegs die laaste konsonant van die verbinding behou.


In nuwer leenwoorde word die konsonantverbindinge behou. Die uitspraak is vir sommige Finne egter steeds moeilik en hulle spreek ook in hierdie gevalle slegs die laaste konsonant uit.


Aan woorduitgange kan slegs vokale of die konsonante "-n", "-t", "-l", "-r" en "-s" staan. Nuwer leenwoorde word meestal deur die toevoeging van 'n "-i" hanteer (byvoorbeeld: "presidentti" "president", "deodorantti" "reukweerder", "elefantti" "olifant", "sekki" "tjek").

Vokaalharmonie is sentraal tot die Finse klankwette. Die agterklinkers "a", "o" en "u" kan nie binne 'n woord saam met die voorklinkers "ä", "ö" en "y" voorkom nie. Woorduitgange en ander agtervoegsels word volgens die klinkers in die woordstam aangepas:


Die klinkers "e" en "i" is neutraal en kan in 'n woord met enige van die twee groepe voorkom. Indien 'n woord slegs neutrale klinkers bevat, maak die agtervoegsels van die voorklinkers gebruik:


In saamgestelde woorde word die vokaalharmonie op elke woorddeel afsonderlik aangewend. Die klinkers van die woorduitgange pas aan by die klinkers van die laaste woord in die samestelling:


Vreemde woorde bevat soms beide voor- en agterklinkers. In nalatige uitspraak word die voorklinkers dan meestal agter uitgespreek. "Olympia" word byvoorbeeld deur sommige mense as "Olumpia" uitgespreek.

Die konsonante "k", "p" en "t" word in verbuiging, soos in die vervoeging van Finse woorde, deur konsonantgradasie geraak. Dit kom in 'n "sterk" en "swak" vorm voor. Die sterk vorm kom voor by oop lettergrepe (byvoorbeeld: "katu" "die straat") sowel as by lang klinkers en diftonge (byvoorbeeld "katuun" "in die straat"). Anders word die swak gradasie gebruik (byvoorbeeld "kadun" "van die straat").

By die meeste woorde staan die basisvorm (nominatief vir selfstandige naamwoorde, infinitief vir werkwoorde) in die sterk vorm. Sommige woorde ondergaan omgekeerde gradasie waar die basisvorm in die swak gradasie staan en die verbuiging oorwegend die sterk vorm aanneem (byvoorbeeld "tuote" "die produk" – "tuotteen" "van die produk").

Daar word onderskei tussen kwantitatiewe en kwalitatiewe konsonantgradasie. In kwantitatiewe konsonantgradasie word dubbele konsonante in die swak gradasie tot enkele konsonante verminder:


In kwalitatiewe konsonantgradasie word die enkelkonsonante "k", "p" en "t" sowel as talle konsonantverbindinge geraak. Hierdie vorm van konsonantgradasie is nie meer produktief nie, d.w.s. nuwer woorde word nie meer daardeur geraak nie (vergelyk "katu" "die straat" in nominatief – "kadun" "die straat" in akkusatief, maar "auto" "die motor" in nominatief – "auton" "van die motor").


Uitsonderings:

Fins is 'n agglutinerende taal. Dit beteken dat die verhouding tussen woorde met verbuigingsagtervoegsels of woorduitgange uitgedruk word. Baie grammatikale funksies wat in Afrikaans, soos in die meeste Indo-Europese tale, analities deur enkele woorde aangedui word, word in Fins sinteties deur verbuigingsagtervoegsels uitgedruk. 'n Enkele woord kan dus, deur 'n aantal uitgange uitgebrei, 'n magdom betekenisse oordra. 'n Voorbeeld is die woord "taloissanikinko", wat van die basisvorm "talo" (huis) afgelei is en "ook in my huise?" beteken. Die woord kan as volg afgebreek word:
In teenstelling met flekterende tale soos Duits of Latyn is die uitgange eenduidig, d.w.s 'n uitgang vervul slegs een funksie en een funksie word in die reël deur slegs een uitgang vervul. Die inessiewe meervoud "taloissa" ("in die huise) word byvoorbeeld deur die kombinasie van die meervouduitgang "-i" en die inessiewe agtervoegsel "-ssa" aangedui, terwyl in die Latynse vorme "amici" (van die vriende" of "die vriende") en "amicorum" ("van die vriende") waar die woorduitgange "-i" en "-orum" beide gelyktydig (en nie altyd eenduidig) naamval en getal aandui. 'n Uitsondering in Fins is dat die meervoud in nominatief en akkusatief deur "-t" aangedui word maar in die ander gevalle met "-i-".
Ook met betrekking tot sintaksis word Finse woorde sinteties geskakel, d.w.s. Afrikaanse bysinne word baie keer voorgestel deur kompakte partisipiële of infinitiefkonstruksies wat as "bysinekwivalente" (Fins: "lauseenvastikkeet") bekend staan. Voorbeeldsgewys beteken die vier woorde op die foto langsaan: 1. Die parkering; 2. slegs; 3. 'n/die plek; 4. vir bespreek het – oftewel: "Parkering slegs vir diegene wat 'n plek bespreek het".

Fins het egter tipologies in verskeie opsigte nader aan die Indo-Europese tale beweeg. So kan die bysinekwivalente deur voegwoordelike bysinne uitgedruk word. Tot 'n mate in teenstelling met Hongaars of meeste ander agglutinerende tale neem die attributiewe byvoeglike naamwoord in Fins dieselfde uitgang as die selfstandige naamwoord wat daarby hoort (vergelyk Hongaars "nagy ház" "groot huis" – "nagy házakban" "in groot huise" met Fins "iso talo" – "isoissa taloissa"). Verder is die voorkeurwoordorde in Fins soos in meeste Indo-Europese tale onderwerp-werkwoord-voorwerp en nie onderwerp-voorwerp-werkwoord soos in meeste agglutinerende tale nie. Finse is dus nie 'n suiwer agglutinierende taal nie.

Tot die nomina behoort selfstandige naamwoorde, byvoeglike naamwoorde, voornaamwoorde en telwoorde. Die deklinasie-uitgange is in Fins dieselfde vir alle Nomina. Hulle word egter wel volgens die veranderinge wat die woordstam deurmaak, in verskillende tipes verdeel.

Fins het nie 'n bepaalde of 'n onbepaalde lidwoord nie. Met die woord "talo" kan mens, na gelang van die konteks "die huis" of "'n huis" bedoel. Fins het ook nie genus of grammatikale geslag nie. Selfs by persoonlike voornamwoorde word daar nie tussen manlik en vroulik onderskei nie en word een woord "hän" vir "hy" en "sy" gebruik.

Die Finse nomina word in verskillende tipes ingedeel. Die uitgange is dieselfde vir alle tipes, maar die woordstamme ondergaan verskillende veranderinge tydens deklinasie. Om 'n woord te kan deklineer, moet 'n mens weet aan watter tipe dit behoort, want daaruit kom die woordstam wat vir die onderskeie woorduitgange nodig is:
Met deklinasie kan die woordstam deur konsonantgradasie verander word. Om taalgeskiedkundige redes word hierdie veranderinge nie altyd aangewend nie (vergelyk "lasi – lasin" "glas" en "vuosi – vuoden" "jaar"). Verder is daar sekere byvoeglike naamwoorde wat nie gedeklineer word nie.
Die tabel hierbo vertoon 'n paar van die belangrikste deklinasietipes. Van dié stamvorme kan al die woordafbeeldings afgelei word.

Fins beskik oor 15 naamvalle. Die meeste hiervan vervul 'n rol soortgelyk aan dié van voorsetsels in analitiese tale soos Afrikaans. Die naamvalle word verdeel in grammatikale naamvalle, wat in terme van hulle funksie soortgelyk is aan die naamvalle van Duits, lokaalnaamvalle wat konkrete en abstrakte plekverwantskappe aandui, en die sogenaamde marginale naamvalle, wat in die hedendaagse taal slegs selde gebruik word en meestal deur agter- of voorvoegsels vervang word. Benewens die 15 naamvalle bestaan daar 12 ander bywoordelike naamvalle wat vir betreklik min woorde gebruik word, byvoorbeeld die prolatief, wat die wyse uitdruk waarvolgens 'n handeling uitgevoer word (byvoorbeeld "postitse" per pos, "kirjeitse" per brief).

Die naamvalle word gevorm deur 'n naamvaluitgang by die woordstam te voeg. Die naamvaluitgang is onafhanklik van die woordsoort. Die agtervoegsels in die meervoud kom in beginsel ooreen met dié in die enkelvoud, met die meervoudsaanduider "-i-" wat tussen die woordstam en die uitgang verskyn (byvoorbeeld: enkelvoud "talossa", meervoud "taloissa"). Die nominatiefmeervoud word met 'n aangehegte "-t" gevorm ("talot").

Byvoeglike attribute staan voor die woord wat dit beskryf en is kongruent daaraan. Die vergelykende trap word gevorm deur die uitgang "-mpi" gevorm ("iso" "groot" – "isompi" "groter") en die oortreffende trap deur die uitgang "-in" ("isoin" "die grootste").

Bywoorde word gevorm met die uitgang "-sti" (vergelyk "auto on nopea" "die motor is vinnig" – "auto ajaa nopeasti" "die motor ry vinnig").

By persoonlike voornaamwoorde word daar nie by die derde persoon tussen manlik en vroulik onderskei nie. Na "hy" sowel as "sy" word as "hän" verwys. Persoonlike voornaamwoorde verwys slegs na mense. By voorwerpe word van betreklike voornaamwoorde gebruik gemaak.

Vir die beleefdheidsvorm (u) word die tweede persoon meervoud "Te" gebruik. Die vorm word in Fins redelik min gebruik en nie naastenby soveel as "Sie" in Duits nie. Aan die ander kant is daar verskeie onpersoonlike voornaamwoorde wat gebruik kan word as beleefdheidsvorme. Gespreksgenote in amptelike konteks word dus dikwels bloot op hulle van (sonder meneer of mevrou) en in die derde persoon aangespreek. Direkte aanspreekvorme word ook verkieslik geheel en al vermy deur van onpersoonlike voornaamwoorde gebruik te maak.

Betreklike voornaamwoorde kan alleen of as attribuut gebruik word. Die onderskeid tussen mense en voorwerpe in die derde persoon word deur die keuse tussen die persoonlike en betreklike voornaamwoord gemaak.
Die vraende voornaamwoorde is "kuka" (wie) en "mikä" (wat).

Voornaamwoorde word soos selfstandige naamwoorde gedeklineer. Die persoonlike voornaamwoorde het in die akkusatief 'n eie uitgang "-t" ("minut", "sinut" ens.).

In Fins word die besitverhouding nie net deur voornaamwoorde (my, sy, hulle, ens.) aangedui nie maar ook deur verbuigingsagtervoegsels. Benewens die besitlike agtervoegsels kan die genitief van die persoonlike voornaamwoorde besitting aandui. Besitlike agtervoegsels in die derde persoon het altyd 'n verwysingswoord nodig.

Die besitlike agtervoegsels kom ook voor by agtersetsels wat 'n verwysingswoord in die genitief verlang.

Daarbenewens kan die besitlike agtervoegsels in die bysinekwivalente (die sogenaamde "Satzentsprechungen") die onderwerp aandui.

Die vorm van telwoorde berus op die basistelwoorde van een tot tien: "yksi" (1), "kaksi" (2), "kolme" (3), "neljä" (4), "viisi" (5), "kuusi" (6), "seitsemän" (7), "kahdeksan" (8), "yhdeksän" (9) en "kymmenen" (10). Heel tiene word deur die agtervoegsel "-kymmentä" gevorm, dus "kaksikymmentä" vir "twee tiene", oftewel twintig. Verder word getalle groter as twintig op soortgelyke wyse gevorm deur eenvoudig die enkelgetal aan te las: "kaksikymmentäyksi" vir een-en-twintig. Op soortgelyke wyse word met getalle in die honderde, duisende ens voortgegaan.

Die getalle van 11 tot 19 wyk van hierdie stelsel af en word gevorm deur die agtervoegsel "-toista" en die enkelgetal, dus "kaksitoista" vir twaalf. Direk vertaal sou dit betekn "twee van die tweede“, dus die tweede getal van die tweede blok van tien. Hierdie telvorm is vroeër ook vir groter getalle gevolg sodat 35 as "viisineljättä", of "vyf van die vierde", gelees sou word. Hierdie uitdrukwyse het egter uit die hedendaagse taal verwyn, 'n mens tref dit nou slegs in ouer tekste (voorbeeld: in die inhoudsopgawe van die "Kalevala"). Op soortgelyke wyse word die woord vir een-en-half soos "die helfte van die tweede", "puolitoista" gevorm.

Een van die eienaardighede van die Finse telwoorde is dat die telwoorde soos selfstandige naamwoorde verbuig word: "Kolmesta talosta" vir "uit drie huise". Hierdie verbuiging het betrekking op telwoorde wat uit meer as een deel bestaan:


Die telwoorde van 2 af vereis, as hulle in die nominatief of akkusatief staan, vir die getelde onderwerpe die partitiewe enkelvoud: "yksi auto" ('n motor), "kaksi autoa" (twee motors). In ander gevalle staan die telwoord en die getelde woord in dieselfde naamval, die selfstandige naamwoord egter altyd in enkelvoud: "kahdessa autossa" (in twee motors).

In Fins het die werkwoord vier tye (teenwoordige tyd, onvoltooide verlede tyd (imperfektum), voltooide teenwoordige tyd (perfektum) en voltooide verlede tyd), vier modusse (indikatief, voorwaardelik, imperatief en potensiaal), veelvuldige infinitiewe en 'n werkwoordelike selfstandige naamwoord asook vier deelwoorde. Die lydende vorm in Fins verskil van die Afrikaanse vorm en is 'n onpersoonlike vorm.

Finse werkwoorde word in ses tipes ingedeel. Hierdie indeling kan verder in verskeie onderafdelings verfyn word. Die uitgange is dieselfde vir alle tipes, maar die woordstamme ondergaan tydens vervoeging verskillende veranderinge. Om 'n woord te kan vervoeg moet 'n mens weet tot watter tipe die werkwoord behoort, want daaruit kan die stam wat vir die vervoeging nodig is, bepaal word:
Tydens vervoeging kan die woordstam deur konsonantgradasie verander word. Op taalhistoriese gronde word hierdie veranderinge nie altyd toegepas nie.

Hierdie tabel toon voorbeelde van die belangrike vervoegingstipes. Kenmerkend in elke geval is die infinitief "(om te praat)" / 1ste persoon teenwoordig "(ek praat)" / 3de persoon imperfek "(geen direkte ekwivalent in Afrikaans nie)" / deelwoord "(gepraat)" / onpersoonlike imperfek "(mens praat)". Uit hierdie stamvorme kan alle woordvorme afgelei word.

Vervoeging van die werkwoord "puhua" (praat) in die teenwoordige tyd:

Die persoonlike voornaamwoorde van die eerste en tweede persoon kan weggelaat word aangesien die persoon deur die persoonlike uitgang eenduidig duidelik is.

Die teenwoordige tyd dui huidige of toekomstige aksies aan. Die "preteriti" wat vir historiese redes die imperfektum (onvoltooide verlede tyd) genoem word, maar eintlik 'n pretiritum is, dui die afgeslote verlede aan. Dit word reëlmatig met die tyduitgang "-i-" gevorm. Die uitgang is dieselfde as in die teenwoordige tyd.


Die voltooide teenwoordige tyd (perfektum) dui op 'n handeling wat in die verlede plaasgevind het, of begin het, maar nog wat nog op die hede inwerk. Dit kom grootliks ooreen met die Engelse "present perfect". Die voorverlede tyd of voltooide verlede tyd (plusquamperfektum) dui 'n handeling aan wat voor 'n vergelykingspunt in die verlede gebeur het. Die perfektum en plusquamperfektum word met 'n hulpwerkwoord "olla" (sein) en die verlede deelwoord gevorm.


Fins beskik nie oor 'n toekomende tyd nie. Toekomstige handelinge word met die teenwoorige tyd uitgedruk ("menen huomenna" "ek gaan môre", "ek sal môre gaan"). In die meeste gevalle is 'n duidelike temporale toekenning moontlik ten spyte van die gebrek aan 'n toekomende tyd, veral omdat dit dikwels uit die gebruik van naamvalle afgelei kan word ("luen kirjaa" "ek lees (tans) 'n boek", maar "luen kirjan" "ek sal 'n boek lees"). Om die toekoms duidelik aan te dui word daar deesdae soms volgens die Indo-Europese voorbeeld ook 'n beskrywing met die werkwoord "tulla" (kom) gebruik ("tulen menemään huomenna").

Die indikatief is die basis grammatikale wyse en word vir die uitdruk van die werklikheid gebruik.


Die voorwaardelike wyse druk hipotetiese of voorwaardelike handelinge uit. Dit word deur die wyseaanduier "-isi-" gevorm.


Die imperatief is die bevelsvorm. Benewens die imperatief vir die tweede persoon enkelvoud en meervoud is daar ook 'n imperatief vir derde persoon enkelvoude en meervoude en die eerste persoon meervoud wat vandag selde in alledaagse taalgebruik voorkom.


Die potensiaalwyse dui 'n waarskynlike maar niebesliste handeling aan. In moderne spreektaal word dit baie selde gebruik. Dit word met die wyseaanduier "-ne-" gevorm.


Anders as in Afrikaans en die meeste ander Indo-Europese tale behels die Finse lydende vorm (of passiewe vorm) nie die omkeer van die bedrywende vorm (of aktiewe vorm) nie. Dit is eerder 'n onpersoonlike vorm wat ooreenkom met die Afrikaanse gebruik van "mens" om nie na 'n spesifieke persoon te verwys nie. Dit verwys na 'n handeling sonder om die persoon wat dit uitvoer, te noem. Die lydende vorm kan as 'n soort "vierde persoon" gesien word.

Die aanduier vir die lydende vorm is "-(t)ta-"/"-(t)tä-". Dit kom in alle tye en wyses voor:

Die geïmpliseerde onderwerp van 'n lydende sin moet altyd 'n mens wees. 'n Afrikaanse sin soos "die boom is omgewaai" kan nie in Fins in die lydende vorm vertaal word nie, want dit sou te kenne gee dat 'n groep mense die boom omwaai.

Fins het volgens verskillende menings tussen drie en vyf infinitiewe en 'n werkwoordelike selfstandige naamwoord (die getal infinitiewe wissel in verskillende grammatikas). Die 1ste infinitief ("puhua" "om te praat") kom met die Afrikaanse infinitief ooreen en is die basisvorm van die werkwoord. Die ander infinitiewe word deur verbuiging gevorm om talle tye en wyse in finale sinskonstruksies te vorm (byvoorbeeld "puhuessani" "terwyl ek praat", "puhumatta" "sonder dat ek praat", "olen puhumaisillani" "ek het amper gepraat" / "ek was naby daaraan om te praat" ens.).

Die werkwoordelike selfstandige naamwoord word met die agtervoegsel "-minen" gevorm en kan in alle naamvalle verbuig word. Dit kom ooreen met die Afrikaanse gebruik van 'n infinitief in 'n sin soos "om te praat is om nie te luister nie" waar die infinitief "om te praat" twee keer as selfstandige naamwoord optree.

In Fins is daar vier deelwoorde. Dit kom in twee tye voor (teenwoordige tyd byvoorbeeld gelyktydig en voltooide teenwoordige tyd byvoorbeeld voortydig) asook in die bedrywende en lydende vorm. Daarbenewens bestaan daar 'n agentdeelwoord wat die lydende verlede deelwoord vervang as die agent (die handelende persoon) genoem word.
Die ontkennende vorm word met die spesiale ontkenningswerkwoord "ei" en die onvervoegde werkwoordstam gevorm:
Die ontkennende imperfektum word anders gevorm as die affirmatief, naamlik met "ei" en die bedrywende verlede deelwoord van die werkwoord. Die ontkennende perfektum en plusquamperfektum word deur die ontkenning van die hulpwerkwoord "olla" gevorm.

Met ontkenning van 'n imperatief staan die ontkenningswerkwoord in 'n spesiale imperatiefvorm "älä".

Daar is in Fins nie 'n ekwivalent van die Afrikaanse "om te hê" nie. In plaas daarvan gebruik 'n mens 'n konstruksie met die derde persoon enkelvoud van "olla" (om te wees) en die addesiewe naamval.

Die algemene woordorde in 'n Finse sin is onderwerp-werkwoord-voorwerp, wat Fins 'n SVO-taal maak. Die woordorde is egter in beginsel vry. Dit is egter ook nie arbitrêr nie, aangesien dit betekenisnuanses uitdruk. Nuwe inligting verskyn meestal aan die einde van 'n sin. Vergelyk die volgende sinne wat alamal beteken "Die hond het die man gebyt":
Daar is twee hoofmaniere om 'n vraag te vorm in Fins: deur 'n spesifieke vraagwoord of deur die agtervoegsel '-ko/kö' aan een van die woorde in 'n sin te las. 'n Vraagwoord word aan die begin van 'n sin geplaas en 'n woord met die vraagagtervoegsel word ook na die posisie geskuif. In ja/nee-vrae staan die werkwoord aan die begin van die sin en word dit met die vraagagtervoegsel "-ko"/"-kö" aangepas. As die vraag op 'n ander woord gefokus is, staan die woord saam met die vraagagtervoegsel aan die begin van die sin. Vraagwoorde word egter nooit saam met die vraagagtervoegsel gebruik nie. Vrae kon ook retories wees.

By die antwoord op 'n ja/nee-vraag word die Afrikaanse "ja" deur die herhaling van die werkwoord uitgespreek en die Afrikaanse "nee" deur die ontkennende werkwoord.

Die onderwerp- en voorwerpkategorie word in Fins minder duidelik uitgedruk as in Afrikaans. Die onderwerp kan in die nominatief of partitief staan of kan geheel en al ontbreek. Die normale naamval vir die onderwerp is die nominatief.
'n Partitiewe onderwerp kom voor in sogenaamde eksistensiële sinne ("daar is"-sinne) wanneer 'n onbepaalde hoeveelheid bedoel word.
In sinne wat noodsaaklikheid uitdruk, staan die Finse uitdrukking wat ooreenkom met die Afrikaanse onderwerp in die genitief en word dit 'n datiefbywoord genoem, aangesien dit semanties met die datief ooreenkom. Die grammatikale onderwerp is die infinitief.
Generiese sinne wat in Afrikaanse meestal met die onpersoonlike "mens" of die formele onderwerp "dit" uitgedruk, het geen onderwerp nie.

Die voorwerp kan in die akkusatief of in die partitief staan. Die voorwerp is altyd in die partitief as dit ontkennend is.
In affirmatiewe sinne het is daar twee keuses vir die naamval van die voorwerp. Die akkusatief druk 'n kwantitatiewe onbepaalde uit, terwyl die partitief gebruik word wanneer 'n onbepaalde of onbeperkte hoeveelheid bedoel word.
Verder kan 'n aspekonderskeid uitgedruk word. In dié geval druk die akkusatief 'n perfektiewe of resultatiewe (afgeslote) en die partitief 'n imperfektiewe of irresultatiewe (nieafgeslote) handeling uit.

Die sogenaamde "bysinekwivalente" (Fins: "lauseenvastikkeet") behels kompakte infinitiewe of partisipiële konstruksies wat 'n bysin vervang. Die infinitief word in die proses verbuig en druk 'n temporale of modale (wyse) finale uiteindelike betekenis uit. Die onderwerp van die bysin kom in die genitief voor of kan as 'n besitlike agtervoegsel aangelas word.


Fins het 'n ingewikkelde woordvormingstelsel deurdat van 'n enkele woordstam talle onderskeibare begrippe afgelei kan word. Die volgende woorde word byvoorbeeld almal van dieselfde woordstam afgelei:
"kirja" ("boek"), "kirjain" ("letter"), "kirjaimisto" ("alfabet"), "kirje" ("brief"), "kirjasto" ("biblioteek"), "kirjailija" ("skrifsteller"), "kirjallisuus" ("literatuur"), "kirjoittaa" ("skryf"), "kirjoittaja" ("outeur"), "kirjoitus" ("skrif"), "kirjallinen" ("skriftelik"), "kirjata" ("boeke in dra"), "kirjasin" ("letter tik"), "kirjaamo" ("registrateur"), "kirjoitin" ("drukker"), en "kirjuri" ("skrywer").

Talle eindlettergrepe dra by tot woordvorming wat die woord in 'n spesifieke konteks plaas. In die voorbeeld hierbo beteken "-in" 'n werktuig, "-sto" 'n versameling, "-uri" 'n doelwit, byvoorbeeld 'n mens wat 'n (in die woordstam gegewe) aktiwiteit uitvoer en "-mo" 'n plek, waar 'n (in die woordstam gegewe) aktiwiteit uitgevoer word. 'n Verdere algemene lettergreep is die plekbeskrywende "-la".

Deur werkwoordagtervoegsels kan talle betekenisnuanses uitgedruk word, byvoorbeeld: "nauraa" ("lag"), "naurahtaa" ("aflag"), "naureskella" ("vir homself lag"), "naurattaa" ("laat lag").

In Fins word eiewoorde oor die algemeen bo vreemde woorde verkies. Woorde vir nuwe begrippe word dikwels volgens die patroon van die bestaande woordeskat geskep (byvoorbeeld: "tietokone", letterlik "kennismasjien" = "rekenaar", "puhelin" van "puhua" (praat) = "telefoon"). 'n Nasionale kommissie ("Kielitoimisto"), wat verantwoordelik is vir riglyne aangaande nuwe vreemde begrippe in Fins, en die media is daadwerklik betrokke by die skepping van nuwe woorde. Hierdie neologimes word algemeen aanvaar. Onafhanklike Finse neologismes wat gevorm word deur direkte fonetiese oorname van woorde uit vreemde tale raak deesdae soms ingeburger en eerder gebruik (byvoorbeeld "skanneri" vir aftaster van die Engelse "scanner" in plaas van die aanbevole "kuvanlukija").

Daar bestaan in die Finse woordeskat ontlening uit duidelik onderskeibare tydperke. Historiese taalkundiges kan oeroue leenwoorde uitwys. So stam die Finse telwoord vir "100", "sata", waarskynlik af van 'n oervorm van Indo-Iranees en is dit verwant aan die Sanskrit-woord "śatam". In die prehistoriese tyd, ongeveer 1000 v.C. het die voorvaders van die moderne Finne kontak met die Balte, Germane en Slawe gehad, uit wie se tale talle woorde oorgeneem is. Die klankwaarde van hierdie ou leenwoorde is baie keer beter in Fins bewaar as in die taal van oorsprong. So is die Finse "kuningas" nog so te sê identies aan die Germaanse oervorm *"kuningaz", terwyl die woord in hedendaagse Germaanse tale verder ontwikkel het (Afrikaans: "koning", Duits "König", Engels "king", Sweeds "konung" of "kung", ens.).

Die meeste van die leenwoorde in Fins kom egter uit Sweeds. Die huidige Finland het van die 12de eeu tot 1809 aan die Sweedse Koninkryk behoort. Gedurende hierdie tydperk was die adelstand Sweeds. Baie leenwoorde is uit Sweeds in Fins opgeneem, byvoorbeeld: "kuppi" (Sweeds. "kopp" "koppie") of die weeksdae "maanantai", "tiistai" (Sweeds "måndag", "tisdag") ens. Ook leenvertalings soos die frase "ole hyvä" (soos Sweeds "var så god", letterlik "wees so goed") vir "asseblief" is algemeen. In die betreklik kort tydperk waarin Finland aan Rusland behoort het, het Russies baie minder spore in die taal agtergelaat, veral omdat Russies nie die ampstaal was nie. Meer onlangs is leenwoorde ook uit Engels oorgeneem, hoewel minder as in tale soos Afrikaans of Duits.

In Fins verskil die geskrewe en gesproke taal meer as in meeste ander Europese tale. Die onderskeid is in klank sowel as grammatikale aard. Die skryftaal word vir alle geskrewe teks gebruik; 'n uitsondering is informele korrespondensie soos e-pos en SMS-boodskappe. In gespreksituasies word daar in teenstelling hiermee byna uitsluitlik van die omgangstaal gebruik gemaak, buiten by besonder formele geleenthede. Die omgangstaal wissel volgens dialek, agtergrond, ouderdom en sosiale stand van die sprekers, maar ook by dieselfde persoon na gelang van die omstandighede.

Die Finse omgangstaal is in wese gegrond op die dialek van Helsinki, wat tot die algemene standaardtaal ontwikkel het.

Die belangrikste kenmerke van die omgangstaal is:

Die verskille tussen die Finse dialekte is redelik gering, hulle verskil byna uitsluitlik in uitspraak. Finse dialekte word verdeel in die Westelike en Oostelike hoofgroepe. Die klassifikasie van die Meänkieli-dialek wat in Noordwes-Swede in die Tornedal gepraat word, is omstrede. In Finland word dit meestal as 'n Peräpohjola-dialek gesien terwyl dit in Swede as 'n selfstandige taal geklassifiseer word en op skool as 'n skryftaal geleer word.

Wes-Finse dialekte (Die syfers verwys na die kaart langsaan.)

Oos-Finse dialekte
Die belangrikste onderskeid tussen die Westelike en Oostelike dialekte is die hantering van die skrifspraaklike "d". In die Wes-Finse dialekte is die klank meestal deur "r" of "l" vervang ("tehrä" in plaas van "tehdä"), in die Oos-Finse dialekte het dit verdwyn ("tehä"). In die Suidwestelike dialekte val klinkers dikwels weg veral by woorduitgange (byvoorbeeld "snääks" in plaas van "sinäksi"), terwyl in die Oostelike dialekte klinkers ingevoeg word (byvoorbeeld "kolome" in plaas van "kolme"). Die Oostelike dialekte het gepalataliseerde konsonante (byvoorbeeld "vesj" in plaas van "vesi").

'n Berig wat op 10 April 2008 in die Oulu dagblad "Kaleva" verskyn het, word hieronder as voorbeeldteks verskaf met die oorsponklike teks, fonetiese klankskrif, interlineêre vertaling en Afrikaanse vertaling:


</doc>
<doc id="16832" url="https://af.wikipedia.org/wiki?curid=16832" title="Theo Jörgensmann">
Theo Jörgensmann

Theo Jörgensmann (gebore 29 September 1948 in Bottrop) is 'n Duitse klarinetspeler, musikant en komponis. Hy word algemeen beskou as een van die belangrikste jazz klarinetspelers in Europa.

Gedurende sy dertigjarige loopbaan het hy klarinet gespeel tydens uiteenlopende feeste en uitvoerings in Duitsland en ander state. Hy speel onder andere saam met John Carter, Perry Robinson, Willem van Manen, Paul van Kemenade, Tristan Honsinger, Eric van der Westen, Willem Breuker, Albert Mangelsdorff, Kenny Wheeler en Lee Konitz. In 1983 word Jörgensmann se eerste soloalbum uitgegee met die naam "Laterna Magica". Van 1985 tot 1998 speel hy saam met Willem van Manen se orkes. In 1997 besluit Jörgensmann om weer sy eie groep te stig. Jörgensmann is bekend weens sy eie unieke styl sowel as sy gevoel vir improvasie. Deur die jare skryf hy baie oor musiekfilosofie en doseer ook aan die Universiteit Duisburg van 1983 tot 1993. Jörgensmann skryf ook saam met Rolf-Dieter Weyer 'n boek "Kleine Ethik der Improvisation". Van 2003 speel hy saam met Trio Oles Jörgensmann Oles en van 2008 speel hy saam met Trio Hot.






</doc>
<doc id="16834" url="https://af.wikipedia.org/wiki?curid=16834" title="Lys van pouse">
Lys van pouse

Dit is 'n kronologiese lys van die Pouse van die Rooms-Katolieke Kerk.

Die eerste biskop van Rome wat homself "Pous" genoem het, was Siricius (384-399). Sy voorgangers word egter met terugwerkende krag gewoonlik as Pous aangedui.

Vanaf die derde eeu tot die vyftiende eeu was daar met tussenposes meer as een pous gelyktydig. In die gevalle erken die Katolieke Kerk een van die pouse as regmatig en reduseer die ander daardeur tot teenpous. In baie gevalle is dit egter nie moontlik om bo alle twyfel vas te stel of 'n pous regmatig was of nie. Party pouse wat in hulle eie tyd as regmatig beskou is, word tans as teenpouse beskou of word om een of ander rede nie getel nie.

Deur die problematiek van teenpouse kom daar in die nommering van pouse verskeie onreëlmatighede voor. Die latere naamgenote van Pous Felix II wat eers as 'n teenpous beskou is, moes almal hernommer word toe hy as wettige pous erken is. Die teenpouse Alexander V en Johannes XVI word in die nommering wel getel, daarom is daar nie “wettige” pouse met die name nie en gaan die poustelling van Alexander IV na Alexander VI en van Johannes XV na Johannes XVII. Deur die verwarring met die telling bestaan Johannes XX glad nie as pous of teenpous nie.

'n Ander problem is veroorsaak deur foute wat gemaak is in die kopiëring van dokumente. Ouer lyste verwys na 'n Pous Donus II. Later het geblyk dat dit 'n fout was weens verwarring met die titel “dominus” (heer). In werklikheid was daar maar een pous met die naam Donus. Die name "Martinus II" en "Martinus III" ontbreek op die lys en na Martinus I kom Martinus IV. Dit is veroorsaak deur verwarring met die naam "Marinus". Marinus I en Marinus II is verkeerdelik as "Martinus" benoem. 'n Spesiale geval is die van die Pousin Johanna, wat waarskynlik nie werklik bestaan het nie en dus glad nie in hierdie lys opgeneem is nie.

In die tyd van die verkiesing van Pous Stefanus (II) is die pous gekies vanuit die priesters en diakens van Rome. Per definisie was die pous biskop van Rome en is as wettig aanvaar as hy in die amp bevestig word. Stefanus (II) is dus nie as wettige pous beskou nie omdat hy drie dae na sy verkiesing aan 'n beroerte dood is en nooit as biskop gewy is nie. Sy opvolger was Pous Stefanus II want daar was reeds 'n Pous Stefanus I (254 – 257). Pous Marinus I was in 882 eerste biskop wat as pous verkies is, wat nie uit Rome gekom het nie.

Van 752 tot 942 was daar sewe pouse met die naam Stefanus. Oorspronklik is hulle nie verder onderskei nie. Nommering van name van pouse tydens hulle pontifikaat het eers in die 10de eeu begin. Die sewe pous is na hulle dood as Stefanus II tot VIII respektiewelik aangedui. In 1057 toe nommering van name standaard geword het, het Pous Stefanus IX homself met die ordinale nommer beskrywe en sy dokumente geteken as "Stefanus Nonus Papa".

Ongeveer aan die begin van die 13de eeu is die verkiesing as Pous (eerder as die wyding as biskop) as die begin van 'n pontifikaat gesien. Teen die tyd was die meeste pouse reeds biskop ten tye van hulle verkiesing. Dit het 'n duidelike oordrag van die pouslike mag tot gevolg gehad, sonder inmenging van buite. Wyding as biskop het dus 'n formaliteit vir die pous geword. Die laaste pous wat nie 'n biskop was toe hy verkies is, was Pous Gregorius XVI in 1831. Die pous was dus 'n wettige pous na sy verkiesing, selfs voor sy kroning. Pouse Celestinus IV (1241) en Urbanus VII (1590) was dus wettige pouse alhoewel hulle gesterf het voordat hulle gekroon is. Die mees ekstreme geval is die van Pous Adrianus V wat as pous verkies is in 1276 sonder dat hy eers 'n priester was. Hy is 'n maand later dood sonder ooit gewy te word, maar word steeds as wettige pous erken. Die beleid is vol slaggate soos die geval van Vicedomino de Vicedominis bevestig. Die kardinaal is op 5 September 1276 as pous gekies, maar sterf voordat die verkiesing bekend gemaak is. Hy word nie as wettige pous getel nie.

In die 16de eeu, tydens die konsilie van Trente en die Roomse kontra-reformasie het die kerk die leierskap van die pous probeer versterk deur aan te dui dat die pous se verkiesing die werk van die Heilige Gees is en dat hy dus pous is vanaf die oomblik dat hy verkies is. Pous Stefanus (II) is toe as wettig getel en die volgende pouse hernommer as Stefanus III tot Stefanus X selfs teen die feit dat die laaste een as Pous Stefanus IX bekend gestaan het gedurende sy leeftyd.

Gedurende die pontifikaat van Pous Johannes XXIII is Pous Stefanus (II) weer van die lys verwyder. Die "Annuario pontificio" wat die Kerk se amptelike lys van pouse bevat, is gewysig in die 1961 uitgawe en die nommers van die Stefanus pouse is weer van II na IX getel.

Hoewel Pous Stefanus (II) nie sedert 1961 in die "Annuario pontificio" voorkom nie, word hy in baie bronne steeds as pous aangegee omdat baie staatmaak op die 1913 uitgawe van die "Catholic Encyclopedia" wat in die publieke domein is. Selfs die "Encyclopedia Brittannica" verwys na hom as die "unconsacrated pope Stephen (II)" en gee sy opvolger aan as "Stephen (II) III" of as "Stephen II (III)".

Die hele stryery is van geen historiese of teologiese belang nie, omdat Pous Stefanus (II) dood is voordat hy enige besluite kon neem. Dit is dus sleg van belang vir die lys van Pouse.

In die eerste eeue na Christus het pouse gewoon hulle doopname behou nadat hulle pous geword het. Die eerste pous waarvan ons weet dat hy sy naam verander het, was Johannes II (533-535). Sy eintlike naam was Mercurius, maar die verwysing naar die heidense god Mercurius is ongepas geag. Vanaf Gregorius V (996-999) en Silvester II (999-1003), wat beide Germaanse name gehad het, is dit gebruiklik dat pouse by hulle verkiesing 'n nuwe naam aanneem. Die laaste pous wat sy doopnaam behou het was Adrianus VI (1522–1523), sy naam was Adriaan. Na Pous Lando (913-914) het geen pous ooit 'n naam gekies wat nie deur 'n vorige pous gedra is nie. 'n Klein uitsondering op die reël was Johannes Paulus I (1978), wat twee vorige name gekombineer het.

Die pouse se name word in die meeste Europese tale vertaal indien 'n lokale ekwivalent bestaan. So word pouse met die Latynse naam “Gregorius” in Engels “Gregory” in Duits “Gregor” en in Frans “Grégoire”. In baie van die nie-westerse tale word name uit 'n ander taal gebruik soos Franse name in Turks en Spaanse name in Tagalog. In Afrikaans is daar nie 'n gestandaardiseerde spelling vir die name van pouse nie en word die Nederlandse ekwivalente met aangepaste spelling meestal gebruik.

In navolging van Nederlands word in Afrikaans byna uitsluitend die Latynse name gebruik. Hier is sowel die Nederlandse as die Afrikaanse gebruik nie konsekwent nie. In Afrikaans spel ons (?) "Nicolaas" (Nicolaus), "Johannes" (Ioannes), "Adrianus" (Hadrianus) en "Celestinus" (Coelestinus) en word "ph" deur "f" vervang, soos in "Stefanus" (Stephanus). Veral die spelling van name wat nie alleen by pouse maar ook by ander persone voorkom is nie konsekwent nie. Name soos “Alexander” (Aleksander) word in verskeie bronne waaronder die WAT en die HAT op verskillende plekke verskillend gespel sonder om aan te dui wat verkies word.

Ook in Latyn kom variasies voor. Die eerste drie pouse wat nou “Sixtus” genoem word, was aanvanklik "Xystus". Ander voorbeelde van variasies is Cono/Conon, Cletus/Anacletus en Deusdedit/Adeodatus. Spellingvariasies kom ook voor soos Bonifatius/Bonifacius en Silvester/Sylvester.





</doc>
<doc id="16838" url="https://af.wikipedia.org/wiki?curid=16838" title="Gletser">
Gletser

Gletsers kom op alle vastelande voor, en hulle verteenwoordig die belangrikste reservoir van varswater op ons planeet. Antarktika en Groenland is die enigste gebiede, waar kontinentale gletsers gevorm het, wat byna die hele vasteland bedek.

Geologiese kenmerke, wat deur gletsers geskep word, sluit eind-, grond- en tussenmorenes in, wat uit rotse en ander materiaal, wat deur gletsers beweeg word, gevorm word; U-vormige valleie en "cirques" digby hulle oorsprong, en die gletserrand in, waar die gletser tot water gesmelt het.

Die term "gletser" is ontleen aan die Frankoprovensaalse woord "glacier", wat sedert die 14de eeu in die Switserse kanton Valais gebruik is en sy wortels in die Neder-Latynse "glacia" en "glaciarum" of die klassieke Latynse "glacies" ("ys") het. Tot by die 18de eeu is in Frankryk ook die variant "glacière" gebruik.

Die Vulgêrlatynse terme leef in sommige Alemanniese dialekte van Switserland voort as "gletsch" of "glatsch". Die huidige Afrikaanse woord gletser is via die Nederlandse "gletsjer" uit die Switsers-Duitse "Gletscher", die Switsers-Italiaanse "giascei" en die Italiaanse "ghiacciaio" ontleen.

Gletsers vorm in gebiede, waar die hoeveelheid sneeu wat val steeds groter is as die hoeveelheid sneeu, wat dooi of verdamp. Sodoende word 'n groot massa sneeu opgehoop, wat geleidelik verander.

Vars sneeu vorm 'n laag van nouliks verdigte sneeukristalle en met lug gevulde hol ruimtes. Sodra meer sneeu val, ontstaan 'n nuwe laag, wat die hol ruimtes onderaan begin saampers, sodat hulle steeds kleiner word. Sneeu wat smelt, bevorder hierdie proses. Die persentasie lug, wat by vars sneeu nog sowat 90 persent beloop, begin daal tot by tussen 60 en 30 persent in die ewige sneeu, terwyl gletserys uiteindelik nog net 2 persent lug bevat.

In die loop van 'n jaar vorm die sogenaamde ewige sneeu, wat steeds meer verdig word en uiteindelik die gletserys vorm. Sodra die dikte van die gletseryslaag sowat 30 meter beloop, begin die ysmassa onder die invloed van die swaartekrag en sy eie gewig beweeg, en 'n nuwe gletser is gevorm.

Die duur van die gletservorming hang grotendeels van die klimatiese besonderhede van 'n gebied af. Warm gletsers soos die Alpynse variante word binne enkele jare gevorm, aangesien smeltprosesse die metamorfose bevorder. Koue en droë gletsers is kenmerkend vir Antarktika, en hulle het weens die gebrek van smeltprosesse gewoonlik enkele dekades nodig om te vorm.

Die eerste verwysing na 'n gletser en gebruik van die term "glacies" kom in 'n Switserse dokument uit die jaar 1146 voor.
Die Kroniek van Petermann Etterlin uit die jaar 1507 en die landkaart van Aegidius Tschudi uit die jaar 1538 bevat die eerste gedrukte verwysings na gletsers. 

Die plaaslike bygelowe het mense eeue lank weggehou van die Europese Alpe se gletsers - gewoonlik is die bergspitse as die woonplekke van demone, kabouters, drakens en reuse beskou. Eers vanaf die 18de eeu het mense die bergwêreld as 'n natuurlike idille begin begryp en belang gestel in die Alpynse gletserwêreld.

Met die opkoms van die toerisme en alpinisme in die 19de eeu het die Switserse gletsers 'n ekonomiese rol begin speel, en sedert die sestigerjare van die 20ste eeu is gletsergebiede as skisportbestemmings in die somer bemark.

Die vroeë bygelowe het egter ook 'n aantal positiewe eieskappe aan die gletsers toegeken. Gletserys is as 'n soort medisyne beskou. Daarnaas was dit 'n praktiese "koelkas" om byvoorbeeld vleis te bewaar. Gletserys is vanaf die 19de eeu stelselmatig ontgin en onder meer na die Franse hoofstad Parys uitgevoer. In die droë valleie van die Alpe is die gletser se smeltwater met behulp van waterleidings na besproeiingsgebiede gelei. Die smeltwater word vandag in moderne damme vir hidroelektriese kragopwekking gebruik.

Verskuiwings van gletsers en uitbarstings van gletsermere het verskeie kere rampsalige gevolge vir die bewoners van Alpevalleie gehad.


</doc>
<doc id="16842" url="https://af.wikipedia.org/wiki?curid=16842" title="Wrocław">
Wrocław

Wrocław ([ˈvrɔtswaf] , Duits: Breslau, Silesiese Duits: Brassel), is die vierde grootste stad van Pole met 'n bevolking van meer as 630 000, die administratiewe hoofstad van die woiwodskap Neder-Silesië en van die gelyknamige landelike distrik. Wrocŀaw fungeer as setel van 'n Rooms-Katolieke aartsbiskop, 'n Evangelies-Lutherse diosesaanbiskop, en met talle akademiese instellings en navorsingsinstitute asook teaters en museums, as die kulturele en wetenskaplike sentrum van Silesië.

Die stad is aan die Oder-rivier en in die sentrum van 'n belangrike landbou- en mynbougebied geleë. Sy belangrikste nywerhede sluit masjienbou en metaalverwerking in.

Wrocław/Breslau word as hoofstad van die gewes Silesië beskou en was tussen 1919 en 1945 ook die hoofstad van die nuutgestigte Pruisiese provinsie Neder-Silesië. Voor hierdie periode was Breslau die hoofstad van die provinsie Silesië en het – in die tydperk van die Nasionaalsosialisme – as administratiewe sentrum van die "Reichsgau" Neder- en Sentraal-Silesië gedien.

In 1945 het Breslau onder Poolse administrasie gekom en die oorspronklike Duitse bevolking is verdryf. Poolse setlaars en burgers wat deur die Sowjet-owerheid uit Lemberg en ander gebiede van die vroeëre Oos-Pole verdryf is, het hier 'n nuwe tuiste gevind. Wrocław het later die hoofstad van die gelyknamige woiwodskap en in 1999 die hoofstad van die woiwodskap Neder-Silesië geword.

Breslau se inwonertal het omstreeks 1840 die 100 000-kerf verbygesteek, en dit was in die 19de eeu 'n tyd lank die grootste stad van Duitsland ná Berlyn en Hamburg.


</doc>
<doc id="16847" url="https://af.wikipedia.org/wiki?curid=16847" title="Eupen">
Eupen

Eupen (Oudfrans: Néau) is die hoofstad van die Duitstalige Gemeenskap in Oos-België en lê in die provinsie Luik, sowat 16 kilometer van Aken (Duitsland) en 45 kilometer van Maastricht (Nederland) en die stad Luik (België). Sowat negentig persent van die ongeveer 19 000 inwoners (2011) is Duitstalig, net tien persent het Frans as hulle moedertaal. Die meeste inwoners is twee- of drietalig.

Die eerste historiese dokument, wat na Eupen en die Nikolaaskapel verwys, dateer uit die jaar 1213. In 1288 is die Hertogdom Limburg onder Jan I as gevolg van die Slag van Worringen by Brabant ingelyf. 1387 het Brabant en Limburg onder die heerskappy van die Huis Boergondië gekom. In die oorlog teen Gelderen is Eupen neergebrand.

1477 het Eupen saam met Brabant en Limburg onder die heerskappy van die Oostenrykse Habsburgers gekom. Keiser Karel V het in 1544 die reg om twee vrye jaarmarkte te hou. Eupen het in hierdie tydperk veral danksy die handel met lakens en naels bekendheid verwerf. In 1555 het Eupen saam met Brabant en Limburg onder die heerskappy van die Spaanse Habsburgers gekom.

Die eerste verwysing na Eupen se Protestantse beweging is in 1565 aangeteken. 1582 is sowat die helfte van die stad deur Nederlandse huursoldate afgebrand, en in 1635 het 'n pesepidemie 'n groot aantal slagoffers geëis. In 1648 het Eupen 'n vrye gebied in eie reg geword en in 1674 stadstatus verkry.

Die eerste fabriek, wat fyn lakens vervaardig het, is in 1680 opgerig. Agt jaar later, aan die begin van sy bloeitydperk, het Eupen die reg verkry om vyf jaarmarkte te hou. In 1695 het die stad ook 'n parogie geword.

Ná die Vrede van Utrecht het Eupen in 1713 saam met Brabant en Limburg weer onder die heerskappy van die Oostenrykse Habsburgers gekom. Die eerste kollege van koopmanne, 'n soort kamer van koophandel, is in 1783 gestig.

In 1794 het Eupen onder Franse heerskappy gekom. 1815 is Eupen volgens 'n besluit van die Weense Kongres by die Rynprovinsie van die Koninkryk Pruise ingelyf. Die eerste koerant in Eupen het in 1827 verskyn.

As gevolg van die Verdrag van Versailles is Eupen in 1920 deur die Duitse Ryk aan België afgestaan. Die stad het tot 1925 deel uitgemaak van die generaal-gouvernement Eupen-Malmedy onder generaal Herman Baltia.

Die Nasionaalsosialistiese Duitse Ryk het die gebiede van Eupen, Malmedy en Sankt Vith op 18 Mei 1940 geannekseer. Amerikaanse troepe het die gebiede in September 1944 bevry.

Koning Boudewyn I het in 1983 'n nuwe wapen aan Eupen toegeken, en in dieselfde jaar het Eupen die setel van die regering van die Duitstalige Gemeenskap geword.

Ná die omvorming van België tot 'n federale staat het Eupen die setel van die regering en parlement van die Duitstalige Gemeenskap geword. Dit fungeer as die politieke sentrum van die Duitse minderheid in België (sowat 73 000 mense).

Eupen lê aan die rand van die natuurpark Hohes Venn-Eifel en word in die ooste en suide deur bosse en in die weste deur weivelde omring.

Die middestad van Eupen met sy talle burgerhuise uit die 18de eeu is 'n belangrike besienswaardigheid. Die Sint-Nikolaaskerk op die historiese markplein is volgens planne van die Akense argitek Laurenz Mefferdatis in 1722 opgerig en sy hoogaltaar uit die jaar 1744 is deur Johann Josef Couven ontwerp.

Op die historiese Werthplein lê die monument vir gevalle soldate met Sint-Joris die Drakendoder, wat in die Pruisiese tydperk opgerig is, die Werthkapel en 'n aantal burgerhuise uit die tydperk tussen 1650 en 1800. Bekende museums is die stedelike museum in die historiese Gospertstraat en 'n sjokolademuseum in die nywerheidsgebied van Eupen.

In die omgewing van Eupen lê die Weservalleidam, België se belangrikste reservoir van drinkwater, en die landskap Hohes Venn (Frans: Hautes Fagnes) met die natuurparksentrum Botrange. Die Gileppedam tien kilometer wes van Eupen was in 1856 die grootste betondamwal in Europa.


</doc>
<doc id="16850" url="https://af.wikipedia.org/wiki?curid=16850" title="Lemniskaat van Bernoulli">
Lemniskaat van Bernoulli

In wiskunde, is die Lemniskaat van Bernoulli 'n agtvormige algebraïese kromme wat deur die Cartesiese vergelyking met die onderstaande vrom beskryf word:

'n Grafiek van die vergelyking lewer 'n kromme soortgelyk aan die formula_2 simbool. The simbool self word soms 'n lemniskaat genoem. Die simbool se Unicode voorstelling is ∞ (codice_1).

Die lemniskaat is vir die eerstekeer in 1694 deur Jakob Bernoulli as 'n aanpassing van 'n ellips beskryf. 'n Ellips is die lokus van punte waarvan die som van die afstande na elk van twee vatse brandpunte 'n konstante is. 'n Lemniskaat is in teenstelling daarmee die lokus van punte waarvan die "produk" van die twee afstande konstant is. Bernoulli het dit die "lemniscus" genoem wat Latyn is vir 'hangertjielint'. Bernoulli was onbewus daarvan dat die kromme 'n spesiale geval is van die Cassini ovale wat in 1680 deur Cassini beskryf is. 

Die lemniskaat kan verkry word as die inverse transformasie van 'n hiperbool, met die inversie sirkel se middelpunt by die middelpunt van die hiperbool (halfpad tussen die twee brandpunte).

'n Lemniskaat kan ook deur die poolkoördinaatvergelyking voorgestel word: 

of die bipolêre vergelyking 

Die bepaling van die booglengte van leminskaatboë lei na die elliptiese integrale, soos in die agtiende eeu ontdek is. In omtrent 1800 is die elliptiese funksies wat die integrale omkeer deur C. F. Gauss bestudeer (dit het op daardie stadium grootliks ongepublisseer gebly, maar daar is daarna verwys in die aantekeninge vir sy "Disquisitiones Arithmeticae"). Die "period lattices" het 'n baie besondere vrom aangesien dit eweredig is aan die Gauss integers. Om die rede word die geval van elliptiese funksies met komplekse vermenigvuldiging met die vierkantswortel van minus een ook die "lemniskatiese geval" genoem.


</doc>
<doc id="16851" url="https://af.wikipedia.org/wiki?curid=16851" title="Cassini ovaal">
Cassini ovaal

In wiskunde is 'n Cassini ovaal 'n versameling (of lokus) van punte in die vlak sodat elke punt "p" op die ovaal 'n spesiale verhouding het met twee ander vaste punte "q" en "q": die produk van die afstand van "p" na "q" en die afstand van "p" na "q" is konstant.
Dit wil së as die funksie dist("a","b") gedefinieer word om die afstand van 'n punt "a" na 'n punt "b" te wees, dan bevredig al die punteop 'n Cassini ovaal die vergelyking
waar "b" 'n konstante is. 

Die punte "q" en "q" word die brandpunte van die ovaal genoem.

Cassini ovale is vernoem na die sterrekundige Giovanni Domenico Cassini. 

Veronderstel "q" is die punt ("a",0), en "q" is die punt (-"a",0).
Dan bevredig die punte op die kromme die vergelyking

Ekwivalente vergelykings sluit in

en

Die ekwivalente Poolvergelyking is

Die vorm van die ovaal hang af van die verhouding "b"/"a". As "b"/"a" groter is as 1 is die lokus 'n enkele verbinde lus. As "b"/"a" kleiner is as 1 bestaan die lokus uit twee onverbinde lusse. As "b"/"a" gelyk is aan 1 is die lokus 'n lemniskaat.

As "a" = "b" is dir kromme rasioneel, maar in die algemeen het die kromme 'n paar dubbele punte by oneindigheid in die kompleks afgebeelde vlak, by x = ±"i", "y" = 1, "z" = 0 en geen ander singulariteite nie, en is dit 'n algebraïese vlakkromme van genus een, en daarom birasionaal ekwivalent aan 'n elliptiese kromme.

As geherskalleer word deur "x" met "ax" te vervan en "y" met "ay" word 'n een-parameter familie verkry

wat j-invariant het

Let daarop dat die definisie van die kromme analoog is aan die van die ellips, waarin die som 
eerder as die produk konstant is.



</doc>
<doc id="16853" url="https://af.wikipedia.org/wiki?curid=16853" title="Lemniskaat">
Lemniskaat

In algebraïese meetkunde verwyf die woord lemniskaat na enige van verskeie agtvormige of ∞-vormige krommes waarvan die bekendset die Lemniskaat van Bernoulli is. Die woord word ook soms gebruik om na die ∞-simbool, wat in wiskunde as 'n simbool vir oneindigheid gebruik word, te verwys.



</doc>
<doc id="16854" url="https://af.wikipedia.org/wiki?curid=16854" title="Lemniskaat van Booth">
Lemniskaat van Booth

In algebraïese meetkunde is die Lemniskaat van Booth, ook bekend as die "Hippopede van Proclus", 'n algebraïese vlakkromme van graad vier en genus nul, met die vergelylking

Dit het 'n gewone dubbelpunt by die oorsprong en twee ander op die lyn by oneindigheid in die kompleks afgebeelde vlak. As c>1, bevat dit 'n enekele regte ovaal en as when 0<c<1 vorm dit 'n lemniskaat of agtvorm. As c=1 word dit geredusseer na twee raaksirkels, en as c < 0 het dit geen reële punte nie.



</doc>
<doc id="16855" url="https://af.wikipedia.org/wiki?curid=16855" title="Lemniskaat van Gerono">
Lemniskaat van Gerono

In algebraïese meetkunde is die Lemniskaat van Gerono 'n algebraïese vlakkromme van graad vier en genus nul met agtvormige vorm of die vorm van 'n ∞-simbool. Dit het die vergelyking

Dit is deur Camille-Christophe Gerono bestudeer.

Omdat die kromme van genus nul is, kan dit deur rasionele funksies geparameteriseer word; een manier om dit te doen is

Anders as die Lemniskaat van Bernoulli of die Lemniskaat van Booth is die dubbelpunt by die oorprong van die Lemniskaat van Gerono nie 'n gewone dubbelpunt nie aangesien dit 'n delta invariant van twee het. Die dualis kromme, wat onder vertoon word het as gevolg hiervan 'n redelike ander karakter. Die vergelyking daarvan is 


</doc>
<doc id="16856" url="https://af.wikipedia.org/wiki?curid=16856" title="Slag van die Twee Riviere">
Slag van die Twee Riviere

Die Slag van die Twee Riviere (aan die Britte bekend as die Battle of Modder River) het op die 28 November 1899 tydens die Tweede Vryheidsoorlog by die sameloop van die Modderrivier en die Rietrivier plaasgevind naby die N12 nasionale pad. Generaal de la Rey het na die veldslae te Graspan en Belmont waargeneem dat die ou Boerestrategie om koppe in te neem nie meer 'n volhoubare strategie was nie aangesien die koppies nie net binne bereik was van die Britse kanonne nie maar ook uitstekende teikens vir die artillerie was. Verder het die styl hellings van die koppe ook goeie dekking aan die aanvalsmag verleen as hulle eers die voet van die kop bereik het. Hy het besef dat gelyke grond veel beter skuiling kon bied en ook 'n meer doeltreffender skootveld aan die moderne gewere besorg het. Generaal de la Rey het ook anders as die gewone gebruik om 'n rivier as hindernis te gebruik, sy burgers aan die suidekant, sowat 50 tot 'n 100 meter van die rivierwal af laat ingrawe. Generaal de la Rey se Transvalers saam met sowat 'n 1200 burgers onder bevel van Generaal Piet Cronjé het die Boeremagte op ongeveer 3500 tot 4000 te staan gebring. Hulle het ses Krupp-kanonne en ten minste vier pom-pom masjiengewere by hul gehad. Die Britse magte het uit ongeveer 10 000 manskappe bestaan met drie artillerie-batterye asook vier swaar 12-pond skeepskanonne.

Om 04:00 die oggend van die 28 was die Britse mag aan't opmars na die Modderrivier-brug (die spoorbrug loop vandag nog op dieselfde plek oor die rivier en 'n replika van 'n blokhuis kan vandag nog daar gesien word). Lord Methuen wat die Boeremagte op die koppe verwag het, het reguit in die Boere se lokval ingestap. Die skietgeveg tussen die twee magte het 'n volle 10 uur lank geduur. Die Britte was aanvanklik vasgepen op die oop veld maar 'n aanval op die Boeremagte se regterflank was suksesvol en het die Boere genoop om te onttrek. Die Britse verliese was 70 sterfgevalle en 413 gewondes; Methuen self is in die regterheup gewond tydens die geveg. Aan die Boeremagte se kant het 16 soldate gesneuwel, 66 gewond en 13 manskappe is gevange geneem.




</doc>
<doc id="16857" url="https://af.wikipedia.org/wiki?curid=16857" title="Klotoïde">
Klotoïde

Die Klotoïde, (uit Grieks "klôthô" “spin”), Cornu-spiraal (vernoem na Marie Alfred Cornu) of Euler-spiraal is 'n kromme wat 'n simmetriese dubbelspiraal beskryf waarvan die kromming toeneem met toenemende booglengte (afstand van die oorsprong langs die kromme). Die krommingsradius is omgekeerd eweredig aan die hoek gemeet van die oorsprong. Dit staan ook as 'n spinkromme bekend na aanleiding daarvan dat die grafiek wat van een konfergensiepunt tot by die ander loop soos 'n garingtol lyk wat omgespin is.

Dit word as oorgangsboog gebruik in die ontwerp van paai en treinspore. Die kromming daarvan neem lineêr toe en 'n voertuig wat teen konstante spoed daarlangs beweeg sal dus 'n konstante rotasieversnelling ondervind wat sywaartse kragte verminder. Teen hoër snelhede is daar egter ander kragte ter sprake en is dit dus nie die ideale vorm nie

Die algemene formule vir 'n klotoïde in geparametriseerde vorm word deur die volgende vergelyking wat as die Fresnel-integrale bekend staan gegee:

met

Vir die booglengte "L" geld:

Alle klotoïdes is dus deur die skaalparameter "k" met mekaar verbind.


</doc>
<doc id="16858" url="https://af.wikipedia.org/wiki?curid=16858" title="Koos de la Rey">
Koos de la Rey

Generaal Koos de la Rey (Jacobus Herculaas de la Rey) (22 Oktober 1847, Winburg – 15 September 1914, Langlaagte) was 'n Boeregeneraal gedurende die Tweede Vryheidsoorlog en word geag as een van die grootste militêre leiers tydens daardie konflik. De la Rey was 'n diep gelowige mens en 'n sakbybel was selde nie in sy hande nie. Hy het 'n formidabele voorkoms gehad - 'n lang, netjies gesnyde bruin baard met 'n hoë voorhoof met gesonke oë wat hom 'n patriargale voorkoms gegee het.

Hy word algemeen beskou as die sterkste en mins inskiklike Boeregeneraal tydens die Tweede Vryheidsoorlog en as een van die leiersfigure van Afrikanernasionalisme. As guerilla het hy besonderse sukses met sy taktieke behaal. De la Rey was gekant teen die oorlog tot die laaste, maar toe hy as lafaard beskuldig is tydens 'n Volksraadvergadering, het hy gesê dat as die tyd vir oorlog sou kom, hy sou veg lank nadat die wat koukus oor die oorlog al opgegee het. Die woorde sou later bewaarheid word.

De la Rey was beroemd vir sy rare gedrag teenoor sy vyande. 'n Voorbeeld hiervan is die voorval by Tweebosch op 7 Maart 1902 waar hy luitenant-generaal Lord Methuen saam met 'n paar honderd van sy troepe gevange geneem het. Die troepe is teruggestuur na hulle onderskeie oorlogslinies omdat De la Rey nie die bronne gehad het om hulle te onderhou nie, en Methuen is vrygelaat omdat hy erg gewond was en De la Rey gemeen het dat hy sou doodgaan sonder die mediese dienste wat slegs die Britte in daardie stadium kon verskaf.

Hy is gebore naby Winburg, Oranje-Vrystaat, Suid-Afrika, en was die sesde kind van Adrianus Johannes de la Rey en Adriana van Rooyen. Daar word geglo dat hy die kleinseun is van immigrante vanuit Nederland. Ná die Slag van Boomplaats in 1848 is hul familieplaas, Doornfontein, deur die Britte geannekseer en het die gesin na die Transvaal getrek en hulle naby Lichtenburg gevestig. As jong man het De la Rey gewerk as transportryer wat die diamantroetes bedien het by Kimberley. Hy het met Jacoba Elizabeth (Nonnie) Greeff getrou (wat op die plaas Manana grootgeword het, die huis staan nog net oos van Lichtenburg) en op die plaas Elandsfontein gebly. Die egpaar het tien kinders gehad. 

Hy het as transportryer en landmeter waardevolle kennis van die Wes-Transvaal opgedoen. Dit is wat hy later baie goed tydens veldslae benut het as aanvoerder in die Anglo-Boereoorlog. So is hy met die erenaam: die "Leeu van Wes-Transvaal", gedoop. 

De la Rey het in die Basotho-oorlog van 1865 geveg en in Sekhukhune se oorlog van 1876. Hy was nie 'n aktiewe deelnemer in die Eerste Vryheidsoorlog nie, maar was 'n Veldkornet in die Wes-Transvaal en het genl. Piet Cronjé se Potchefstroom Beleg oorgeneem toe Cronjé siek geword het. Hy is verkies tot kommandant van die Lichtenburg distrik en het in 1883 lid geword van die Transvaalse Volksraad. As voorstander van die vooruitstrewende beleid van genl. Piet Joubert, het hy Paul Kruger se beleid teenoor die uitlanders (buitelanders wat na die goudvelde van Transvaal geswerm het) teëgestaan en gewaarsku dat dit sou lei tot oorlog met Groot-Brittanje.

Tydens die uitbreek van die oorlog is De la Rey aangewys as een van Piet Cronjé se veldgeneraals. Die eerste skote wat gevuur is in die oorlog was op 'n Britse trein op pad na Mafeking by Kraaipan, gelei deur De la Rey. Die trein is ontspoor en na 'n vyf ure lange geveg het die Britse magte oorgegee. Die Slag van Kraaipan het De la Rey beroemd gemaak, maar dit het konflik tussen hom en Cronjé verhoog, wat hom gestuur het om die Britte te verhoed om die beleg op Kimberley te beëindig.

Luitenant-generaal Lord Methuen, bevelvoerder van die 1ste Divisie, was in beheer van die vernietiging van die Boere se belegging van Kimberley en het sy magte per spoor na Belmont stasie in die noordelike Kaapprovinsie vervoer. Met hulle aankoms is daar deur 'n klein Boere mag onder leiding van Kommandant J. Prinsloo op Belmont koppie op hulle gevuur. Teen die volgende oggend was die Britte in die posisie om te heuwel te bestorm, ongeag die verliese. Die Boere het teruggeval na hul perde agter die koppe en teruggekeer na Graspan, waar hulle by die groter mag van Vrystaters en Transvalers onder leiding van Prinsloo en De la Rey onderskeidelik aangesluit het. Die Boere het daar baie koppies beset, maar is ook weggedryf. Die weg het oopgelê vir Methuen se magte na die Modderrivier kruising, waar die Boere die treinbrug gesaboteer het.

De la Rey het besef dat die tradisionele Boeretaktiek van gevegvoering van die hoër gronde hulle blootgestel het aan die Britse artillerie. Dit het daartoe gelei dat hy daarop aangedring het dat sy manskappe, sowel as Prinsloo se Vrystaters, op die oewers van die Modder- en Rietrivier se oewers slote grawe. Dit was die begin van loopgraafoorlogvoering in hierdie oorlog. Die plan was om nie te skiet totdat die Britte naby genoeg was om die Boere se voordeel met gewere te kon benut nie, terwyl dit terselfdertyd dit moeilik sou maak vir die Britte om van hulle volle artillerie gebruik te maak. Tydens die vroeë oggendure het die Britse troepe ongesteurd oor die vlakte beweeg, maar Prinsloo se manskappe het reeds van ver af begin vuur, waarna die Britte skuiling gesoek het en die Boere loopgrawe met die artillerievuur bestook het. 'n Reeks aanvalle deur die Britte het die Vrystaters laat terugval, terwyl die teenaanval van De la Rey die Boere weer in staat gestel om die Britte tot sononder teë te staan. Die Britte het toe teruggeval. De la Rey is gewond en sy seun Adriaan is dood in hierdie slag; hy het Cronjé blameer omdat dié nie ondersteunende magte gestuur het nie.

Nadat die Boere teruggedwing is van die Modderrivier af, het die Britte 'n tydjie geneem om die Modderfonteinbrug te herstel, terwyl De la Rey sy manskappe weer loopgrawe laat grawe het by voet van Magersfontein heuwel. Sy omstrede taktiek is effektief bewys op 10 Desember toe die heuwel gebombardeer is sonder enige effek. Voor sonsopkoms die volgende oggend is die Hooglandse regimente beveel om naby mekaar te loop. Hulle het oor drade gestruikel waaraan blikkies gehang is wat die Boere gewaarsku het van die indringers se teenwoordigheid en hulle is vinnig afgemaai. Na nege ure van lewensverliese, insluitend die brigade kommandeer, Generaal-majoor Wauchope, en geen vordering nie, het die Britte opgebreek en in wanorde teruggeval. Die slag het tot openbare rou in Skotland gelei. Methuen is verplaas en die bevryding van Kimberley is aan Lord Roberts toe vertrou.

Nietemin, Magersfontein en die gebeure by die Tugelarivier was die keerpunt van die Britse veldtog. Daarna, met massiewe versterkings van regoor die Britse Ryk, het hulle stadigaan begin terugveg en veld gewen. By die Paardeberg (1900-02-08), terwyl De la Rey besig was om manskappe bymekaar te kry vir 'n weerstand teen Majoor-generaal French se tog na die Colesberg-area van die Kaap, is die hopelose Cronjé in 'n lokval deur Roberts gevang en is die hele bataljon omsingel. Bloemfontein is op 13 Maart 1900 oorgeneem en Pretoria op die 5de Junie. Kruger het na Portugese Oos-Afrika gevlug en in Europa in bannelingskap gaan woon.

Slegs 'n geharde kerngroep Boere was gewillig om steeds aan te hou veg. De la Rey, Louis Botha en ander bevelvoerders het naby Kroonstad ontmoet en 'n nuwe guerilla-oorlogvoering strategie neergelê. Die Wes-Transvaal is toegedeel aan De la Rey en vir die daaropvolgende twee jaar het hy die mobiele veldtog gevoer, met oorwinnings by Moedwil, Nooitgedacht, Driefontein, Donkerhoek en ander plekke. Hy het groot skade aan goedere en Britse manskappe berokken by Ysterspruit (1902-02-25), waar genoeg ammunisie en voorraad in beslag gelê is om weer lewe te blaas in die Boeremagte. By Tweebosch (1902-03-07) is Methuen en 'n groot deel van sy agterwag gevange geneem. Alhoewel De la Rey se manskappe baie keer honger en verslete was, het hulle oor die vlaktes gery en tienduisende Britte uitoorlê. De la Rey het 'n ongekende talent gehad om lokvalle te vermy en baie het geglo dit was omdat hy raad gekry het by 'n eksentrieke profeet, Siener van Rensburg, wat saam met hom was.

Die Britte het op verskeie geleenthede tydens die oorlog vredesvoorstelle gemaak, vernaamlik in Maart 1901. Dit is egter deur Botha verwerp. Op Kitchener se versoek vergader De la Rey op 11 Maart 1902 met hom Klerksdorp met die oog op vredesonderhandelinge. Die twee vyande het 'n vriendskapsband gevorm wat by De la Rey vertroue geskep het in die Britte se erns met die vredesvoorstelle. Diplomatieke pogings om 'n uitweg te vind het voortgeduur en het uiteindelik gelei tot 'n ooreenkoms om vredesamesprekinge by Vereeniging te hou. In die samesprekinge het De la Rey hom vir vrede beywer. Die Vrede van Vereeniging is op 31 Mei 1902 geteken. Die Boere is belowe dat hulle uiteindelik selfregering sou bekom (in onderskeidelik 1906 en 1907 aan die Transvaal en Oranje Vrystaat toegeken) en is £3 000 000 in skadevergoeding toegeken. Die boere moes die soewereiniteit van Koning Edward VII erken.

Na die oorlog het De la Rey saam met Louis Botha en Christiaan de Wet na Europa gereis om fondse in te samel vir die verarmde Boere wie se plase in die verskroeide aarde beleid van die Britte vernietig is. Die Boeregeneraals se hoofoogmerk was om in Londen met die Britse regering samesprekinge te voer oor verhoging van die skadevergoeding. Hulle maak van die geleentheid gebruik om andere lande in Wes-Europa te besoek. In Vlaams-België word hulle met geweldige entoesiasme verwelkom. Hulle besoek Antwerpen (19-20 September 1902), Brussel (6-7 Oktober 1902) en Gent (8 Oktober 1902). Die grootste bydra word gemaak deur die saldo van die "ambulancecomité" (ambulanskomitee) van Pol de Mont.

In 1903 het hy na Indië en Ceylon gereis om krygsgevangenes te oorreed om die eed van trou te onderneem en na Suid-Afrika terug te keer. Eindelik het hy met sy vrou, Jacoba, en oorlewende kinders na sy eie plaas teruggekeer. Jacoba de la Rey het vir die grootste gedeelte van die oorlog in die veld met haar kinders en 'n paar bediendes rondgetrek. Die gebeure word beskryf in die boek "Myne Omzwervingen en Beproevingen Gedurende den Oorlog" (1903).

In 1907 is De la Rey verkies tot die nuwe Transvaal Parlement, en was hy een van die afgevaardigdes na die Nasionale Konvensie wat gelei het tot die daarstel van die Unie van Suid-Afrika in 1910. Hy het 'n senator geword en Louis Botha, die eerste Eerste Minister ondersteun in sy pogings om Boer en Brit te verenig. 'n Teen-faksie gelei deur Hertzog wou so gou as moontlik 'n republikeinse regering vestig en het weerstand gebied teen samewerking met die Britte, en rassisme aangemoedig wat later in die Apartheidstelsel voltrek sou word.

Ernstige geweld het in 1914 uitgebreek toe wit mynwerkers aan die Rand met die polisie en troepe gebots het oor die gebruik van swart mynwerkers. De la Rey was in bevel van die regeringstroepe en die stakings is onderdruk, maar 'n plofbare atmosfeer het ontstaan.

Met die uitbreek van die Eerste Wêreldoorlog het 'n krisis ontstaan toe Louis Botha ingestem het om troepe te stuur om die Duitse kolonie in Suidwes-Afrika in te val. Baie Boere was gekant daarteen om vir Brittanje te veg teen 'n land wat simpatiek gestaan het teenoor die boere se stryd teen Brittanje. De la Rey se leiding is versoek. In die parlement het hy hom ten gunste van neutraliteit uitgespreek en was hy geheel en al gekant teen oorlog behalwe as Suid-Afrika aangeval sou word. Hy is wel deur Botha en Smuts oortuig om nie enige aksies te onderneem wat tot opstand onder die Boere sou lei nie.

Siener van Rensburg het groot skares gelok met verslae oor sy visioene waarin hy die hele wêreld in oorlog sien verval het en wat sou gelei het tot die einde van die Britse Ryk. Op 2 Augustus het hy vertel van 'n droom waarin hy gesien het hoe Generaal De la Rey tuis gekeer het, sonder hooftooisel in 'n perdekar versier met blomme, terwyl 'n swart wolk met die getal 15 daarop bloed neergestort het. Die opgewonde Boere het dit gesien as 'n teken dat De la Rey triomfantlik sou wees, maar Van Rensburg self het geglo dat dit 'n doodsvoorbode was.

Op 15 September 1914 het 'n ou kameraad Generaal C.F. Beyers, Kommandant-Generaal van die gewapende magte uit sy pos bedank en sy motor gestuur om De la Rey van Johannesburg na Pretoria te bring om met hom te vergader. Die twee generaals het die aand na die Potchefstroom militêre kamp vertrek waar generaal Kemp ook bedank het. Hulle het onderweg verskeie polisie-padblokkades teëgekom maar geweier om te stop, al is die padblokkades in werklikheid opgestel om die Fosterbende te vang. By Langlaagte het die polisie op die snelverbybewegende motor gevuur en het 'n opslagkoeël De la Rey se lewe beëindig; sy laaste woorde was: "dit is raak, Chrisjan". Hy het soos Van Rensburg voorspel het na sy plaas op Lichtenburg teruggekeer. Baie boere was oortuig dat hy met opset om die lewe gebring is, terwyl ander nie kon glo dat hy nie, ten spyte van sy eed, by die Rebellie sou aansluit nie. Volgens Beyers het hulle beplan om die gelyktydige bedanking van al die senior offisiere te koördineer in protes teen die aanval op Suidwes-Afrika.

Kort na De la Rey se begrafnis het die kortstondige 1914-Rebellie uitgebreek waarin De Wet; Beyers; Generaal Maritz, bevelvoerder van 'n mag op die grens van die Duitse kolonie, Kemp, en ander Boere veterane weer wapens opgeneem, maar die grootste deel van die leër het getrou gebly en die rebellie is vinnig deur Botha en Smuts onderdruk. Die rebelle is twee jaar later deur Botha in die belang van nasionale rekonsiliasie begenadig. Hoewel De la Rey waarskynlik heeltemal in staat daartoe sou wees om op 67 na die slagveld terug te keer, word daar gevoel dat dit onwaarskynlik is dat hy sy belofte sou breek aangesien hy so 'n leidende rol gespeel het in die Vrede van Vereeniging.

Daar is baie strate in Suid-Afrika en Nederland wat na De la Rey vernoem is. In Nederland dra altesaam 21 strate sy naam: 12 De la Reystrate, 3 Generaal de la Reystrate, 3 De la Reyweë, 2 De la Reylane en 1 Generaal de la Reylaan. Daar is ook 1 Delareystraat in Antwerpen.

In Lichtenburg, waar De la Rey begrawe is, staan voor die stadsaal 'n twee keer lewensgrootte standbeeld van hom op sy perd. In Noord-Wes Provinsie is die dorp Delareyville wat na De la Rey vernoem is.






</doc>
<doc id="16859" url="https://af.wikipedia.org/wiki?curid=16859" title="Heks van Agnesi">
Heks van Agnesi

In wiskunde, is die heks van Agnesi, soms die heks van Maria Agnesi genoem (vernoem na Maria Agnesi) die kromme wat as volg gedefinieer word.
Begin met 'n vaste sirkel, 'n punt O op die sirkel word gekies.
Vir enige ander punt A op die sirkel, word die snylyn OA geteken.
Die punt M is lynreg oorkant O.
Die lyn OA sny die raaklyn M by die punt N.
Die lyn parallel aan OM deur N, en
die lyn loodreg tot OM deur A sny by P.
Soos die punt A gevarieer is die pad wat P volg die heks.

Die kromme is asimptoties tot die raaklyn van die vaste sirekel deur die punt O.

Veronderstel die punt O is die oorsprong, en dat M op die positiewe "y"-as is.
Veronderstel die radius van die sirkel is "a".

Dan het die kromme die Cartesiese vergelyking
formula_1.

Let daarop dat as "a=1/2", dan word die vergelyking die baie eenvoudige
formula_2

Parametries, as formula_3 is die hoek tussen OM en OA, regsom gemeet, dan word die kromme gegee deur die vergelykings

Die figuur na regs wys voorbeelde van die kromme vir 
"a"=1, "a"=2, "a"=4, en "a"=8.



Die kromme is in 1701 deur Fermat, Guido Grandi en in 1748 deur Maria Agnesi bestudeer.

In Italiaans word die kromme la versiera di Agnesi genoem wat "die kromme van Agnesi" beteken. Dit is op 'n stadium deur professor John Colson van Cambridge geïnterpreteer as "l'avversiera di Agnesi" waar "avversiera" "heks" beteken en die wanvertaling het behoue gebly.



</doc>
<doc id="16871" url="https://af.wikipedia.org/wiki?curid=16871" title="Groepsgebiedewet">
Groepsgebiedewet

Die Groepsgebiedewet van 1950 (Wetnr. 41 van 1950) was 'n landswet wat ingevolge die apartheidstelsel in Suid-Afrika geskep is om verskillende dele van residensiële en sakegebiede in stede en dorpe eksklusief aan verskillende rasse toe te ken. 

'n Gevolg van die wet was dat sogenaamde nie-blankes verhoed is om ekonomies lewensvatbare gevestigde buurte in dorpe en stede te bewoon of ondernemings daar te bedryf. Hierdie gebiede is byna deurgaans tot wit gebiede verklaar. 

Ook moes mense van ander rasse groot afstande reis vanuit hul toegekende gebiede buite dorpe en stede om te kon werk of ander sosiale en ekonomiese aktiwiteite uit te voer. Die wet het ook tot gedwonge verskuiwing van nie-wit Suid-Afrikaners gelei. Bekende voorbeelde hiervan sluit in die verskuiwings in Distrik Ses, Sophia Town, Marabastad en Cato Manor.

Die wet is uiteindelik 41 jaar later op 5 Junie 1991 saam met die "Land Act of 1913" herroep.



</doc>
<doc id="16872" url="https://af.wikipedia.org/wiki?curid=16872" title="Wet op Afsonderlike Geriewe">
Wet op Afsonderlike Geriewe

Die Wet op Afsonderlike Geriewe, Wet No 49 van 1953, het deel gevorm van die apartheidstelsel van rassesegregasie in Suid-Afrika.

Die wet het segregasie van alle openbare fasiliteite, insluitend geboue, eetplekke, ontspannings- en vervoergeriewe, afgedwing om kontak tussen verskillende rassegroepe in die land te beperk. Die wet het ook bepaal dat geriewe vir verskillende rasse nie noodwendig van gelyke gehalte hoef te wees nie, in praktyk is die beste geriewe vir die wit rassegroep gereserveer en was dié vir ander rasse meestal van minderwaardige gehalte.

'n Opvallende uitsondering is vir die Johannesburgse Dieretuin en aangrensende meer gemaak. Die voorwaardes waaronder die grond beskikbaar gestel is het bepaal dat alle rasse daar welkom moet wees. Rasseskeiding is gevolglik nie toegelaat vir die tyd wat die dieretuin hier geleë was nie.

Die wet is in 1989 deur President F.W. de Klerk afgeskaf, 'n paar maande voor die ontbanning van verskeie politieke partye, die vrylating van politieke gevangenes en die aanvang van onderhandelinge om apartheid te beëindig in Februarie 1990.


</doc>
<doc id="16873" url="https://af.wikipedia.org/wiki?curid=16873" title="Ontugwet">
Ontugwet

Die Ontugwet (Wet No. 21) van 1950 was 'n wet onder die Apartheidstelsel wat eens 'n verbod op seksuele verhoudings tussen lede van die wit rassegroep en die swart rassegroep geplaas het. Dit het die maatreëls van die vroeëre Ontugwet No. 5 van 1927 uitgebrei om seksuele verhoudings tussen blankes en lede van alle ander rassegroepe te verbied. Dit was een van die mees omstrede wette van Suid-Afrika onder Apartheid. Die wet was daarop gemik om die vermenging van rasse binne die huwelik en ander seksuele verhoudings te verhoed. 

Die Wet op Verbod van Gemengde Huwelike en die Ontugwet was van die eerste belangrike stukke apartheidwetgewing. Gemengde huwelike is in 1949 in Suid-Afrika verban.
Onder die vaandel van die ontugwet het die Suid-Afrikaanse Polisie gemengde paartjies wat daarvan verdink is dat hulle in 'n seksuele verhouding verkeer het, vervolg. Verdagtes se privaatheid is in die proses geskend, huise binnegedring en deure oopgestamp. 

Die Ontugwet en die verbod op gemengde huwelike was van die eerste apartheidwette wat weer afgeskaf is, en dit reeds in 1985 terwyl Pieter Willem Botha nog President was.


</doc>
<doc id="16874" url="https://af.wikipedia.org/wiki?curid=16874" title="Wet op Verbod van Gemengde Huwelike">
Wet op Verbod van Gemengde Huwelike

Die Wet op Verbod van Gemengde Huwelike, Wet No 55 van 1949, was 'n wet onder die Apartheidstelsel in Suid-Afrika wat huwelike tussen mense van verskillende rasse verbied het. Die wet was een van die eerste apartheidswette nadat die Nasionale Party in 1948 aan die bewind gekom het. Deur die rasseregistrasie, wat deur die Wet op bevolkingsregistrasie van 1950 verpligtend was en alle mense in vier groepe kon indeel, kon die Suid-Afrikaanse regering beheer uitoefen op die "Wet op Verbod van Gemengde Huwelike".

In die drie jaar voor die inwerkingtreding van die wet, was die persentasie gemengde huwelike wat geraak is reeds laag op 0,23% van alle huwelike. In 1968 is die wet hersien, waarmee Suid-Afrikaners wat in die buiteland woon, nie deur dieselfde wet onderwerp is nie. Op 19 Junie 1985 is die wet deur pres. P.W. Botha herroep.

Soortgelyke wetgewing het ook in verskeie ander lande bestaan, onder andere in die VSA (die sogenaamde "Anti-miscegenation laws") tot in 1967 en in Duitsland (die Rassewette van Neurenberg) tot in 1945.


</doc>
<doc id="16876" url="https://af.wikipedia.org/wiki?curid=16876" title="Distrik Ses">
Distrik Ses

Distrik Ses was 'n kleurryke woon- en handelsbuurt van Kaapstad wat min of meer begrens is deur die spoorweg in die noorde, De Waalrylaan in die suide, Canterburystraat in die weste en Scottstraat in die ooste.

Die buurt het sy naam in 1867 gekry toe die Wysigingswet op die Munisipale Raad bepaal het dat die munisipaliteit vir die doeleindes van die verkiesing in ses distrikte verdeel moet word. Distrik Ses was die suidelike gedeelte en het gestrek van Tafelberg tot aan die hange van Duiwelspiek en van die Woodstock-kant van die middestad tot by Trafalgarpark. In 1909 is die ses distrikte vervang deur agt wyke en die grootste gedeelte van Distrik Ses is ingesluit by die Kasteel-wyk. Vir Volksraadsverkiesings was Distrik Ses deel van die kiesafdeling Kaapstad-Kasteel, wat Morris Alexander, 'n groot kampvegter vir die regte van minderbevoorregtes, agt keer tussen 1910 en 1943 gewen het. Die naam Distrik Ses het egter gebly en is vereenselwig met krotbuurte en sy reputasie vir bose misdaad.

Dit was egter nie altyd die geval nie. Teen die 1840's was Buitenkantstraat nie meer die grens van die stad nie en toe het gegoede wit gesinne hulle gaan vestig in wat later Distrik Ses sou word. Tussendeur het 'n aantal Kaapse Maleier- en Kleurlinginwoners gebly, oorwegend vakmanne en klein besighede. Mettertyd het die buurt begin verval. Tydens die 1890's het die stygende grondpryse en toename van Kaapstad se bevolking aanleiding gegee tot oorbevolking en haglike sanitasie probleme. Die toestande is vererger deurdat meer en meer swart werkers, wat meesal in diens van die hawe was, in die buurt kom woon het. Hulle het in treurige omstandighede gewoon met huiseienaars wat agtergekom het hulle kon geld maak deur woonplek in vervalle geboue ten duurste te verhuur.





</doc>
<doc id="16878" url="https://af.wikipedia.org/wiki?curid=16878" title="Wet op Bevolkingsregistrasie">
Wet op Bevolkingsregistrasie

Die Wet op Bevolkingsregistrasie (Wet 30 van 1950) het vereis dat alle inwoners van Suid-Afrika volgens hulle "rasseeienskappe" klassifiseer en geregistreer moes word as deel van die Apartheidstelsel. Die wet was 'n hoeksteen van die apartheidstelsel en talle ander wette het gesteun op die klassifikasie wat deur die wet gedoen is. Sosiale en politieke regte, onderwys geleenthede en ekonomiese status is grootliks bepaal deur die rassegroep waaraan 'n individu behoort het.

Die wet het voorsiening gemaak vir drie basiese rasseklassifikasies: Swart, Wit en Bruin. Indiër is later as 'n aparte klassifikasie bygevoeg aangesien daar gevoel is dat hulle “'geen historiese reg tot die land gehad het nie”.

'n "Buro vir Rasseklassifikasie" is opgerig om toesig te hou oor die klassifikasieproses. Klassifikasie in rassegroepe is uitgevoer op grond van kriteria soos uiterlike voorkoms, algemene aanvaarding binne 'n gemeenskap en sosiale stand. Dit het byvoorbeeld 'n "wit persoon" gedefinieer as iemand wat "in voorkoms ooglopend 'n blanke persoon is en algemeen nie as 'n gekleurde persoon aanvaar word nie; maar sluit nie ’n persoon in nie wat, alhoewel in voorkoms ooglopend ’n blanke persoon, algemeen aanvaar word as ’n kleurlingpersoon." (vertaling uit Engels). Aangesien sommige aspekte van die profiel maatskaplik van aard was, was herklassifikasie nie ongewoon nie en is 'n raad saamgestel om die proses te implementeer.

Die wet het saamgeloop met ander wette wat as deel van die apartheidstelsel geïmplementeer is. Onder die Wet op Verbod van Gemengde Huwelike van 1949 was dit verbode om met 'n persoon van 'n ander ras in die huwelik te tree. Die Ontugwet het seksuele verhoudings tussen rassegroepe verbied en 'n wysiging aan die wet in 1957 het dit selfs 'n misdaad gemaak om belangstelling in of voorneme om 'n verhouding met iemand van 'n ander ras te begin.

Die Suid-Afrikaanse Parlement het die wet op 17 Junie 1991 opgehef.


</doc>
<doc id="16880" url="https://af.wikipedia.org/wiki?curid=16880" title="Wet op Naturellengrond">
Wet op Naturellengrond

Die Wet op Naturellengrond (Wet Nr. 27 van 1913; soms ook "Naturellen Grond Wet"; Engels: "Natives Land Act") was die hoeksteen van aparte landelike gebiede vir swart mense in die Unie van Suid-Afrika. Die hoof oogmerk van die wet was om naturelle te verhoed om grond wat aan ander rasse behoort te koop en insgelyks ander rasse te verhoed om grond wat aan naturelle behoort te koop. Die wet het ook die oor en weer huur van grond verbied. Dit was veral gemik op deelsaaiery, die huur van grond teen "oorbetaling" van 'n deel van die oes of aanwas van vee. Reeds voor 1936 het kritici van die wet woorde gebruik soos: afgryslik, genadeloos, wreedaardig, verderflik, hardvogtig, berug, venynig, giftig en bytend om die wet te beskryf.

Die taak om die wetsontwerp aan die Volksraad voor te stel, het by J.W. Sauer, die nuwe Minister van Naturellesake, berus. Hy was 'n vooraanstaande liberalis wat, weens die onmin in die kabinet oor die uitlatings van J.B.M. Hertzog, op 23 Januarie 1913 deur Louis Botha as Minister van Justisie en Minister van Naturellesake aangestel is. Die debat oor die wetsontwerp het op 23 April 1913 'n aanvang geneem. Die Volksraad het die wetsontwerp weer op 15 Mei 1913 bespreek. Die debat in die Senaat het op 13 Junie plaasgevind. Die wet is deur die Goewerneur-generaal op 26 Junie 1913 goedgekeur. Sauer is oorlede op 24 Julie 1913.

Aan die begin van die negentiende eeu het blankes en swartes se regsbeginsels van grondbesit hemelsbreed verskil. Honderd jaar later het eersgenoemdes se stelsel van privaateiendom van grond en die registrasie daarvan geseëvier, hoewel daar steeds gebiede was waar swartes grond kommunaal besit het. Maar die voormalige kolonies het verskillende stelsels gehad ingevolge waarvan swartes grond kon bekom. In die Oranje-Vrystaat is dit hoegenaamd nie toegelaat nie. In Natal en die Kaap is dit wel toegelaat. In Transvaal kon swartes grond koop, op voorwaarde dat dit dan op naam van 'n staatsamptenaar geregistreer word en hy dit dan in trust hou vir die koper. In 1905 het die Hooggeregshof beslis dat hierdie voorbehoud ongeldig was. Verslae wat by die Beaumontkommissie ingedien is, het aangetoon dat meer as 'n miljoen morg in die hele Unie in die privaatbesit van swartes was. Dit is dienstig om voortaan swartes naturelle te noem want dit was die woord wat in die wet gebruik was. Die wet het 'n bylae gehad en dit het 'n lys vaste eiendomme bevat. In die wet word na hulle verwys as "in de Bijlage opgenoemde naturellestreek".

"Naturel" word omskryf as 'n persoon, manlik of vroulik, wat behoort aan 'n inboorlingras of stam van Afrika; dit sluit in 'n maatskappy waarin naturelle 'n besturende belang het.

"Naturellestreek" in die bylae word eerstens in provinsies en daarna in distrikte opgedeel. In die Transvaal, Vrystaat en Natal word die grootte van elke stuk grond aangedui. Nêrens in die Kaapprovinsie word die grootte van 'n stuk grond aangegee nie. Nêrens in die bylae of die wet self word die grootte van die totale "naturellestreek" aangedui nie.

Die wet was nie van toepassing op enige grond geleë binne die magsgebied van 'n munisipale raad, stadsraad, stadsbestuur, dorpsbeheerraad of gesondheidskomitee of ander plaaslike gesag. Die wet was nie van toepassing op grond wat behoort het aan enige genootskap wat, met die goedkeuring van die regering, sigself gewei het aan die opvoeding van naturelle of sendingwerk onder hulle doen nie. Die wet was nie van toepassing op erflatings van grond nie. Die wet was nie van toepassing op die voortsetting of vernuwing van enige kontrak wat voor die inwerkingtreding van die wet aangegaan is nie.

Die Kaapprovinsie was 'n tameletjie. Hulle was 'n veelrassige demokrasie sedert 1854. Nes Brittanje kon slegs volwasse mans stem. Om te kan stem moes die mans grond van £25 besit of 'n inkomste van £50 per jaar verdien. Die Kaapse stemreg was deur die verskanste klousules van die grondwet beskerm. Die Wet op Naturellengrond het bepaal dat dit nie in die Kaap sou geld vir persone indien dit sou verhoed dat daardie persoon as kieser kan geregistreer nie. [5] Die Beaumontverslag stel dit onomwonde: ""As a result the Natives Land Act has no practical application in the Cape Province, for it does not prohibit a European or a Native from purchasing or leasing land wherever situated in that Province"".

In die Transvaal en Natal mog geen naturel van plaasgrond afgesit word indien hy of die hoof van sy gesin (toe die wet 'n aanvang geneem het) by die Departement van Naturellesake geregistreer was as woonagtig op daardie plaas nie.

Die belangrike verbiedinge in die wet is vervat in artikel 1 daarvan. Die artikel verbied die koop en huur van grond in sekere gebiede deur sekere mense. Al die transaksies was egter onderhewig aan die voorbehoud dat die regering hulle kon goedkeur. Daar is getuienis dat die regering dit wel gedoen het. Feinstein het getuienis gevind dat die regering tussen 1913 en 1935 3,000 koopkontrakte en 2,800 huurkontrakte goedgekeur het. In 'n naturellestreek is ander mense as naturelle verbied om grond te koop of te huur.In gebiede buite 'n naturellestreek was daar twee bepalings: (a) naturelle was verbied om van mense anders as naturelle grond te koop of te huur en (b) mense ander as naturelle was verbied om van naturelle grond te koop of te huur. Ingevolge artikel 10 moes 'n deelsaaier as 'n huurder beskou word.

Ingevolge artikel 2 moes 'n kommissie aangestel word om verslag te doen oor welke streke ter syde gesit moes word as streke waarin naturelle geen grond kon koop of huur nie; asook streke waarin ander persone as naturelle geen grond kon koop of huur nie.

Die wet het geen bepaling bevat wat die besetting of bewoning van enige grond deur enigiemand verbied het nie. Die wet het geen meganisme verskaf ingevolge waarvan enigiemand van grond afgesit kon word nie.

Sir William Beaumont is as voorsitter van die kommissie aangestel. Die verslag is in 1916 by die parlement ingedien.

In sy verslag het die kommissie sekere statistiek bekend gemaak. Sedertdien word hierdie syfers gebruik en misbruik om argumente te ondersteun. Dit lyk asof die volgende syfers belangrik is:

Die kommissie het aanbeveel dat sekere gebiede gevoeg word by gebiede waarin slegs naturelle grond kon koop en huur. Die gebiede het in die volgende provinsies geval:
Die verslag gee mens 'n insig in sommige van die ekonomiese en maatskaplike probleme waarmee die land destyds geworstel het. In paragrawe 80 tot 89 behandel hulle plase wat in blankes se name geregistreer is, maar waarop slegs naturelle woon. Dit het 325,179 morg beslaan. Sommiges hiervan was reeds vir geslagte lank deur stamme bewoon en hulle moes veel meer huurgeld betaal as wat die grond werd was. Sulke stamme sou eerder die plase wou koop. Daarbenewens was daar baie plase waarop die inwoners hulself losgemaak het van hul stamverband. Die blanke eienaar het sy plaas aan 'n groot aantal naturelle verhuur om 'n wins te maak. Daar was geen dissipline op sulke plase nie en skelms het ook daarheen getrek. Boere het neerhalend sulke grondeienaars beskuldig dat hulle met kaffers boer. Sommige swart eienaars het ook 'n klomp huurders op hul plase aangehou. Die kommissie was bewus daarvan dat die wet honderde deelsaaiers in die Vrystaat benadeel het. Grond moes gevind word om deelsaaiers wat nie bereid was om "labour tenants" te word nie, te akkommodeer. Weliswaar was die naturelle reservate oorbevolk, maar slegs weens die onekonomiese wyse waarop die grond bewoon en bewerk word en die oorbeweiding deur vee. Tensy hul leefwyse verander word, sou hierdie naturelle in die toekoms meer en meer grond benodig.

Die regering het nie kans gesien om die nodige wetgewing deur te voer nie en die verslag is op die lange baan geplaas.

Die parlement het nie enige wysigings aan die wet aangebring nie.

In 1917 het die hoogste hof in die land, die Appèlafdeling van die Hooggeregshof van Suid-Afrika, bevestig dat die wet nie van toepassing was "in de Provincie de Kaap de Goede Hoop" nie. Die beslissing kan aangehaal word as Thompson v Kama, 1917 A.D. 209. Sedertdien kon al die sommetjies wat wonderbaarlik op 7% eindig, in die vullisblik gegooi word. Sedertdien (tot ten minste 1936) kon enige naturel 'n ou wynplasie in Franshoek koop en selfs 'n vakansiehuisie in Melkbosstrand huur.

Die stigting van die Verenigde Party het aan Hertzog die nodige aantal stemme in die Parlement gegee om met naturelle se stemreg in die Kaapprovinsie in te meng. Op die koop toe kon hy sommer alle naturelle se reg om grond te kry aan bande lê.

Die Naturelletrust en –grond Wet, No. 18 van 1936, is op 13 Junie 1936 deur die Goewerneur-generaal goedgekeur en hy het dit in Afrikaans geteken. Die hele wet, behalwe Hoofstuk IV, is ingevoer op 31 August 1936. Die wet het ’n splinternuwe regime vir die beperking op die reg van naturelle om grond te besit, geskep. Vir hierdie doel moes sekere bepalings van die Wet op Naturellengrond van 1913 herroep word. Ingevolge artikel 50 is die volgende bepalings herroep: Artikel 6 het voorheen bepaal dat geen naturel wat in die Transvaal of Natal op ’n witman se plaas gebly het, gestraf of afgesit kon word as hy by die Departement van Naturellesake geregistreer was nie. Artikel 7, wat sekere uitsondering geskep het ten opsigte van naturelle in die Vrystaat, het weggeval. Artikel 8(1)(a) wat die verlenging en hernuwing van huurkontrakte deur naturelle toegelaat het, is stopgesit. Artikel 8(1)(c) se herroeping het witmense die reg ontneem om grond aan ’n naturel te bemaak in hul testamente. Artikel 8(2), wat toegelaat het dat naturelle oral in die Kaapprovinsie grond kon koop en huur, is summier herroep.

Die Wet tot Wysiging van die Wette op Naturelle, No. 46 van 1937 het, ingevolge van artikel 39 daarvan, artikel 8(1)(g) gewysig deur dit slegs van toepassing te maak op stedelike gebiede, soos omskryf in die Naturellen (Stadsgebieden) Wet van 1923. Daarmee is naturelle se reg om in ander grond geleë binne die magsgebied van ’n munisipale raad, stadsraad, stadsbestuur, dorpsbeheerraad of gesondheidkomitee, te koop of te huur. Die artikel het ook artikel 8(1)(h) van die Wet op Naturellengrond deurgehaal, met die gevolg dat naturelle nie meer grond van genootskappe wat opvoedkundige of sendingwerk onder naturelle doen, kon koop of huur nie.

Die Wet op Groepsgebiede, No. 41 van 1950 het, ingevolge artikel 38(6) daarvan, bepaal dat artikel 1(1) van die Wet op Naturellengrond nie meer ten opsigte van grond,  wat in ’n beheerde gebied of ’n groepsgebied geleë is, van toepassing was nie. Dit het eintlik maar net beteken dat die verbod op naturelle om grond aan te skaf, van toe af deur die Groepsgebiedewet bepaal sou word.

Wet 54 van 1952 was die Wet tot Wysiging van die Naturelle-wette. Artikel 18 het bepaal dat die status van twee stukkies grond in Umlazi verander word.

Die Wysigingswet op Wetgewing op Plurale Betrekkinge en Ontwikkel, No. 16 van 1979, het in artikel 1 bepaal dat die woord "Goeverneur-generaal" in artikel 1 van die Swart Grond Wet, 1913, vervang moes word met die woorde "Minister van Plurale Betrekkingen en Ontwikkeling". Daar word nog gesoek na die wet wat Naturellen in Swartes verander het. Dit is selfs moontlik dat hulle eers in Bantoes verander is.

Die Wysigingswet op Wetgewing op Plurale Betrekkinge en Ontwikkel, No. 102 van 1983, het in artikel 1 nog ’n subartikel by artikel 1 gevoeg wat soos volg gelees het: "(3) Bij de toepassing van subartikel (1)(b) of (2) betekent 'Swarte' ook de Kleinsake-ontwikkelingskorporasie, Beperk, in de Kleinsake-ontwikkelingswet, 1981 (Wet No. 112 van 1981), beoogd.".

Die Wysigingswet op Wetgewing op Ontwikkelingshulp, No. 57 van 1986, het artikel 1(2) van die Swart Grond Wet, 1913, gewysig. Dit was die artikel wat ander mense verbied het om grond in naturellegebiede te koop of te huur. Die nuwe artikel (in Hollands natuurlik) kon hulle nie sulke grond aanskaf sonder die goedkeuring van "de Minister van Onderwijs en Ontwikkelingshulp" nie.

Wet 57 van 1986

Die Wet op die Afskaffing van Rasgebaseerde Grondreëlings, No. 108 van 1991, het, onder andere, die Swart Grond Wet, 1913, (Wet No. 27 van 1913) herroep.

Een van die vroeë kritici van die wet was Sol Plaatje, 'n begaafde joernalis wat sy eie koerant kort na die Anglo-Boereoorlog uitgegee het. In die tweede dekade van die eeu het hy hom tot die politiek gewend. Professor Neil Parsons, Professor van Geskiedenis in Botswana, skryf dat Plaatje aktief geword het in die "native congress"-beweging en dat hierdie beweging die belange van die opgevoede en vermoënde swartes gedien het. Die inisiatief het gekom van 'n jong prokureur, P. Ka I. Seme. Hy het soos volg aan die koerant "Imvo" geskryf: "The demon of racialism, the aberrations of Xhosa-Fingo feud, the animosity that exists between the Zulus and the Tongas, between the Basuto and every other Native must be buried and forgotten. … We are one people. These divisions, these jealousies, are the cause of all our woes and of all our backwardness and ignorance today." Seme het die stigting van 'n Suid-Afrikaanse naturellekongres voorgestel en 'n agenda vir die stigtingsvergadering voorgestel.

Die stigtingsvergadering van die South African Native National Congress het in Bloemfontein plaasgevind in Januarie 1912. Plaatje is tot sekretaris verkies. Dit lyk nie asof die kongres in sy aanvangsjare ’n grondwet, lede, plaaslike komitees, geaffilieerdes, afgevaardigdes of diesulkes gehad het nie. Iemand het dan en wan kongresse byeen geroep en mense seker genooi om dit by te woon. Een sodanige kongres het byeengekom in Maart 1913. Op daardie geleentheid is ’n deputasie verkies om na Kaapstad te reis om die regering te vertel van hul besware teen die wet. In Mei 1913 het die deputasie vier onderhoude met die Minister van Naturellesake gehad. Aldus Plaatje het hulle aangedring dat sekere regeringsplase opsygesit word sodat afgesette naturelle daarop kon gaan woon. So nie, het hulle gevra dat die werking van die wet uitgestel word totdat die kommissie verslag gedoen het. As Plaatje geglo moet word, het die deputasie geen beswaar teen die wet self gehad nie.

Op 25 Julie 1913 het ’n "meeting of natives" (om die woorde van Plaatje te gebruik) in Johannesburg plaasgevind. Daar is besluit om ’n afvaardiging na Brittanje te stuur om die Britse regering en volk in te lig oor die gevolge van die aanstootlike wet. Nog ’n kongres is op 27 Februarie 1914 in Kimberley gehou om afgevaardigdes te kies. Op die ou end het vyf afgevaardigdes, Dube, Rubusana, Msane, Mapikela en Plaatje het na Mei 1914 na Engeland vertrek. Op pad Engeland toe het Plaatje begin skryf aan sy boek "Native Life in South Africa". Toe die afvaardiging na Suid-Afrika terugkeer, het Plaatje agtergebly en nog aan sy boek gewerk. Dit is in 1916 voltooi en in Londen uitgegee. In 1921 het Plaatje die Verenigde State besoek. Die volgende jaar is sy boek ook daar uitgegee.

Mens kan 'n paar algemene stellings oor die boek maak. (1) "It was written as a work of impassioned political propaganda", skryf professor Parsons in sy inleiding tot die boek. (2) Toe hy die boek skryf, het Plaatje 'n afskrif van die Wet op Naturellengrond sowel as transskripsies van die parlementêre debatte gehad. Hy het ook die verslag van die Beaumontkommissie gehad.

In die eerste paragraaf van die eerste hoofstuk skryf Plaatje dat die wet naturelle uitgeworpenes ("pariahs") in hul eie land gemaak het.

In die tweede paragraaf van die eerste hoofstuk beweer Plaatje dat amper 'n miljoen naturelle as plakkers op blanke plase gebly het. Hierdie bewering is gewoon onwaar. Sy eiesoortige omskrywing van 'n plakker in Suid-Afrika is egter 'n naturel wat plaasgrond van 'n blanke huur om daarop te boer. Hy het versuim om die arme Engelse te vertel dat die wet nie op bestaande ooreenkomste of die hernuwing daarvan van toepassing was nie. Hy het vergeet om te meld dat die wet nie sogenaamde "labour tenant" (woonvolk) ooreenkomste geraak het nie. Hy niks gemeld dat die wet nie in die Kaapprovinsie van toepassing was nie.  In paragraaf vier skryf Plaatje dat sommige huurders aan die einde van Junie 1913 na ander plase getrek en dan daar nuwe huurkontrakte aangegaan het. Maar, skryf hy, as die huurders dan hul nuwe kontrakte wou registreer, het staatsamptenare hulle die wolhaarstorie vertel het dat dit verbode was om verblyf aan 'n naturel te verskaf. Plaatje het mos geweet die Wet op Naturellengrond het geen bepaling bevat dat enige kontrak geregisteer moes word nie. Plaatje het mos geweet dat die wet niemand verbied het om verblyf aan ’n naturel te verskaf.

In hoofstuk IV vertel Plaatje 'n paar hartroerende verhale. Sy eerste verhaal vertel van gebeure wat in Bloemhof, Transvaal, plaasgevind het in Julie 1913. Die storie begin reeds voor die wet 'n wet geword het. 'n Blanke boer het met gretige oë die geleentheid gesien om slawe van huurders te maak en sommer op hul vee beslag te lê. Hy het toe sy huurders vertel dat die nuwe wet die verhuur van grond verbied het, maar dat naturelle kon aanbly as bediendes, maar dat die bediende se vee (seker darem net sy trekosse) verniet vir die boer moes werk. Die huurder het toe met sy vee oor die grens gevlug. Die boer se bedrieglike plan het klaarblyklik nie gewerk nie. Mens wonder of die Vrystaatse boer toe sonder huurders en arbeiders gesit het.

Plaatje se tweede storie is ook oor die uitsetting van 'n naturelle deelsaaier. Die deelsaaier was 'n suksesvolle boer wat 'n goeie verdienste vir homself en sy blanke verhuurder verdien het. Die blanke verhuurder sou toe sy deelsaaiers die leuen vertel het dat die nuwe wet bepaal het dat die deelsaaier se vee nou aan die blanke eienaar van die plaas behoort het en dat die deelsaaier omtrent verniet vir die blanke moes werk. Die naturelle deelsaaier het natuurlik sy goed gevat en getrek. Plaatje vergeet om sy leser te vertel dat die blanke toe sonder deelsaaiers en arbeiders gesit het. Plaatje se stories is nie tot die Vrystaat beperk nie en hy brei hulle uit tot die Transvaal. Dan skryf hy van die siekmakende prosedure van uitwissing wat die Suid-Afrikaanse parlement gepleeg het. Later skryf hy dat kinders die slagoffers van die gemeenheid (victims of the turpitude) van die parlement was. Dit is te uitputtend om elke leuen en elke oortreffende byvoeglike naamwoord wat hy gebruik, aan te stip. Die belangrikheid van die boek is dat dit die fondament van meeste latere kritiek op die wet is. Meeste mense lees nie eers die wet wat hulle so maklik kritiseer nie.





</doc>
<doc id="16881" url="https://af.wikipedia.org/wiki?curid=16881" title="Wet op Afsonderlike verteenwoordiging van kiesers">
Wet op Afsonderlike verteenwoordiging van kiesers

Die Wet op Afsonderlike verteenwoordiging van kiesers Wet no 46 van 1951 is op 18 Junie 1951 in Suid-Afrika ingevoer. Die wet het deel gevorm van die apartheidwetgewing en is deur die Nasionale Party ingevoer ter afdwinging van rassesegregasie en verteenwoordig die begin van 'n doelgerigte proses om alle "nie-blankes" van die kieserslys te verwyder. 

Die wet is deur die Hooggeregshof as ongeldig verklaar in die saak "Harris v Minister van Binnelandse sake 1952(2) SA 428(AD)". Die regering kon die beslissing egter omseil deur die aantal Appelregters van vyf na elf te vermeerder en die Senaat van agt-en-veertig na nege-en-veertig. Die veranderinge het die regering in staat gestel om die South Africa Act Amendment Act No 9 van 2 Maart 1956 suksesvol deur te voer, die hof se beslissing omver te werp en die wet te herbekragtig. Die wysingingswet is deur die Republiek van Suid-Afrika Grondwet 32 van 1961 herroep.

Die hele wet is herroep deur afdeling 4 van die Separate Representation of Voters Amendment Act No 50 van 27 Maart 1968. Die wetsontwerp het die "Coloured Persons Representative Council", wat uit veertig verkose en twintig genomineerde lede bestaan het, ingevoer. Die raad kon wette maak wat finansies, plaaslike regering, opvoeding, gemeenskapswelsyn en pensioene, landelike vestiging en landbou wat bruin mense geaffekteer het. 'n Wetsontwerp kon net ingevoer word as dit deur die Minister van Kleurling Betrekkinge sowel as die wit Kabinet goedgekeur is. Die wet is in 1983 deur afdeling 101(1) van die Republiek van Suid-Afrika Grondwet No 110 opgehef.



</doc>
<doc id="16882" url="https://af.wikipedia.org/wiki?curid=16882" title="Ian Smith">
Ian Smith

Ian Douglas Smith (Selukwe, 8 April 1919 - Kaapstad, 20 November 2007) is 'n voormalige Rhodesiese politikus. Hy was deel van die blanke minderheid van Britse afkoms wat hulself in Rhodesië (nou Zimbabwe) gevestig het.

Smith is gebore in Selukwe, Rhodesië, en nou bekend as Shurugwi, Zimbabwe. Hy is die familie se jongste kind en het twee ouer susters gehad, Phyllis en Joan. Hy het skoolgegaan in Gwelo (nou Gweru).

Ian Smith het in die ekonomie studeer aan die Rhodes-universiteit in Suid-Afrika. Tydens die Tweede Wêreldoorlog was hy 'n vlieënier in die Britse Lugmag (RAF) en veg in Italië en Duitsland. Op 4 Oktober 1943 word hy ernstig beseer in 'n vliegongeluk (die een helfte van sy gesig se gelaatstrekke funksioneer daarna nie meer optimaal nie, wat sy starre gelaatsuitdrukking verklaar).

Ná sy herstel word hy in Italië ontplooi waar sy Spitfire deur Duitse lugafweervuur afgeskiet word. Hy land met sy valskerm in 'n gebied onder Duitse beheer, maar slaag daarin om met die hulp van Italiaanse partisane en Franse weerstandsgroepe weer die Geallieerdes se linies te bereik sonder om gevang te word.

Ná die Tweede Wêreldoorlog studeer hy opnuut aan die Rhodes-universiteit en behaal 'n graad in ekonomie in 1948. Hy het 'n plaas in Selukwe gekoop. In dieselfde jaar trou hy met Janet Watt.

In 1948 word hy polities aktief in die Rhodesiese Liberale Party. Van 1948 tot 1953 was hy vir die Liberale Party lid van die Wetgewende Vergadering van Suid-Rhodesië en daarna lid van die Wetgewende Vergadering van die Sentraal-Afrikaanse Federasie (d.i. 'n federasie van Suid- en Noord-Rhodesië en Njassaland) vir die Verenigde Federale Party. Hy staan die Federasie teen en stig 'n wegbreekparty in die vroeë 1960's naamlik die Rhodesië Hervormingsparty. 

In 1962 verenig dié party met die Dominium Party om die Rhodesiese Front ("Rhodesian Front", RF) te vorm. Die RF van Smith was teen konsessies aan die swart bevolking deur die Britse koloniale regering en streef na 'n blanke minderheidsregering. In 1962 word die Rhodesiese Front, danksy 'n verkiesingstelsel wat blankes bevoordeel, die grootste party in die Wetgewende Vergadering. Smith word adjunk-premier. Smith word in die verkiesing herkies as parlementslid vir Umzingwane. Hy word aangestel as Minister van die Tesourie in die regering van Eerste Minister Winston Field. In April 1964 volg Smith Winston Field as Eerste Minister op. Die Britse regering het nie Smith as Suid-Rhodesiese Eerste Minister gesteun nie, aangesien hy na 'n Rhodesië onder wit beheer gestreef het.

Die oorsprong van die blanke minderheidsregering in Rhodesië was toe eiendom en onderwyskwalifikasies vir die stemgeregtigdes ingestel in 1923 toe selfregering toegestaan is aan Suid-Rhodesië. Sulke kieserkwalifikasievereistes was nie ongewoon in die 1920’s nie. Dit is met wysigings tot in 1979 deur die regering in Rhodesië gebruik en het verseker dat die blankes 95% van die stemme in nasionale verkiesings kon uitbring ten spyte daarvan dat hulle nooit meer as 5% van die bevolking was nie.

Smith en ander blanke politici het geargumenteer dat die verkiesingstelsel nie fundamenteel rassisties was nie, maar dat daar met die verbetering van swart onderwys en welvaartskepping 'n geleidelike beweging na meerderheidsregering sou wees. Kritici was egter van mening dat die politieke bedeling in Rhodesië daarop ingestel was om ekonomiese en politieke voordeel vir blankes te behou.

Die samesprekings tussen Brittanje en Smith se RF-regering kon nie 'n oplossing oplewer nie en op 11 November 1965 kondig die Smith-regering eensydige onafhanklikheid ("Unilateral Declaration of Independence" – UDI) aan. Hierdie eensydige onafhanklikheidsverklaring word nie deur Brittanje of ander lande erken nie. Direk na die onafhanklikheidsverklaring volg 'n internasionale boikot teen Rhodesiese produkte en daar volg ook Verenigde Nasies-sanksies op alle handel en finansiële transaksies met Rhodesië. Desondanks kon Smith en sy blanke regering op die korttermyn voortregeer veral omdat sy buurlande Suid-Afrika en Portugees-Mosambiek steeds voortgegaan het om handel te dryf met Rhodesië en private maatskappye ook sanksies omseil het.
In die tydvak net na UDI, het Smith vergader met die Britse Eerste Minister Harold Wilson om 'n moontlike skikkingsgesprek te voer. Twee vergaderings het plaasgevind, beide op die Britse vlootskepe HMS "Tiger" en HMS "Fearless" in Gibraltar.

Die Britse regering stel aan Smith dat blanke minderheidsregering kon voortduur, vir 'n beperkte tyd, terwyl die blanke bevolking se ekonomiese voordeel vir 'n onbeperkte tyd kon voortduur. Die kritieke punt waarop konsensus nie bereik kon word nie, is dat hy sy regering sou moes ontbind om weer terug te keer tot internasionale wettigheid. Die Britte stel voor dat die regering moet bedank, Goewerneur Gibbs moes weer aangestel word sodat die regering weer wettig in terme van die internasionale reg kon word. Smith is van mening dat Gibbs — in opdrag van Londen — nie hom en sy blanke regering weer sou aanstel nie, maar die mag sou oordra aan die swart nasionaliste. Smith se huiwerigheid om 'n tussentydse bedeling, waarin na direkte Britse regering voor onafhanklikheid teruggekeer sou word, te aanvaar sou ’n betekenisvolle hindernis word in latere pogings om die eensydige onafhanklikheidsverklaring te beëindig.

In 1970 verklaar Smith Rhodesië 'n Republiek. Smith bly Eerste Minister, maar Clifford Walter Dupont, 'n partygenoot van Smith, beklee tot sy dood in 1978 die seremoniële posisie van President. Gedurende 1972 begin die sogenaamde Bosoorlog met die eerste aanvalle deur swart nasionaliste op blanke plase in Rhodesië.

In 1974, het B.J. Vorster, die eerste minister van Suid–Afrika, Smith probeer oortuig dat 'n blanke minderheidsregering nie vir altyd in Rhodesië kon voortduur nie. Vorster het in daardie stadium 'n sogenaamde détentebeleid teenoor sekere Afrikastate gepropageer. Die state het laat blyk dat blanke minderheidsregering in Suid-Afrika verdra sou word indien hy behulpsaam sou wees om meerderheidsregering in Rhodesië ingestel te kry.

In 1976, het die VSA se Minister van Buitelandse Sake, Henry Kissinger, 'n plan opgestel, bekend as die ses-stap "Kissinger Plan" (of "Kissinger-inisiatief"). Die plan is ontwikkel met die steun van die Britse regering en die deelname van Vorster. Kissinger vlieg na Suider-Afrika en vergader met Smith en Vorster in Pretoria. Die Britse Eerste Minister James Callaghan verklaar die plan "... bied werklike hoop vir vrede." Smith aanvaar die plan teensinnig. 

Nadat Smith die plan aanvaar het, was hy aanvanklik teensinnig om dit te implementeer. Smith doen mee aan verskeie samesprekings met die regerings van die VSA, Brittanje en Suid-Afrika. Hy voer ook gesprekke met die meeste van die swart nasionalistiese partye. Op 'n staduim wys die Britse regering Michael Carver aan as hulle Goewerneur aan wat na beëindiging van UDI in Rhodesië aangestel sou word. Smith weier egter om mag af te staan aan 'n interim Britse administrasie terwyl die internasionale gemeenskap en swart nasionaliste dit as 'n voorwaarde vir die implementering van 'n skikking gestel het.

Smith se doelwit was om die posisie van die blanke minderheid in 'n na-onafhanklike Rhodesië te verseker terwyl die regering geleidelik na 'n meerderheidsbedeling beweeg. Die praktiese uitkoms van die oponthoud was egter dat die bosoorlog al hoe meer in die guns van die guerrillas begin draai het. Insurgente het die land op groot skaal geïnfiltreer. Ongeveer 80% van Rhodesiese oorlogsongevalle het voorgekom in die periode van Januarie 1977 tot Desember 1979.

Smith onderhandel 'n "binnelandse skikking" met sommige kleiner swart politieke partye gedurende 1978. Hiervolgens sou die blanke minderheid se politieke posisie verseker word deur een derde van die parlementêre setels, een kwart van die kabinet en beheer van die polisie, leër, staatsdiens en regstelsel.

In 1979 vind die eerste veelrassige parlementêre verkiesing plaas as deel van dié skikking. Die mees prominente nasionalistiese partye, die Zimbabwe African National Union (ZANU) en Zimbabwe African People's Union (ZAPU), het nie aan die verkiesing deelgeneem nie, aangesien dit nie aan hulle eise voldoen het nie. Na die 1979 verkiesing word Rhodesië hernoem as Zimbabwe - Rhodesië. Biskop Abel Muzorewa (van die United African National Council (UANC) Party) word die land se eerste swart Eerste Minister in Junie 1979. Smith word aangestel as minister sonder portefeulje in die nuwe regering nadat hy nie daarin kon slaag om as Minister van Verdediging aangestel te word nie.

Die oorlog tussen die regering en insurgente het egter voortgeduur. Sanksies word nie opgehef nie en diplomatieke erkenning word nie aan die nuwe regering toegestaan nie. Die Britse regering oortuig alle partye om by die Lancaster Huis onder die voorsitterskap van Lord Carrington in September 1979 te vergader ten einde 'n skikking uit te werk. 
Een aspek wat Smith wel reggekry het in terme van die Lancaster Huis ooreenkoms was 'n onderneming dat geen vorm van gedwonge grondhervorming sou plaasvind vir ten minste 10 jaar na onafhanklikheid nie. Sodoende was die onmiddellike posisie van die blanke kommersiële boere beskerm. Die ooreenkoms het ook onvoorwaardelike immuniteit aan alle deelnemers aan die UDI en die Bosoorlog verleen.

Hierna word die UDI herroep, die Bosoorlog beëindig, sanksies opgehef en die Britse goewerneur (Lord Soames) het die administrasie van Rhodesië in Desember 1979 oorgeneem.

Die 1980-verkiesing vind onder internasionale toesig plaas. Smith hoop om 'n mate van blanke invloed te behou deur na die verkiesing deur 'n koalisie tussen sy RF (nou genoem die "Republican Front") parlementslede en die van Muzorewa se UANC en Nkomo se ZAPU te bewerkstellig. Die Zimbabwe African National Union - Patriotic Front (ZANU-PF) (onder leiding van Robert Mugabe) wen die verkiesing met 'n oorweldigende meerderheid.

In 1980 word Zimbabwe 'n republiek binne die Britse Statebond. Voorsitter van die ZANU-PF, Robert Mugabe, word Eerste Minister. Volgens die ooreenkoms behou die blankes 20 setels. Al hierdie 20 setels gaan na die RF van Ian Smith, wat ook self 'n verkose lid van die parlement word. Gedurende die volgende 5 jaar het Smith se steun onder die blanke bevolking afgeneem en 11 van die 20 blanke parlementslede het oorgeloop na ZANU of het onafhanklik geword. In die 1985-verkiesing het Smith se RF daarin geslaag om 15 van die 20 gereserveerde blanke setels te behou. In 1987 verval die reëling dat die blankes 20 setels mag behou. Desondanks word Smith hierna ook tot die parlement verkies. In 1988 word hy toegang tot die parlement geweier, omdat hy na bewering Suid-Afrikaanse sakelui raad gegee het om Zimbabwe se invoerbelasting te omseil.

Smith tree af op sy plaas in Shurugwi. Die RF wat deur hom gestig is verander in 1986 in die veelrassige Conservative Alliance of Zimbabwe (CAZ), wat uiteindelik by die Movement for Democratic Change (MDC) sou aansluit.

Na sy uittrede uit aktiewe politiek het Smith 'n uitgesproke kritikus van die Robert Mugabe regering in Zimbabwe geword. Mugabe self verwys gereeld na die feit dat Smith nie vervolg is nie as 'n bewys dat sy regering nie menseregte skend nie. Smith skryf 'n outobiografie, "The Great Betrayal", wat beide 'n aanval op die Mugabe-regering is en 'n memoire van sy regeringstyd. Smith is ook die skrywer van die boek "Bitter Harvest". Albei boeke ontvang gemengde reaksies. Langtermyn-ondersteuners beweer die boeke bevestig hul menings dat Smith 'n man van integriteit is. Sy kritici sien in die boeke 'n hardkoppige weiering vir die nodigheid van enige vorm van verandering. Smith se bitterheid oor sy UDI-regering se isolasie bly 'n sentrale tema in sy boeke.

In 2005 het Smith Suid-Afrika besoek vir mediese behandeling. Hy het aangebly en by sy stiefdogter Jean in Kaapstad gewoon. Hy sterf daar op 20 November 2007. 


</doc>
<doc id="16883" url="https://af.wikipedia.org/wiki?curid=16883" title="Bundesliga">
Bundesliga

Die Bundesliga is Duitsland se professionele eersteliga in sokker sedert 1963. Voor die instelling van die Bundesliga deur die DFB (Deutscher Fußball Bund), is die Duitse sokkerkampioen bepaal deur die wenner van uitspeelwedstryde tussen die topspanne van elke streekliga.

FC Beiere München het die liga reeds 22 keer gewen sedert 1963. Klubs uit die voormalige Oos-Duitsland sukkel sedert unifikasie om hulle top-spelers te behou en met die voormalige Wes-Duitse klubs mee te ding, aangesien die voormalige Wes-Duitse klubs oor die algemeen finansieel beter daaraan toe is. In die 2008/09-seisoen speel daar slegs een klub uit die voormalige Oos-Duitsland in die Bundesliga, naamlik FC Energie Cottbus, het gegaan in die 2. Bundesliga 2009/10.

Die Bundesliga is vandag baie suksesvol uit 'n finansiële oogpunt en die mees suksesvolle sokkerliga wêreldwyd as dit gemeet word aan toeskouers. In die 2005/06-seisoen het die liga 'n gemiddelde bywoningsyfer van 40 775 toeskouers per wedstryd gehad (die tweede bes bygewoonde sokkerliga was die Engelse Premierliga met 'n gemiddelde bywoningsyfer van 33 875 per wedstryd).

Vir die eerste twee seisoene het die Bundesliga uit 16 spanne bestaan, maar sedert die 1965/66-seisoen is die Bundesliga tot 18 spanne vergroot (die enigste uitsondering was die 1991/92-seisoen, toe die liga tot 20 spanne vergroot is om twee spanne uit die voormalige Oos-Duitsland se DDR-Oberliga tot die Bundesliga toe te laat).

Die onderste drie klubs word jaarliks uit die Bundesliga gerelegeer en met die top drie uit die 2. Bundesliga (tweede liga) vervang (in die beginjare is slegs twee spanne jaarliks gerelegeer). Klubs word aan streng voorwaardes ten opsigte van finansies en stadionveiligheid onderwerp om tot die Bundesliga toegelaat te word en daar te kan bly meeding.

Die Duitse sokkerstruktuur is baie plat in vergelyking met byvoorbeeld Engelse sokker. In Engeland is die eerste vyf ligas vertikaal gerangskik, met die gevolg dat deur net na die eerste 5 ligas te kyk, kan daar al presies gesien word watter klubs staan 'n kans om oor die volgende vyf jaar moontlik die Premierliga te haal. In Duitsland is daar egter slegs die Bundesliga, 2. Bundesliga en 3. Bundesliga wat vertikaal staan. Die vierde vlak is in drie Regionalligas gedeel op 'n streeksbasis. Hierna volg twaalf Oberligas, gevolg deur 27 verbands- of landesligas. Hoe laer daar in die piramide-struktuur gekyk word, hoe meer parallelle vlakke bestaan daar. Die interessante gevolg is dat redelike onbesonge spanne uit die kleiner stede en dorpe skielik hulle opwagting in die professionele ligas maak en dan weer (soms) net so vinnig verdwyn.

Die spanne wat in die 2010/11-seisoen meeding in die Bundesliga is die volgende:

Die volgende spanne het al meegeding in die 46 seisoene van die Bundesliga (met die aantal seisoene langsaan):




</doc>
<doc id="16884" url="https://af.wikipedia.org/wiki?curid=16884" title="Wasserbillig">
Wasserbillig

Wasserbillig (Luxemburgs: "Waasserbëlleg") is 'n dorp in die Groothertogdom Luxemburg by die samevloeiing van die riviere Sauer en Moesel met sowat 2 300 inwoners.

Die huidige dorp gaan terug op 'n Romeinse nedersetting met die naam "Biliacum".

Wasserbillig is met 'n hoogte van 130 meter bo seevlak die laagste punt van Luxemburg. Die dorp lê naby die Duitse grens, teenoor Wasserbilligerbrück oorkant die Sauer- en Oberbillig oorkant die Moeselrivier. Wasserbillig is die administratiewe setel van die munisipaliteit Mertert, wat deel uitmaak van die kanton Grevenmacher.

Danksy sy ligging naby die Duitse grens is Wasserbillig 'n besige dorp, wat onder meer op die grenshandel steun. Weens die laer belasting in Luxemburg speel die sogenaamde petroltoerisme 'n belangrike rol, aangesien baie Duitsers hier hulle petrol tenk. Langs die pad tussen Wasserbillig en Mertert is veertien petrolstasies opgerig, en ook die voormalige grenspos by die federale snelweg 64 is tot 'n petrolstasie omgebou. ExxonMobile se grootste petrolstasie lê langs die snelweg A1, wat Luxemburg met Duitsland verbind.



</doc>
<doc id="16886" url="https://af.wikipedia.org/wiki?curid=16886" title="Auckland">
Auckland

Auckland [ˈɔːklənd] (Engels: Greater Auckland of Auckland Metropolitan Area; Māori: Tāmaki-makau-rau of Ākarana) op die Noordeiland van Nieu-Seeland is die grootste stedelike gebied in die eilandnasie. Met meer as 1,5 miljoen inwoners is 'n derde van die land se bevolking in Auckland saamgetrek. Die bevolkingsgroei van 1,6 persent, wat tussen Junie 2009 en Junie 2010 in Auckland aangeteken is, was volgens "Statistics New Zealand" die hoogste in die land. Die meeste nuwe aankomelinge in Nieu-Seeland vestig hulle in die metropolitaanse gebied van Auckland.
Die huidige stadsgebied is in 1840 deur goewerneur Hobson namens die Britse Kroon teen 'n prys van 55 pond goud asook 'n aantal komberse, hemde, musse, byle, ysterpotte, tabak, pype, 'n pakkie suiker, 'n sak meel en ander gebruiksgoedere van plaaslike Māori gekoop. Verdere ses pond goud is in die volgende jaar betaal. Plaaslike Māori het in ruil hiervoor 1 200 hektaar se grond afgestaan wat van Freemans Bay tot Parnell en landinwaarts tot Mount Eden gestrek het. Teen 2010 was dié grond NZ-$ 36 miljard werd. Volgens vele waarnemers is dit hoogs onwaarskynlik dat Māori, wat destyds nie vertroud was met westerse konsepte van grondbesit en -verkoop nie, sou ingestem het tot die permanente oordrag van grond aan Europeërs. Waarskynlik was hulle oortuig daarvan dat hulle - in ruil vir Europese goedere - 'n tydelike gebruiksreg aan Britse setlaars toegestaan het.

Die huidige "City of Sails" of Stad van Seile, soos Auckland dikwels genoem word, is op 'n smal landengte tussen twee natuurlike seehawens geleë – een aan die oostekant aan die Stille Oseaan, die ander aan die Tasmansee in die weste. Altesaam 63 onaktiewe vulkane verrys soos reusagtige miershope in die stadsgebied en dien vandag as groen, rustige eilande vir stadsbewoners. Op vulkaanheuwels soos Mount Eden (193 meter bo seevlak) en One Tree Hill (183 meter), wat 'n uitsig oor die stad en sy hawens bied, is parke aangelê asook museums en 'n sterrewag.

Buite die stadsentrum met sy wolkekrabbers het tipiese voorstede met houthuise ontstaan, en ook nywerhede is meestal aan die periferie van Auckland opgerig. 'n Groot aantal strande en parke dra by tot die hoë lewenskwaliteit van die snelgroeiende metropool. Nogtans het die stadsvaders min aandag aan moderne stadsbeplanning in hierdie uitgestrekte metropool geskenk. 'n Groot hawebrug met agt rylane, wat die noordelike met die suidelike voorstede verbind, is in 1959 opgerig. Auckland se eersterangse infrastruktuur met skole, universiteite en die wye spektrum van beroepsmoontlikhede het naas Europese en Asiatiese immigrante ook talle bewoners van Polinesiese eilande in die Stille Oseaan na Auckland gelok.

Die landengte tussen die Tasmansee en die Suidelike Stille Oseaan, wat deur die Māori Tāmaki genoem is, was tot in die 18de eeu 'n omstrede gebied, veral vanweë sy vrugbare vulkaniese landbougrond en sy strategiese ligging by die kruispunt van belangrike handelsroetes wat Northland, Waikato, Coromandel en die Bay of Plenty met mekaar verbind het. Baie van die eerste Māori-setlaars in Nieu-Seeland het hier aangedoen, en sommige stamme (iwi) het hulle hier van die vroegste tye af kom vestig. Vanaf die 18de eeu is die gebied deur Māori-hoof Kiwi Tāmaki en sy stam beheer.

Die Britse goewerneur Hobson het die nuutgestigte Europese nedersetting op die landengte na sy vroeëre kommandant Lord Auckland (1784–1849), die goewerneur-generaal van Oos-Indië, vernoem. Ná die ondertekening van die Verdrag van Waitangi in 1840 het Hobson besluit om die koloniale Britse regeringsetel na Auckland te verskuif, en vanaf 1842 het groter groepe Skotse immigrante hulle hier gevestig.

Een van hul voorlopers, John Logan Campbell (1817–1912), 'n boorling van Edinburg wat op 21-jarige leeftyd na Nieu-Seeland geëmigreer het, het hom as een van die eerste Europeërs in die gebied gevestig om met sy vennoot William Brown op 'n uitgestrekte plaas aan die voet van die One Tree Hill te boer. Hy word as die "Vader van Auckland" beskou en het in sy latere lewe deur die stigting van banke, versekeringmaatskappye en rederye en sy verkiesing tot burgemeester grootliks bygedra tot die vinnige groei van Auckland.

Behuising in Auckland is 'n kopseer nadat huispryse die hoogte ingeskiet het. Die tekort aan bekostigbare behuising het sommige gesinne reeds in ellende gedompel. Volgens nuusberigte is daar enkele strate in Suid-Auckland waar selfs motorhuise deur mense bewoon word wat nie meer formele behuising kan bekostig nie. Ander gesinne moet onder brûe of in skeepshouers slaap.

In Junie 2016 het die munisipale owerheid 'n program geloods waarvolgens huurders van sosiale behuising 'n toelae van tot NZ$5 000 (ZAR 53 300) ontvang sodra hulle na 'n minder digbevolkte streek verhuis.


</doc>
<doc id="16887" url="https://af.wikipedia.org/wiki?curid=16887" title="Portugese">
Portugese

Die Portugese (Portugees: "Portugueses") is die inheemse bevolking van Portugal, 'n land op die Iberiese Skiereiland in die suidweste van Europa. Hulle taal is Portugees, en die oorgrote meerderheid is Rooms-Katolieke.

Die Portugese is 'n Suid-Europese volk van gemengde afkoms. Hulle is afstammelinge van Voor-Romeinse Keltiese en Iberiese stamme, die sogenaamde Keltiberiërs, soos byvoorbeeld die Lusitaniërs, Gallaeci, Cynetes of Conii, en klein plaaslike stamme soos die Bracari, Celtici, Coelerni, Equaesi, Grovii, Interamici, Leuni, Luanqui, Limici, Narbasi, Nemetati, Paesuri, Quaquerni, Seurbi, Tamagani, Tapoli, Turduli, Turduli Veteres, Turdulorum Oppida, Turodi en Zoelae).

Ook die Romeine het 'n belangrike invloed uitgeoefen, veral op kulturele gebied, en die Portugese taal het uit die plaaslike Latyn ontwikkel. Ander volke, wat hulle in die gebied van die huidige Portugal gevestig en 'n invloed by die vorming van die Portugese volk uitgeoefen het, was die Wes-Gote, Suevi, Quadi en Markomanne.

Kleiner invloede het gekom van die Fenisiërs, wat half-permanente nedersettings aan die suidkus gestig het, die Vandale, Silingi en Hasdingi en die Sarmatiese Alane, wat almal deur die Wes-Gote en Suevi verdryf is of gedeeltelik met hulle versmelt het, en die Noord-Afrikaanse Berbers en Arabiere, wat ná die Christelike Reconquista (herowering) van Portugal verdryf is of die Katolieke geloof aangeneem het.
Tydens die Middeleeue was daar ook minderhede van Jode en Afrikane uit gebiede suid van die Sahara. Hulle is verdryf of het met die plaaslike bevolking versmelt. Slawe uit Afrika is uiteindelik nie meer vervang nie.

Soos in baie Europese lande, was daar ook in Portugal altyd invloede van ander Europese volke, veral Franse, Duitsers, Engelse, Skotte, Iere, Nederlanders en Vlaminge, Italianers en Spanjaarde. In die laaste dekades het 'n groot aantal bewoners van die voormalige Portugese kolonies, veral Indië, Afrika en Brasilië, na Portugal geïmmigreer. Die mees onlangse immigrante kom uit Slawiese lande soos Oekraïne.

Tans is daar sowat tien miljoen Portugese in Portugal. Sowat 35 miljoen Brasilianers is danksy die grootskaalse immigrasie in die laat 19de en vroeë 20ste eeu van Portugese afkoms. Na ramings is daar as gevolg van Portugese immigrasie na Indië, die Amerikas, Macau, Oos-Timor, Indonesië en Afrika sedert die 16de eeu altesame meer as 100 miljoen mense wêreldwyd met Portugese voorvaders.

Sowat 99 persent van Portugal se staatsburgers is etniese Portugese. Honderdduisende Portugese het hulle as gasarbeiders in ander Europese lande gevestig, waaronder Frankryk (1 200 000), Andorra (10,2 persent van die bevolking), België (38 000), die Verenigde Koninkryk (90 000), Luxemburg (82 400 – die grootste groep buitelanders), Switserland (193 300) en Spanje (126 651).

Die Portugese bevolking van Duitsland word op naastenby 170 000 beraam. Die Portugees Armando Rodrigues de Sá is hier in 1964 amptelik as die miljoenste gasarbeider verwelkom.

'n Groot aantal Portugese het na die voormalige kolonies van Portugal geëmigreer. Na raming bly sowat twee derdes van die bevolking van die Asore-eilandgroep in die buiteland.

Daar is Portugese gemeenskappe in Angola (40 000, 'n bykomende 100 000 is Kleurlinge), Goa (Indië), Guinee-Bissau, Kaap Verde (een persent van die totale bevolking; 71 persent is Kleurlinge of "Mestiços"), Macau (24,9 persent Macanese van gemengde Portugees-Sjinese afkoms, Mosambiek (40 000), Oos-Timor, São Tomé en Príncipe (Kleurlinge en 'n klein Portugese minderheid).

Daar is belangrike Portugese minderhede en inwoners van Portugese afkoms op alle vastelande.

Portugese Sefardiese Jode het hulle veral in Israel, Nederland, die Verenigde State, Frankryk, Brasilië en Turkye gevestig.

Portugese gemeenskappe in die Verenigde State is gekonsentreer in New Jersey, Nieu-Engeland, Kalifornië en langs die Golfkus (Louisiana). 'n Aansienlike aantal Portugese het hulle sowat teen die middel van die 19de eeu op die eilandgroep Hawaii gevestig.

'n Groot Portugese gemeenskap het danksy immigrasie sedert 1940 ook in Kanada ontstaan (0,7 persent van die totale bevolking praat Portugees as huistaal), terwyl Portugese immigrante hulle in die laat 20ste eeu ook in Chili en Uruguay gevestig het. Daar is ook sowat 40 000 Portugese in Argentinië. Portugese vissers het 'n nuwe tuiste op die Karibiese eilande gevind, veral op Barbados.

As gevolg van gemengde huwelike en kulturele invloede het ook buite die oorspronklike Portugese koloniale ryk volke ontstaan, wat hulle eie kultuur en Portugees-gebaseerde dialekte ontwikkel het, veral in Maleisië (sowat 1 000 mense praat 'n Portugees-Kreoolse taal), op Barbados, Aruba, Curaçao, in Guyana, Ekwatoriaal-Guinee, die Verenigde Arabiese Emirate en Sri Lanka (30 000).

Die kookkuns, en wat voorgesit word, wissel volgens streek.

Bacalhau (soutkabeljou) is 'n nasionale gereg sedert die vyftiende eeu, toe die Portugese begin het met visvang aan die kus van Newfoundland. Pastéis de Bacalhau (kabeljou krokette) is 'n gewilde voorgereg. 'n Belangrike geurmiddel is komyn, ewe belangrik is peri-peri ('n warm rooi chili) wat dikwels gebruik word om seisoensgebraaide hoender te geur. Kaneel is 'n algemene geurmiddel vir nageregte, soos die tradisionele ryspoeding (arroz doce).

Hul middagete (o ALMOÇO) word om 12:30 bedien, en aandete (o Jantar) teen 20:00. Ontbyt (o pequeno ALMOÇO) bestaan uit 'n kontinentale styl. In landelike streke was dit tradisioneel vir mans om by die plaaslike kafee stil te hou, en hul pinga ('n skoot van die stywe brandewyn) te nuttig.

Food Doeane word by seremoniële geleenthede aangebied. Een van die belangrikste seremonies in landelike huishoudings is die jaarlikse slag en bewerk van varke. Hierdie geleentheid vind plaas aan die einde van Desember of Januarie en neem gewoonlik twee dae, want dit behels die maak van wors, gerookte ham (presunto), en die sout van verskeie ander dele van die vark, insluitend die maag (toucinho). Middagete op die eerste dag word sarrabulho genoem en bestaan uit rys, ingewande, en die bloed van die vark.

Die tradisionele familie-ete op Oukersaand is Bacalhau met molho Verde ('n groen sous gemaak van gesuiwerde olyfolie), kool (couve), en gekookte aartappels. Op die Twaalfde Nag, word 'n bolo rei (koningbrood) bedien, dikwels met 'n gelukkige muntstuk in.


</doc>
<doc id="16890" url="https://af.wikipedia.org/wiki?curid=16890" title="Romeinse Ryk">
Romeinse Ryk

Die Romeinse Ryk (Latyn: "IMPERIVM ROMANVM") verwys na die gebied wat tussen 27 v.C. en die 5de en 6de eeu n.C. deur 'n reeks van keisers geregeer is. Dit was een van die grootste ryke in die wêreldgeskiedenis en die bevolking het gegroei tot 'n geskatte 50 tot 90 miljoen. Gebiede wat 'n deel van die ryk was, het gestrek vanaf Brittanje tot Egipte en het vele nasies en kulture ingesluit. 

Geskiedkundiges verdeel die geskiedenis van die Romeinse Ryk meestal in drie groot tydperke - die monargie of koningstyd, die republiek en die keiserryk. Die geskiedenis van die Romeinse monargie, wat eeue lank bestaan het, is in 'n wasigheid gehul. Groot dele daarvan is net in die vorm van stigtingsmites oorgelewer waarin Rome se bestaan vir latere generasies gelegitimeer is. Argeologiese vondse dui daarop dat die gebied van Rome ten minste vanaf die tweede millennium v.C., die Bronstydperk dus, bewoon was. Antieke Romeine gee die stigtingsdatum van hul stad en die regentskap van die eerste Romeinse koning, Romulus, as die middel van die 8ste eeu v.C. aan.

Die Romeinse Keiserryk het na die burgeroorlog, wat na Julius Caesar se dood uitgebreek het, uit die Romeinse Republiek en die daaropvolgende Prinsipaat onder Augustus ontstaan. Alhoewel die Romeinse Ryk bestaan het tot die jaar 476, het die Ryk vir alle praktiese doeleindes geskei tussen die ooste en weste. 

Wat Rome se groei tot 'n wêreldryk van ongekende formaat des te meer opspraakwekkend maak, is die feit dat die Romeine betreklik laat tot die toneel van Mediterreense moondhede toegetree het. Hul opstyging tot 'n streeksmoondheid in die laaste eeue v.C. val saam met 'n lang tydperk van algemene instabiliteit in die Mediterreense wêreld. Op 'n baie geskikte moment in die geskiedenis het Rome met sy fondament van republikeinse instellings en sy gedissiplineerde strydmag die kans gegryp om sy mededingers een na die ander met die militêre slaankrag van sy legioene uit te skakel.

'n Verskeidenheid teorieë is deur wetenskaplikes ontwikkel aangaande die krisis en ondergang van die Wes-Romeinse Ryk en die Mediterreense beskawing in die laat antieke tydperk. Kyle Harper, professor in die departement van klassieke lettere aan die Universiteit van Oklahoma het in sy werk "The Fate of Rome", wat in 2017 gepubliseer is, 'n ander, opspraakwekkende verklaring gelewer. Hy verduidelik die samehang tussen die antieke klimaatoptimum, wat tot omstreeks 150 n.C. voortgeduur het, en die bloeitydperk van die Romeinse Ryk. In die daaropvolgende oorgangstydperk het volgens hom ingrypende veranderinge plaasgevind as gevolg van klimatiese veranderinge, natuurrampe, epidemieë en hongersnode waartydens die Mediterreense bevolking gehalveer is. 

Met die Middellandse See as sy sentrum (waarna Romeine treffend as "Mare nostrum" of "Ons see" verwys het), het die Romeinse Ryk in die vroeë 2de eeu n.C. sy grootste strekking bereik en oor 'n afstand van sowat drieduisend myl noord-, suid- en ooswaarts gestrek - vanuit die huidige Engeland, die Atlantiese kusgebiede van Wes-Europa, en Germanië (groot dele van die huidige Duitsland) die Nyl rivierop, en tot Sirië en Armenië. Die getal elite-amptenare, wat die uitgestrekte imperium vanuit Rome en die provinsiale sentra bestuur het, word deur historici op net sowat 350 beraam, terwyl gewapende magte van tussen 350 000 en 400 000 die ryk teen interne en bedreigings van buite beskerm het.

Eenderse klimatiese omstandighede, 'n agrariese ekonomie en 'n gemeenskaplike Grieks-Romeinse kulturele basis het gemeenskappe langs die grootste deel van die Mediterreense kus in meerdere of mindere mate saamgesnoer. 'n Gebrekkige vervoer- en kommunikasieinfrastruktuur het nogtans beteken dat sommige provinsies nie ten volle in die seëninge van die Romeinse beskawing kon deel nie. So word beraam dat slegs sowat 'n vyfde van die geskatte bevolking van sestig miljoen gedurende Hadrianus se regering 'n lewenstyl kon voer wat nie tot eenvoudige bestaansboerdery beperk was nie.

Die bevoordeelde gemeenskappe was hoofsaaklik saamgetrek in sowat 2 000 stedelike nedersettings langs die kuslyne, riviere en naby strategiese landroetes en bergpasse. Die grootste digtheid van sulke nedersettings is in die Noord-Afrikaanse provinsies, die kernland Italia en die kusgebiede van Asia Minor (Klein-Asië) aangetref.

Oorkant die ryksgrense was vasalstate en gebiede van stamme geleë wat ekonomiese bande met die Romeinse wêreld gehandhaaf en politieke alliansies gesluit het, maar ook vyandelik gesinde stamme en nomadiese volksgroepe.

Rome se politieke bedeling het met verloop van tyd van 'n monargie in 'n republikeinse bedeling en uiteindelik in 'n keiserryk verander. Die Romeinse Ryk het ongeag die verskeidenheid van sy volke, tale en godsdienste tot 'n gemeenskaplike staat, lewensvorm en universele staatsidee ontwikkel, wat as 'n "imperium sine fine" ("'n ryk sonder grense") gedefinieer is.

Die Romeinse Ryk het sy grootste uitbreiding onder die heerskappy van keiser Trajanus bereik en destyds oor drie vastelande gestrek: die Mediterreense gebiede rondom die Middellandse See, Gallië, groot gedeeltes van Brittanje en die gebiede rondom die Swartsee. Rome het sodoende die meeste van die gebiede oorheers wat destyds in die Mediterreense wêreld bekend was.

Handel, kuns en kultuur het in die tydperk van die Romeinse Ryk in baie van sy gebiede 'n eerste bloeitydperk beleef en die lewensgehalte, die vlakke van geletterdheid en die bevolkingsyfers het eeue lank ongeëwenaar in Europa gebly.

Die Romeinse Ryk het 'n groot kulturele en taalkundige invloed op die gebiede binne en oorkant sy grense uitgeoefen. Terwyl die weste van die ryk gelatiniseer is, het die Romeinse invloed in die oostelike gebiede met Grieks-Hellenistiese en Oosterse elemente vermeng.

Latyn, die inheemse taal van die stad Rome en sy omgewing (die gewes Latium, wat ook sy naam aan die taal gegee het), het die amptelike taal van die ryk geword, maar gedeeltelik ook elemente van ander tale bewaar. Die taal van die Romeine is in Europa nog baie eeue ná die ondergang van die Romeinse Ryk tot in die barok-tydperk as 'n wetenskapstaal gebruik. In die Rooms-Katolieke Kerk het Latyn tot met die Tweede Vatikaanse Konsilie die taal van die mis gebly. Baie wetenskappe, soos geneeskunde en biologie, gebruik en skep nog steeds (Grieks-)Latynse vakterme.

Uit die Latynse taal het uiteindelik die moderne Romaanse tale van Europa ontwikkel, waarvan Italiaans, Frans, Spaans, Portugees, Katalaans en Roemeens die belangrikstes is. Baie Latynse leenwoorde is deur Germaanse en Slawiese tale oorgeneem.

Die Romeinse reg het 'n groot invloed op die moderne reg, veral die privaatreg, uitgeoefen.




</doc>
<doc id="16894" url="https://af.wikipedia.org/wiki?curid=16894" title="Cabo da Roca">
Cabo da Roca

Cabo da Roca lê in die distrik Lissabon (Portugees: "Lisboa"), sowat 40 kilometer wes van die hoofstad Lissabon en 18 kilometer wes van Sintra, in die natuurpark Serra de Sintra. Sy koördinate, 38° 47' Noord, 9° 30' Wes, is in die steenplaat van sy monument ingegraveer. Die kaap se rotswand verrys sowat 140 bo die seevlak van die Atlantiese Oseaan. Op sy spits is 'n vuurtoring opgerig. Die kaap is 'n gewilde toeristebestemming.

Die digter Luís de Camões het Cabo da Roca as die plek beskryf "waar die land eindig en die see begin" (Portugees: "Onde a terra acaba e o mar começa"). Vergelykbare geografiese punte is Kaap Finisterre (letterlik "die land se einde") in Spanje, Finistère in Frankryk, en Land's End in die Verenigde Koninkryk.


</doc>
<doc id="16897" url="https://af.wikipedia.org/wiki?curid=16897" title="Vlaminge">
Vlaminge

Die term Vlaminge word tans hoofsaaklik gebruik om na die inheemse bevolking van Vlaandere (die noordelike helfte van België, wat in historiese opsig deel uitgemaak het van die Suidelike Nederlande) te verwys. Die ses miljoen Vlaminge verteenwoordig die meerderheid van die Belgiese bevolking (die ander twee belangrike groepe is die Wale met sowat 4 miljoen mense en die Duitse gemeenskap met 73 000 inwoners).

Naas die bewoners van die Belgiese gewes Vlaandere sluit die term ook etniese Vlaminge in Frans-Vlaandere (veral in die huidige Franse département Nord), die suidelike deel van die Nederlandse provinsie Zeeland (Zeeuws-Vlaanderen) en ander Vlaamse gemeenskappe dwarsoor die wêreld in.

Frans-Vlaandere en Zeeuws-Vlaanderen het vroeër deel uitgemaak van die graafskap Vlaandere, wat sy naam aan die hele gewes verleen het, alhoewel 'n groot deel van die Belgiese Vlaandere tot ander gebiede soos die hertogdom Brabant behoort het. Die Vlaminge word soms as 'n deel van die Nederlandse volk of nou verwante etniese groep beskou.

Na gelang van die historiese taalwetenskap word daar aangeneem dat die Vlaminge hoofsaaklik afstammelinge van die Germaanse stamme is, wat die noorde van Gallië met sy oorspronklike gemengde Kelties-Germaanse bevolking binnegeval het. Die Vlaamse kultuur word hoofsaaklik bepaal deur sy Wes-Germaanse taal, Nederlands, wat dit ook duidelik onderskei van die Franstalige bevolking van België.

Nog tot by die sestigerjare van die 20ste eeu is die meeste Belgiese instellings oorheers deur die Franstalige minderheid. Die Wale, België se inheemse Franstalige bevolking, en baie Vlaminge, wat Frans as hulle huistaal aanvaar het, het die gebruik van Frans op baie terreine van die openbare lewe afgedwing.

Alhoewel Vlaandere nou 'n eentalige gewes vorm, is daar nog steeds 'n weersin teen die oorblyfsels van die voormalige ongelykhede: Die Wale maak nog steeds aanspraak op die helfte van die kabinetsposte in die nasionale regering, daar word veral in die oorwegend Franstalige hoofstad Brussel dikwels teen Nederlandstaliges gediskrimineer, en Wallonië word weens sy verswakte ekonomiese posisie in feite deur die welvarende Vlaandere gesubsidieer.

Die amptelike taal van Vlaandere is Nederlands, wat op nasionale vlak dieselfde erkenning geniet as Frans en - in 'n beperkte mate - ook Duits. Daar is 'n groot verskeidenheid plaaslike Nederlandse dialekte, net soos in Nederland, en sommige word oorkant die grens in albei lande gebesig.

Die dialekte het vroeër 'n belangrike rol gespeel, maar danksy die invloed van die radio, televisie en 'n groter mobiliteit het hulle gebruik duidelik afgeneem ten gunste van die Nederlandse standaardtaal. Terwyl die ou plaaslike dialekte geleidelik begin verdwyn, het daar nuwe oorgangsdialekte ontstaan, wat elemente van die standaardtaal en "gesuiwerde" dialek met mekaar versmelt. Hierdie omgangstaal word dikwels "tussentaal" of "Verkavelingsvlaams" genoem - 'n taal wat in die voorstede begin vorm het, waar mense uit die verskillende dialekgebiede hulle gevestig het.

Die plaaslike Nederlandse dialek van Brussel toon sterk Franse invloede ten opsigte van sy uitspraak en woordeskat. In Frans-Vlaandere kan net 'n minderheid van sowat 150 000 mense Nederlands of die plaaslike Vlaamse dialek praat of verstaan.

62% van die Vlaminge is Rooms-Katolieke, alhoewel die meerderheid hulle geloof nie meer praktiseer nie. Die res is ongebonde. Die etniese minderhede van buitelandse afkoms is Ortodokse, Jode, Islamiete en ander. Die Protestantisme is byna nie verteenwoordig nie in België. 

Die amptelike vlag van Vlaandere wys 'n wit omlynde swart leeu met rooi kloue en tong. Daar is 'n vlag met 'n volledig swart leeu, wat geen amptelike erkenning geniet nie, maar gewild is by Vlaamse nasionaliste.

Die leuse "Vlaenderen die Leu" ("Vlaandere, die Leeu") is vermoedelik in die Gouesporeslag op 11 Julie 1302 op die wapens van Pieter de Coninck gebruik. Sowat driehonderd adellikes, wat in die Franse rye geveg het, het hierdie slagkreet geskree toe hulle besef het dat die slag verlore was.

Louis van Velthem verwys in die "Spiegel Historiael" na 'n lied, wat die slag van Blangys-Guinegatte van Augustus]] 1472 beskryf en ook gebruik maak van die leeu-motief.

Die skrywer Hendrik Conscience het die leuse later in sy "Leeu van Vlaandere" gebruik.

Die Vlaamse diaspora bestaan uit Vlaamse emigrante en hulle nakomelinge in lande soos Frankryk, die Verenigde State, die Verenigde Koninkryk, Kanada, Indonesië, Australië, Suid-Afrika en Latyns-Amerika.

Tydens die 15de, 16de en 17de eeu het die gebied van die huidige Vlaandere weliswaar 'n ekonomiese en kulturele bloeitydperk beleef. Nogtans was baie kunstenaars en ambagsmanne as gevolg van die politieke situasie gedwing om 'n nuwe heenkome as vlugtelinge in Suid-Europa te vind. Vlaamse setlaars het in hierdie tydperk die eerste drukperse in Spanje in Portugal ingevoer. Vlaminge het ook 'n opvallende bydrae tot die kolonisasie van die Asore-eilande gelewer, wat estyds selfs as die "Vlaamse Eilande" bekend gestaan het.

In die tydperk van die ontdekkingsreise het Vlaamse sendelinge soos Pieter van Gent in Meksiko, Joos de Rijcke in Ecuador, Ferdinand Verbiest in China, Constant Lievens in Indië, Pieter-Jan De Smet in die Verenigde State en Jozef de Veuster in Molokai 'n uitmuntende reputasie in verskillende oorsese lande verwerf, wat tot vandag bewaar is.

As gevolg van die vinnige bevolkingsgroei en die gebrek aan werksgeleenthede het talle Vlaminge tot by die Eerste Wêreldoorlog geëmigreer. Naas die laer klasse moes ook baie welgestelde burgers 'n heenkome in oorsese gebiede vind. Baie van hulle het 'n belangrike bydrae gelewer tot die opleiding van onderwysers, ingenieurs en landboudeskundiges. Louis Cruis was byvoorbeeld 'n Vlaamse ingenieur, wat ekspedisies gelei en die landsgrense van Brasilië en die stadsgrense van die hoofstad Brasília afgebaken het.

Sowat 400 000 Vlaminge het hulle in Frankryk gevestig, die hoofbestemming van Vlaamse emigrante. Hulle het dikwels 'n nuwe begin gemaak in arm dorpe, waar hulle nuwe asem in die landbou ingeblaas het. Tans is daar na ramings sowat 1 250 000 mense met Vlaamse vanne in Frankryk. Die départements Nord en Pas-de-Calais het egter deel uitgemaak van die historiese Vlaandere, voordat Frankryk die gebied in 1656 geannekseer het.

Sowat een miljoen mense in die huidige Verenigde State en Kanada het Vlaamse wortels. Die koerant "Detroit Gazette" in Detroit (VSA) word byvoorbeeld nog steeds deur Vlaminge uitgegee.


</doc>
<doc id="16906" url="https://af.wikipedia.org/wiki?curid=16906" title="Gourdon (Alpes-Maritimes)">
Gourdon (Alpes-Maritimes)

Gourdon is 'n dorp in die Suid-Franse département Alpes-Maritimes (région Provence-Alpes-Côte d'Azur) met 453 inwoners (2008). Gourdon lê in die hinterland van Nice, en danksy sy ligging 800 meter bo seevlak bied dit 'n pragtige uitsig oor die Mediterreense kus van Nice, Antibes, Cap d'Antibes, Cannes en die Îles des Lérins tot by die Massif de l'Esterel.

Die dorp Gourdon lê teen 'n asemrowende hoogte op 'n bergspits, wat bo-oor die vallei van die Louprivier verrys. Danksy die buitengewone ligging het Gourdon die bynaam "Nid d'Aigle" ("Arendnes") gekry.

Vandag behoort dit volgens die otganisasie Les Plus Beaux Villages de France tot die 148 mooiste dorpe van Frankryk en is met twee "blomme" by die "Concours des villes et villages fleuris" geklassifiseer - 'n organisasie, wat hom sedert 1959 vir 'n groener Frankryk beywer.

Gourdon was vanweë sy strategiese ligging eeue lank 'n plek wat maklik verdedig kon word. Uit sy militêre verlede het egter behalwe vir die oorblyfsels van 'n Romeinse kamp met 'n dubbele muur en 'n siviele nedersetting, en die indrukwekkende versterking aan die noorderkant van die dorp niks oorgebly nie. Die Romeinse poort, wat die toegang tot die dorp verseker het, is aan die begin van die 20ste eeu verniel.

Die plaaslike Château (kasteel) uit die 13de eeu is in die 17de eeu omgebou en vergroot. Die kasteel is sedert 1950 toeganklik vir die publiek en sedert 1971 as 'n historiese monument geklassifiseer. Vandag huisves die Château 'n museum met antieke wapens, 16de en 17de eeuse en naïewe skilderye. Die kasteel beskik oor 'n uitgestrekte park, wat deur die Franse tuinier en landskapargitek André Le Nôtre (1613-1700) ontwerp en terrasvormig aangelê is.


</doc>
<doc id="16908" url="https://af.wikipedia.org/wiki?curid=16908" title="Roetering">
Roetering

By rekenaarnetwerke verwys die term roetering na die paaie waarlangs data in 'n rekenaarnetwerk versend word.

Roetering behels die aanstuur van pakkette, d.w.s. die aanstuur van logies geadresseerde pakkette vanaf hul bron na hul uiteindelike bestemming deur intermediêre nodusse (oftewel die roeteerders). Die roeteringsproses stuur die pakkette aan aan die hand van roetetabelle in die roeteerders, wat 'n rekord hou van die beste roetes na verskeie netwerkbestemmings. Die saamstel van roetetabelle is baie belangrik vir doeltreffende roetering.

Roetering verskil van 'n netwerkbrug in die opsig dat dit aanvaar dat adresstrukture wat soortgelyk aan mekaar is nabyheid aanmekaar impliseer, wat dit moontlik maak om 'n enkele roetetabel-inskrywing te gebruik om 'n roete na 'n groep adresse te verteenwoordig. Daarom is roetering meer doeltreffend as netwerkstrategie vir groot netwerke en het dit die belangrikste metode vir die ontdekking van datapaaie op die Internet geword.

Klein netwerke kan klein handopgestelde roetetabelle bevat. Groter netwerke behels komplekse netwerktopologieë en kan voortdurend verander, wat die handmatige opstel van roetetabelle baie problematies maak. Nietemin gebruik die meeste openbare geskakelde telefoonnetwerke gebruik voorafberekende roetetabelle, met alternatiewe rugsteunroetes as die mees direkte roete nie beskikbaar is nie. "Dinamiese roetering" probeer om die probleem op te los roetetabelle outomaties op te stel, gebaseer op inligting wat deur roeteringsprotokolle oorgedra word en stel die netwerk in staat om bykans onafhanklik netwerkfalings en blokkasies te omseil.

Dinamiese roetering is die dominante roeteringstrategie op die Internet. Die verstelling van die roeteringsprotokol vereis egter dikwels 'n hoë mate van vaardigheid en kan daar nie goedsmoeds aanvaar word dat netwerktegnologie sover gevorder is dat roetering geheel en al outomaties kan plaasvind nie.

Pakket-geskakelde netwerke, soos die Internet, verdeel data op in pakkette, wat elkeen 'n etiket kry wat die volledige bestemmingsadres bevat en word dan afsonderlik oor 'n bepaalde roete versend. Stroombaangeskakelde netwerke, soos die telefoonnetwerk, doen ook roetering ten einde geskikte paaie vir stroombane te vind (soos vir 'n telefoonoproep) waaroor groot hoeveelhede data versend kan word sonder om voortdurend die bestemmingsadres te herhaal.

Die hardeware wat gebruik word tydens roetering is Ethernet-skakelaars en roeteerders.

In 'n draadlose netwerk word betroubare data-aflewering beheer deur middel van meganismes soos ontvangserkennings, sekwensiële numering en vloeibeheer.

Die IEEE 802.11-standaard spesifiseer die gebruik van die CSMA/CA-protokol (Carrier Sense Multiple Access with Collision Avoidence). Ingevolge hierdie protokol sal 'n nodus wat 'n datapakkie wat gestuur moet word ontvang, eers seine soek om seker te maak geen ander nodus saai uit nie. 

Indien die kanaal skoon is, sal dit die datapakkie uitsaai, anders sal dit lukraak 'n tyd bepaal wat die nodus moet wag totdat dit toegelaat word om die pakkie uit te saai. Gedurende die tye wanneer die kanaal skoon is, sal die uitsaaiende nodus sy terugstaanteller sistematies laat aftel (wanneer die kanaal besig is sal die terugstaanteller stilstaan). Wanneer die terugstaanteller nul bereik sal die nodus weer probeer om die datapakkie te stuur. Aangesien die waarskynlikheid dat 2 nodusse dieselfde terugstaantydfaktor sal kies baie skraal is, word die kans op 'n botsing tussen datapakkies dus geminimiseer. 

Botsingsopsporing, soos deur die Ethernet gebruik, kan nie gebruik word by die radiofrekwensietransmissie van IEEE 802.11 nie, aangesien 'n nodus wat uitsaai nie enige ander nodus in die stelsel wat ook besig is om uit te saai kan hoor nie (sy eie sein sal enige ander sein wat opdaag uitdoof).

Wanneer 'n datapakkie uitgesaai gaan word, sal die transmiterende nodus eers 'n kort gereed-om-uit-te-saai (RTS) pakkie uitstuur wat inligting oor die lengte van die datapakkie bevat. Wanneer die ontvangende nodus die RTS hoor, sal dit reageer met 'n kort gereed-om-te-stuur (CTS) pakkie. Na hierdie uitruiling stuur die transmiterende nodus die datapakkie. Wanneer die datapakkie suksesvol ontvang word, soos vasgestel deur 'n sikliese oortolligheidstoets (CRC), sal die ontvangende nodus 'n ontvangserkenning terugstuur. 

Die volgende logiese problem word dus oorkom met bogenoemde protokol: Nodus A kommunikeer met nodus B en nodus B kan weer kommunikeer met nodus C. Dit beteken dat nodus A mag dink die kanaal is oop terwyl nodus C besig is om uit te saai na nodus B. Die protokol soos hierbo beskryf stel nodus A in kennis dat nodus B besig is en daarom word daar gewag met die uitsaai van die datapakkie.

As 'n aangeduide pad onbeskikbaar word, moet die bestaande nodus 'n alternatiewe roete bepaal om sy data by sy bestemming uit te kry. Hulle verrig die taak gewoonlik deur gebruik te maak van 'n roeteringsprotokol uit een van twee breër klasse van roeteringsalgoritmes: afstandsvektor-algoritmes en skakeltoestand-algoritmes, wat saam bykans al die roeteringsalgoritmes wat op die Internet in gebruik is omskryf.

Afstandsvektor-algoritmes gebruik die Bellman-Ford algoritme. Hierdie benadering maak gebruik van 'n getal, die "koste", van elkeen van die skakels tussen elke node in die netwerk. Nodusse sal inligting vanaf punt A na punt B stuur volgens 'n pad wat die laagste "totale koste" tot gevolg sal hê (d.w.s. die somtotaal van die kostes van elkeen van die skakels tussen die nodusse langs die betrokke roete).

Die algoritme werk op 'n baie eenvoudige manier. Wanneer 'n node aanvanklik inskakel, is dit slegs bewus van sy onmiddellike bure en die direkte koste daaraan verbonde om hulle te bereik. (Hierdie inligting, die lys van bestemmings, die totale koste na elkeen en die "volgende sprong" waarna data versend moet word om daar uit te kom maak die roetetabel uit.) Elke nodus stuur op 'n gereelde basis inligting aan sy onmiddellike bure rondom sy idee van die totale koste om by elkeen van die bestemmings, waarvan dit bewus is, uit te kom. Die naburige nodusse analiseer hierdie inligting en vergelyk dit met wat hulle reeds 'weet'; enige inligting wat 'n verbetering verteenwoordig op dit wat hulle reeds het word in hulle roetetabelle ingesluit. Mettertyd sal al die nodusse in die netwerk die beste volgende sprong vir al die bestemmings ontdek om die laagste oorhoofse "koste" te bereik.

Wanneer een van die nodusse betrokke van lyn af gaan, sal daardie nodusse wat die nodus gebruik het as hul volgende sprong vir sekere bestemmings, daardie inskrywings verwyder en 'n nuwe roetetabel opstel. Hulle stuur dan hierdie inligting aan na alle aangrensende nodusse, waar die proses dan herhaal word. Uiteindelik sal al die nodusse op die netwerk die opgedateerde inligting ontvang en nuwe paaie na die bestemmings ontdek wat hulle kan "bereik".

Wanneer daar van skakeltoestand-algoritmes gebruik gemaak word, gebruik elke nodus 'n kaart van die netwerk in die vorm van 'n grafiek. Om die grafiek te skep moet elke nodus die hele netwerk van inligting verskaf oor watter nodusse waarheen dit kan skakel en elke nodus bou dan hierdie inligting in 'n kaart in. Deur van hierdie kaart gebruik te maak kan elke roeteerder onafhanklik die beste roete van homself af na 'n ander nodus bepaal.

Die algoritme wat gebruik word om dit te doen, die Dijkstra algoritme, doen dit deur 'n ander datastruktuur, 'n boom, te bou met homself as die wortel en wat elke ander nodus in die netwerk bevat. Dit begin met 'n boom waar slegs die nodus alleen ingesluit is. Dan word die ander nodusse een op 'n slag bygevoeg vanuit die versameling van nodusse wat nog nie bygevoeg is nie. Om die beurt word die nodus met die laagste koste om 'n nodus wat reeds in die boom verskyn te bereik, bygevoeg. Die proses word dan herhaal totdat elke nodus in die boom verskyn.

Hierde boom dien dan as bron vir die roetetabel, wat dan inligting soos die beste volgende sprong ens. insluit om die nodus aan enige ander in die netwerk te verbind.

Afstandsvektor-algoritmes is eenvoudig en doeltreffend in klein netwerke en vereis weinig indien enige bestuur. Hulle kan egter nie baie goed opskaal nie en het baie swak konvergensie eienskappe, wat gelei het tot die ontwikkeling van beter skaalbare skakeltoestand roeteringsprotokolle vir gebruik in groot netwerke. Afstandsvektor protokolle lei ook aan die tel-tot-oneindigheidsprobleem .

Die hoofvoordeel van skakeltoestand-roetering is dat dit vinniger reageer tot veranderings in verbindingstoestande. Die skakeltoestand-pakkette wat oor die netwerk versend word is ook kleiner as die pakkette wat gebruik word in afstandsvektor roetering. Afstandsvektor roetering vereis die versending van 'n nodus se volle roetetabel, terwyl skakeltoestand roetering slegs inligting oor die nodus se onmiddellike bure versend. Daarom is die pakkies klein genoeg om nie betekenisvolle inbreuk te maak op die netwerk se beskikbare bandwydte nie. Die hoofnadeel van skakeltoestand roetering is dat meer stoorspasie en meer berekening vereis word as afstandsvektor roetering.

'n Roeteringsprotokol maak die uitruil van roeteringsinligting tussen netwerke moontlik en stel sodoende roeteerders in staat om roetetabelle dinamies saam te stel. Die tradisionele IP-roetering bly eenvoudig omdat dit slegs die volgende sprong roetering gebruik waar enige roeteerder slegs hoef vas te stel waarheen om die pakket volgende te stuur en hom nie hoef te steur aan die opvolgende paaie wat die pakkie moet volg op die oorblywende spronge nie.

Alhoewel hierdie dinamiese roetering baie ingewikkeld kan raak, maak dit die internet baie buigsaam en het dit die ongekende groei daarvan toegelaat.

'n Roeteringsmeting (metric in Engels) bestaan uit enige waarde wat deur roeteringsalgoritmes gebruik word om te bepaal watter roete beter as 'n ander sal wees. Metings kan inligting insluit soos bandwydte, vertraging, sprongtelling, padkoste, lading, MTU, betroubaarheid en kommunikasiekoste. Die roetetabelle stoor slegs die beste moontlike roetes, terwyl skakeltoestand-algoritmes of topologiese databasisse alle ander moontlike inligting ook mag stoor.

Roeteerders gebruik die kenmerk bekend as administratiewe afstand om die beste pad te kies as hulle "weet" van twee of meer verskillende roetes na dieselfde bestemming vanaf twee verskillende roeteringsprotokolle. Administratiewe afstand definieer die betroubaarheid van 'n roeteringsalgoritme. Elke roeteringsprotokol word geprioritiseer in volgorde van die meeste tot die minste betroubare na aanleiding van 'n administratiewe-afstandswaarde.

Afhangende van die verwantskap van die roeteerder relatief tot ander outonome stelsels, bestaan verskeie klasse van roeteringsprotokolle:


</doc>
<doc id="16909" url="https://af.wikipedia.org/wiki?curid=16909" title="Le Faou">
Le Faou

Le Faou (Bretons: Ar Faou) is 'n dorp en klein seehawe in die département Finistère (région Bretagne, Wes-Frankryk) met sowat 1 800 inwoners. Le Faou is deur die organisasie Les Plus Beaux Villages de France as een van die mooiste dorpe in Frankryk gelys.

Le Faou lê naby die monding van die Aulnerivier in die baai Rade de Brest, sowat 25 kilometer suid-wes van Brest en naby die skiereiland Crozon.

Die belangrikste besienswaardighede van Le Faou is sy graniethuise uit die 16de eeu met hulle kenmerkende leisteendakke, die kerk St. Sauveur uit die 16de eeu en die bedevaartskerk Notre-Dame-de-Rumengol uit die 17de eeu.



</doc>
<doc id="16911" url="https://af.wikipedia.org/wiki?curid=16911" title="Marsili">
Marsili

Marsili is ’n ondersese vulkaan, wat deel uitmaak van die sogenaamde Italiaanse "vuurgordel" en tussen die aktiewe landvulkane Vesuvius in die noorde en Aetna in die suide lê. Marsili is een van die Aarde se twintig supervulkane en is eers in die laat 20ste eeu ontdek. Marsili lê in die suidelike Tirreense See, noord van die eiland Sisilië.

Marsili behoort tot ’n ondersese bergmassief wat oor ’n vlakte van sowat 2 000 vierkante kilometer strek (of twee keer so groot soos die Italiaanse hoofstad Rome) en in 1999 deur die onbemande duikroboter Geostar 1 ontdek is. Geostar 1 was deel van ’n projek wat navorsing in verband met die swawelagtige gasuitbarstings in die gebied van Marsili, wat dikwels visse in die gebied laat vrek en vissers rondom die Lipariese Eilande lankal pla en soms gedoen het. Die voet van die vulkaan lê teen ’n diepte van sowat 4 000 meter, en sy spits skuil net 500 meter benede die seevlak. Marsili se magmakamer is so groot soos Switserland.

Digby Marsili is die Afrika-plaat besig om homself onder die Eurasiese Plaat te skuif. Gesteentes, wat in die diepte smelt, styg deur die vulkaan se openings weer na bowe. Marsili word deurgaans deur seismoloë gemonitor, aangesien ondersese aardbewings in sy gebied tot grootskaalse tsoenami’s in die Middellandse See kan lei.


</doc>
<doc id="16913" url="https://af.wikipedia.org/wiki?curid=16913" title="Groningen (munisipaliteit)">
Groningen (munisipaliteit)

Groningen (Gronings: "Grunnen / Stad"; Wes-Fries: "Grins"), is die hoofstad van die Nederlandse provinsie Groningen. Op 1 Januarie 2015 het die munisipaliteit se bevolking 200 453 inwoners getel.

Groningen is die grootste stad van Noord-Nederland en beskik oor een van die oudste universiteite ter wêreld, die Rijksuniversiteit Groningen (RuG). Hulle het ook 'n eredivisie sokkerspan: FC Groningen.
Die stad Groningen het op die noordelike punt van die Hondsrug ontstaan. Die Hondsrug was 'n naturlike handelsroete tussen Drenthe en die vrugbare grondstreke in Friesland. Die oudste geskrewe vermelding van Groningen dateer uit 1040. In daardie jaar het die keiser van die Heilige Romeinse Ryk 'n villa in "Cruoninga" aan die biskop van Utrecht geskenk.

Die dorp se eerste kerk is op die plek gebou waar die Martinikerk nou staan, ongeveer in die jaar 800. Die huidige kerk is gedurende die 13e eeu gebou en daarna meermale verbou. Die toring, 'n uitstaande kenmerk van Groningen, is tussen 1469 en 1554 opgerig.




</doc>
<doc id="16916" url="https://af.wikipedia.org/wiki?curid=16916" title="Addo-olifant Nasionale Park">
Addo-olifant Nasionale Park

Die Addo-olifant Nasionale Park is 'n wildreservaat wat naby Port Elizabeth in Suid-Afrika geleë is. Die park is een van Suid-Afrika se twintig nasionale parke.

Die oorspronklike gedeelte van die park is in 1931 gestig om 'n veilige hawe vir die oorblywende elf olifante in die area te bied. Die park huisves tans meer as 450 olifante, 400 buffels, meer as 48 bedreigde swartrenosters, asook 'n verskeidenheid boksoorte. Leeus en hiënas is ook onlangs weer in die gebied hervestig. 'n Unieke spesie in die gebied is die miskruierspesie "Circellium bacchus" wat nie kan vlieg nie. Die diertjie het die reg-van-weg op paaie voor motors.

Die oorspronklike park is uitgebrei om die Woody Cape-natuurreservaat wat van die Sondagsrivier tot Alexandria strek in te sluit, asook 'n marienereservaat wat St. Croixeiland en Voëleiland in Algoabaai insluit. Die gebied is 'n belangrike broeihabitat vir pikkewyne en ander marienespesies. Die uitbreiding is deel van 'n plan om die park van 1,480 km² uit te brei tot 3,600 km² – die Groter Addo-olifant Nasionale Park.

Die uitbreiding beteken dat die park vyf van Suid-Afrika se sewe biome insluit. Die park is ook waarskynlik die enigste ter wêreld om die sogenaamde "Groot sewe" in hul natuurlike habitat te huisves (olifant, renoster, leeu, buffel, luiperd, walvis en witdoodshaai).

Die park ontvang jaarliks ongeveer 120 000 besoekers. Ongeveer 54% is internasionale besoekers, hoofsaaklik uit Duitsland, Nederland en die Verenigde Koninkryk.

Die park het vyf ruskampe asook vier ander kampe wat as konsessies bedryf word. Die hoofingang asook twee wildkykpaaie in die park is geteer, terwyl ander grondpaaie is. Die park kan ook vanaf die N2 snelweg naby Colchester bereik word.



</doc>
<doc id="16917" url="https://af.wikipedia.org/wiki?curid=16917" title="Ségolène Royal">
Ségolène Royal

Ségolène Royal, gebore Marie-Ségolène Royal () (Dakar, Senegal, 22 September 1953) is 'n Franse politikus en was die Sosialistiese Party van Frankryk (PS) se kandidaat vir die presidentsverkiesing in 2007.

Sy is sedert Junie 2002 lid van die Franse parlement vir Deux-Sèvres en beklee sedert Augustus 2004 ook die amp van voorsitter van die Gewestelike Raad van Poitou-Charentes.

In haar verkiesingsveldtog wat in 2006 begin het, het Royal veral haar charismatiese persoonlikheid gebruik om as die moontlike eerste vroulike President van Frankryk 'n stuk geskiedenis te skryf.

In plaas van 'n presiese politieke houding ten opsigte van kwessies soos Turkye se beplande lidmaatskap van die Europese Unie en die toekoms van die noue politieke samewerking met Duitsland het sy eerder oor basiese politieke waardes gepraat - moontlik met die oog op 'n meerderheid van stemme van sowel links- asook konserwatief gesinde kiesers.

Op sommige gebiede het sy wél haar politieke prioriteite omlyn. Sy het beplan om hernubare energiebronne se aandeel in Frankryk tot by twintig persent te verhoog en het die Amerikaanse President George W. Bush se buitelandse beleid verwerp. Burgerlike verbintenisse sou aan huwelike gelykgestel word.

'n Aantal onvoorbedagte uitlatings tydens onderhoude, soos byvoorbeeld dié met die Kanadese politikus André Boisclair, toe Royal die "soewereiniteit en vryheid" van die Kanadese provinsie Québec beklemtoon het, het haar aansien en gewildheid skade berokken.

In die eerste stemming van die Franse presidentsverkiesing op 21 en 22 April 2007 het Ségolène Royal 25,84 persent van die uitgebragte stemme op haar verenig - die beste resultaat van 'n Sosialistiese kandidaat in twintig jaar. Royal se teenstander in die herstemming op 6 Mei was die konserwatiewe kandidaat Nicolas Sarkozy (31,11 persent), wat haar uiteindelik met 53 persent van die uitgebragte stemme geklop het. Royal het 43 persent van die stemme op haar verenig.


</doc>
<doc id="16918" url="https://af.wikipedia.org/wiki?curid=16918" title="Les Plus Beaux Villages de France">
Les Plus Beaux Villages de France

Les Plus Beaux Villages de France ("Die Mooiste Dorpe van Frankryk") is 'n onafhanklike vereniging, wat in 1982 gestig is en hom vir die bevordering van klein historiese dorpe beywer. Dorpe wat deur die organisasie gelys word, voldoen almal aan 'n aantal vereistes: Hulle bevolking moet minder as 2 000 mense wees, en hulle moet ten minste twee besienswaardighede van natuurskoon, wetenskaplike, artistieke of historiese belang besit. Tans word 148 dorpe deur die vereniging gelys, en duisende ander het aansoek gedoen om bygevoeg te word. 

Soortgelyke verenigings is ook in België en Italië gestig. 
























</doc>
<doc id="16919" url="https://af.wikipedia.org/wiki?curid=16919" title="La Roque-Gageac">
La Roque-Gageac

La Roque-Gageac (kort: La Roque) is 'n Franse dorp teen die Dordognerivier in die gelyknamige département Dordogne (région Akwitanië). Vanweë sy Middeleeuse stadshorison en buitengewone ligging tussen die rivier en 'n rotswand is dit deur die vereniging Les Plus Beaux Villages de France as een van die mooiste dorpe in Frankryk gelys.

Die inwonertal van La Roque-Gageac het van sowat 1 500 in die Middeleeue tot net 416 vandag gedaal. La Roque word deur 'n mikroklimaat gekenmerk wat uniek in die wêreld is. Danksy die natuurlike lugvogtigheid van die rivier en die kalkrotse, wat warmte stoor, aard hier talle tropiese gewasse soos palme, piesangs en bamboes, wat in die dorp se botaniese tuine bewonder kan word.



</doc>
<doc id="16920" url="https://af.wikipedia.org/wiki?curid=16920" title="Hobo">
Hobo

Die hobo is 'n houtblaasinstrument wat met 'n dubbelriet bespeel word. Die hobo bestaan uit drie dele wat saam 'n koniese buis vorm en word gewoonlik van grenadella- of rooshout gemaak. Die riet word in die boonste deel geprop, terwyl die onderste deel 'n uitklokkende beker vorm. Die toonomvang van die hobo strek vanaf die b-mol onder middel c oor ongeveer drie oktawe. 

Ander bekende instrumente wat deel vorm van die hobofamilie sluit in die "cor anglais" (ook bekend as die Engelse horing) en die "oboe d'amore".

Die moderne simfonie-orkes beskik gewoonlik oor drie hobo's en een "cor anglais", alhoewel die aantal heelwat kan verskil, na gelang van die komponis se vereistes.





</doc>
<doc id="16921" url="https://af.wikipedia.org/wiki?curid=16921" title="Era (musiekprojek)">
Era (musiekprojek)

Era is 'n musiekprojek van die Franse musikant Eric Levi, wat dikwels gebruik maak van Gregoriaanse gesange in 'n kunsmatige taal, wat nou verwant is aan Latyn. Die musiek behoort tot die Nuwe Era-genre en vergelyk baie goed met dié van soortgelyke projekte soos Enigma en Deep Forest. 

Era vermeng sy Nuwe Era-klanke met die tipiese kitaarsolos van rockmusiek. Die CD-langspelers van Era het in Europa blitsverkopers geword, en daar is ook 'n SACD/CD-hibriedalbum met 'n DVD-Video vrygestel, wat die gunsteling-videosnitte van Era bevat.





</doc>
<doc id="16922" url="https://af.wikipedia.org/wiki?curid=16922" title="Dubbelriet">
Dubbelriet

Die dubbelriet is die mondstuk van sekere blaasinstrumente en van alle houtblaasinstrumente in die hobofamilie. Dit bestaan uit twee riete wat met 'n nou openinkie van mekaar geskei is en teen mekaar vibreer wanneer daarop geblaas word. Dit word van gesnyde stukkies Arundo-riete gemaak deur die punte te skraap totdat die verlangde klank voortgebring kan word.

'n Voorbeeld van 'n instrument wat ook met 'n dubbelriet bespeel word, maar nie verwant is aan die hobo nie, is die doedelsak.


</doc>
<doc id="16924" url="https://af.wikipedia.org/wiki?curid=16924" title="John Tengo Jabavu">
John Tengo Jabavu

John Tengo Jabavu (11 Januarie 1859 – 10 September 1921) was 'n swart politieke aktivis en die redakteur van Suid-Afrika se eerste koerant wat in 'n swart taal uitgegee is.

In 1876 het Jabavu redakteur geword van "Isigidimi Sama Xosa" ("Die Xhosa Boodskapper"), en teen die vroeë 1880's het hy 'n belangrike politieke figuur geword. Jabavu het veral geskryf oor die bedreiging wat die opkoms van Afrikanernasionalisme ingehou het en eise gestel vir gelyke regte vir swart mense in Suid-Afrika. Tengo Jabavu was ook 'n voorstander van vroueregte sowel as openbare onderwys.

In 1884 stig Tengo Jabavu sy eie koerant, "Imvo Zabantsundu" ("Mening van die swart mense"); 'n jaar later trou hy met Elda Sakuba, wat in 1900 sterf nadat sy die lewe geskenk het aan vier seuns. Die oudste van die seuns, Davidson Don Tengo Jabavu sou later 'n skrywer van aansien en aktivis in eie reg word; die tweede oudste, Alexander, het John Tengo Jabavu as redakteur van "Imvo Zabantsundu", opgevolg na sy dood in 1921 by D.D.T. Jabavu se huis by Fort Hare.




</doc>
<doc id="16925" url="https://af.wikipedia.org/wiki?curid=16925" title="Davidson Don Tengo Jabavu">
Davidson Don Tengo Jabavu

Davidson Don Tengo Jabavu (20 Oktober 1885 – 3 Augustus 1959) was 'n swart dosent en politieke leier wat in King William’s Town in die destydse Kaapkolonie gebore is. Hy was die oudste seun van John Tengo Jabavu, redakteur van die eerste koerant in 'n swart taal in Suid-Afrika.

Davidson Don Tengo Jabavu het die Lovedale-sendinginstituut in Kaapstad, die Morija-opleidingskollege in Lesotho, en die Opleidingsinstituut van Colwyn Bay in Wallis bygewoon. Nadat hy 'n B.A.-graad by die Londen-universiteit verwerf het, asook 'n onderwyssertifikaat by Birmingham-universiteit in Brittanje, is hy in 1916 by die South African Native College by Fort Hare as die eerste swart professor aldaar aangestel, waar hy tale gedoseer het. 
Hy het vir meer as dertig jaar by die universiteit aangebly en ondere andere 'n swart onderwysersvereniging gestig wat hulle beywer het vir beter landboumetodes, die waarde van hande-arbeid beklemtoon het en om rassesamewerking gepleit het. Hy was President van die All-Africa Convention (AAC), wat gekant was teen die segregasiewette wat in 1936 deur die Hertzog-regering in Suid-Afrika aanvaar is.

Die Rhodes-universiteit het in 1954 'n eredoktorsgraad aan hom toegeken.

Sy publikasies sluit in:



</doc>
<doc id="16926" url="https://af.wikipedia.org/wiki?curid=16926" title="Imvo Zabantsundu">
Imvo Zabantsundu

Imvo Zabantsundu (Mening van die swart mense) was die eerste onafhanklike swart koerant in Suid-Afrika. Dit is deur Thanda Press in King William's Town uitgegee en het gedien as 'n koerant vir swart lesers in Suid-Afrika. Die koerant wat vir die eerste keer in 1884 uit gegee is, se eerste redakteur was John Tengo Jabavu. Artikels is in Engels en Xhosa gepubliseer. Van 27 Augustus 1901 tot 8 Oktober 1902 tydens die Tweede Vryheidsoorlog is die koerant verbied. Dit het later in die besit van Perskor gekom, maar publikasie is in 1998 gestaak.


</doc>
<doc id="16927" url="https://af.wikipedia.org/wiki?curid=16927" title="Umshumayeli Wendaba">
Umshumayeli Wendaba

Umshumayeli Wendaba was die eerste koerant wat in Suid-Afrika in 'n swart taal, Xhosa, uitgegee is van 1837 tot 1841. 

Die koerant is deur die "Wesleyan Mission Society" in Grahamstad (Oos-Kaap) gestig. Die eerste tien uitgawes (1837-1839) is in Grahamstad uitgegee, en die laaste vyf (1840-1841) in Peddie. Die eerste en vyfde uitgawes van die publikasie was 10 bladsye lank, en die ander 13 uitgawes was 8 bladsye elk.

uitgegee

</doc>
<doc id="16928" url="https://af.wikipedia.org/wiki?curid=16928" title="Kitaar">
Kitaar

Die kitaar, of ghitaar, is 'n snaarinstrument wat in 'n verskeidenheid musiekstyle gebruik word. Dit is een van die hoofinstrumente in blues-, country-, flamenco-, pop- en rockmusiek. Die kitaar het gewoonlik ses snare, maar kitare bestaan ook met vier, sewe, agt, tien en twaalf snare.

Snaarinstrumente soortgelyk aan die kitaar is al vir ten minste 5000 jaar lank bekend. Dit wil voorkom asof die kitaar afgelei is van instrumente wat bekend was in antieke Sentraal-Asië en daar as die "cithara" bekend gestaan het. Instrumente met baie ooreenkomste met die kitaar kan gesien word in beeldjies wat opgegrawe is in die ou Persiese hoofstad Soesa. Die Persiese woord "taar" beteken ook snaar.



</doc>
<doc id="16930" url="https://af.wikipedia.org/wiki?curid=16930" title="Groep (wiskunde)">
Groep (wiskunde)

In abstrakte algebra is 'n groep 'n versameling met 'n binêre operasie wat sekere aksiomas, soos onder uiteengesit, bevredig. Die versameling heelgetalle met optelling is byvoorbeeld 'n groep. Die vertakking van wiskunde wat groepe bestudeer staan bekend as groepteorie.

Dit blyk dat baie strukture wat in wiskunde ondersoek word groepe is. Dit sluit die bekende getallestelsels in, soos die heelgetallle, die rasionale getalle, die reële getalle, en die komplekse getalle onder optelling, benewens die nie-nul rasionale-, reële- en komplekse getalle onder vermenigvuldiging. Ander belangrike voorbeelde is die groep nie-singuliere matrikse onder vermenigvuldiging, en die groep omkeerbare funksies onder komposisie. Groepteorie fasiliteer die studie van die eienskappe van sulke struktuere oor die algemeen.

Groepteorie word op groot skaal in wiskunde, wetenskap en ingenieurswese toegepas. Baie algebraïese strukture soos velde en vektor ruimtes kan bondig in terme van groepe gedefinieer word, en groepteorie verskaf belangrike gereedskap vir die studie van simmetrie, aangesien die simmetrieë van enige voorwerp 'n groep vorm. Groepe is dus noodsaaklike abstraksies in vertakkings van fisika wat op simmetriebeginsels berus soos relatiwiteit, kwantummeganika en deeltjie-fisika. Verder word hulle vermoë om meetkundige transformasies voor te stel in chemie, rekenaargrafika en ander velde toegepas.
'n Groep "(G, *)" is 'n versameling "G" met 'n binêre operasie * : "G" × "G" → "G" (een wat aan elke geordende paar (a,b) in G 'n element in G aangedui deur a*b toeken) wat die volgende drie aksiomas bevredig:


Deur die definisie van 'n binêre operasie is die groep geslote onder die operasie daarvan (dit wil sê, vir enige "a" en "b" in "G", is die produk "a" * "b" ook in "G").

Dit kan maklik aangetoon word dat elke groep oor presies een identiteitselement beskik.

Daar kan ook aangetoon word dat die inverse van 'n element uniek is, en dat die linker- en regter-inverses van 'n element dieselfde is. Sommige definisies is dus effens bondiger, deur die vervanging van die tweede en derde aksiomas met die konsep van 'n "linker- (of regter-) identiteitselement" en 'n "linker- (of regter-) inverse element." 

Let ook daarop dat 'n groep "(G,*)" dikwels ook eenvoudig deur "G" aangedui word waar daar geen dubbelsinnigheid bestaan oor die soort operasie nie.

Die orde van 'n groep "G", aangedui met |"G" |, is die getal elemente in die versameling "G". As die orde nie eindig is nie, dan is die groep 'n "oneindige groep", aangedui deur |"G" | = ∞.

Die orde van 'n element "a" in 'n groep "G" is die mins-negatiewe heelgetal "n" sodat "a=e", waar "a" n keer met homself vermenigvuldig word.

'n Versameling "H" is 'n deelgroep van 'n groep "G" as dit 'n deelversameling is van "G", en dit 'n groep is wat die operasie waarmee "G" gedefinieer is gebruik. Met ander woorde, "H" is 'n deelgroep van ("G", *) as die beperking van * op "H" 'n groep operasie op "H" is.

As "G" is 'n eindige groep is, dan is "H" ook een. Verder deel die orde van "H" die orde van "G".

'n Groep "G" is 'n abelse groep (of kommutatiewe groep) as die operasie kommutatief is, dit wil sê, vir alle "a", "b" in "G", "a" * "b" = "b" * "a". 'n Nie-abelse groep is 'n groep wat nie abels is nie. Die term "abels" is vernoem na die wiskundige Niels Abel.

'n Sikliese groep is 'n groep waarvan al die elemente gegenereer kan word deur opeenvolgende komposisie van 'n operasie, wat die groep definieer deur toepassing van 'n enkele element van die groep. Byvoorbeeld, in die geval van 'n siklies-vermenigvuldigende groep, word al die elemente van die groep deur die versameling van alle heelgetalmagte van 'n primitiewe element van die groep gedefinieer, "G" = < "a" > = { "a" | "n" formula_1 Z mod m | m formula_1 Z}. Indien opeenvolgende komposisie van die operasie wat die groep definieer op 'n nie-primitiewe element van die groep toegepas word, word 'n sikliese deelgroep gegenereer waarvan die orde die orde van die groep verdeel. Indien die orde van 'n groep dan 'n priemgetal is, is al die elemente daarvan, behalwe die identiteit, primitiewe elemente van die groep. Dit is belangrik om daarop te let dat 'n groep al die sikliese deelgroepe wat deur elk van die elemente van "G" genereer word bevat. 'n Groep wat opgestel word uit sikliese deelgroepe is nie self noodwendig 'n sikliese deelgroep nie, b.v., 'n Kleingroep is nie 'n sikliese groep nie selfs al word dit opgestel uit twee kopieë van die sikliese groep van orde 2.

Groepe kan verskillende notasies gebruik afhangende van die konteks en die groep-operasie.

Die weglaat van 'n simbool vir 'n operasie is oor die algemeen aanvaarbaar en dit word dan aan die leser oorgelaat om te weet wat die konteks van die groep-operasie is.

Wanneer groepe gedefinieer word is dit standaard notasie om hakkies te gebruik om die groep en die groep se operasie te definieer. Byvoorbeeld, (H,+) dui aan dat die versameling H 'n groep onder optelling is. Vir groepe soos (Z,+) en (F*, *) is dit normaal om die hakies en die operasie weg te laat, b.v. Z en F*. Dit is ook korrek om na 'n groep te verwys deur die versameling identifiseerder b.v. "H" of Z te gebruik.

Die identiteitselement "e" staan soms bekend as die "neutrale element," en word soms aangedui deur 'n ander simbool afhangende van die groep:

Indien "S" 'n deelgroep is van "G" en "x" 'n element is van "G", dan, in vermenigvuldigende notasie, is "xS" die versameling van alle produkte {"xs" : "s" in "S"}; op soortgelyke wyse word die notasie "Sx" = {"sx" : "s" in "S"} gebruik; en vir twee deelversamelings "S" en "T" van "G", word "ST" vir {"st" : "s" in "S", "t" in "T"} geskryf. In additiewe notasie word "x" + "S", "S" + "x", en "S" + "T" vir die onderskeie versamelings geskryf (kyk cosets).

'n Bekende groep is die heelgetalle onder optelling. Laat Z die versameling heelgetalle, {..., −4, −3, −2, −1, 0, 1, 2, 3, 4, ...}, wees en laat die simbool "+" die optelbewerking wees. Dan is (Z,+) 'n groep.

Bewys:

Die groep is ook kommutatief omdat "a" + "b" = "b" + "a". Kommutatiewe groepe word abelse groepe genoem, na die Noorse wiskundige Niels Henrik Abel.

Let daarop dat die heelgetalle met vermenigvuldiging nie 'n groep is nie omdat inverse van vermenigvuldiging nie teenwoordig is nie.

Die voorbeeld van die heelgetalle kan uitgebrei word deur dit te beskou met beide optel én vermenigvuldiging, wat 'n meer ingewikkelde algebraïese struktuur genaamd 'n ring vorm. 'n Ring is kortliks 'n versameling R met twee bewerkings, gewoonlik optel (+) en vermenigvuldiging (.), waar (R,+) en (R\{0}.) abelse groepe vorm en 0 die optelidentiteit is, en vermigvuldiging oor optel distributeer.

In teenstelling met bogenoemde geval is die heelgetalle vet die vermenigvuldiging operasie, (Z,·), nie 'n groep nie. Dit bevredig meeste van die aksiomas, maar dit faal in terme van inverses:

Aangesien nie elke element van (Z,·) 'n inverse het nie, is (Z,·) "nie" 'n groep "nie". Dit is egter 'n kommutatiewe monoïed, wat 'n struktuur soortgelyk aan 'n groep is maar wat nie inverse element benodig nie.

Beskou die versameling rasionale getalle Q, die versameling breuke "a"/"b", waar "a" en "b" heelgetalle is en "b" is nie-nul, en die vermenigvuldiging operasie, aangedui deur "·". Aangesien die rasionale getal 0 nie 'n vermenigvuldigende inverse het nie, is (Q,·), soos (Z,·), nie 'n groep nie.

Die versameling "nie-nul" rasionale getalle Q \ {0} vorm die abelse groep (Q \ {0},·)

Geslotenheid word nie ingeboet deur nul weg te laat nie, omdat die produk van twee nie-nul rasionale getalle nooit nul is nie. Net soos die heelgetalle 'n ring vorm, vorm die rasionale getalle die algebraïese struktuur, die veld, wat die optelling, aftrekking, vermenigvuldiging en deling toelaat.

Vir 'n meer konkrete voorbeeld, beskou die drie gekleurde blokke (rooi, groen en blou), wat aanvanklik in die volgorde RGB geplaas word. Laat "a" die aksie wees: "ruil die eerste blok en die tweede blok om", en laat "b" die aksie wees: "ruil die tweede blok en die derde blok om". 

In vermenigvuldigende vorm, skryf ons tradisioneel "xy" vir die gekombineerde aksie "doen eers "y", en doen dan "x""; sodat "ab" die aksie RGB → RBG → BRG is, d.i., "neem die laaste blok en skuif dit na die voorkant".
As ons "e" skryf vir "laat die blokke soos hulle is" (die identiteitsaksie), dan kan ons die ses permutasies van die versameling van drie blokke as die volgende aksies skryf:


Let daarop dat die aksie "aa" die effek het dat RGB → GRB → RGB, wat die blokke los soos hulle voor die tyd was; ons kan dus skryf "aa" = "e".
Op soortgelyke wyse:,
dus het elk van die bostaande aksies 'n omgekeerde.

Deur inspeksie kan assosiatiwiteit en geslotenheid ook bepaal word; merk byvoorbeeld op dat

Hierdie groep word die "simmetriese groep op 3 letters", of "S".
Dit het orde 6 (of 3 faktoriaal), en is nie-albs (aangesien, byvoorbeeld, "ab" ≠ "ba").
Aangesien "S" opgebou word uit die basiese aksies "a" en "b", sê ons dat die versameling {"a","b"} dit "genereer".

Meer algemeen kan 'n simmetriese groep van al die permutasies van "N" voorwerpe gedefinieer word. Die groep word aangedui deur "S" en het orde "N" faktoriaal.

Een van die redes waarom permutasie groepe belangrik is, is omdat elke eindige groep as 'n deelgroep van 'n simmetriese groyp "S" uitgedruk kan word; die resultaat is Cayley se teorema.



Die eerste twee eienskappe volg eintlik uit assosiatiewe binêre operasies op 'n versameling gedefinieer. Gegee 'n binêre operasie op 'n versameling, is daar op die meeste een identiteitselement en op die meeste een inverse vir enige element.


Van die maniere waarop nuwe groepe uit 'n versameling bestaande groepe saamgestel kan word:



Hierdie en ander basiese feite wat vir alle individuele groepe geld vorm die elementêre-groepteorie.

Daar is twee hoofmetodes wat aangewend kan word om te bewys dat 'n versameling 'n groep is:

Die eerste metode word gewoonlik die "Deelgroeptoets" genoem en vereis dat 'n mens die volgende bewys om te bewys dat H 'n deelgroep is:

Die tweede metode vereis dat mens al die aksiomas en aannames in die definisie van 'n versameling G bewys:

Vir eindige groepe hoef mens slegs te bewys dat 'n deelgroep nie-leeg en geslote is onder die omringende groep se operasie.

In abstrakte algebra is daar verwante strukture wat soortgelyk is aan groepe deur sommige van die aksiomas bo te verslap.


Groupoïedes, wat soortgelyk is aan groepe behalwe dat die komposisie "a" * "b" nie vir alle "a" en "b" gedefinieer hoef te wees nie, kom voor in die studie van meer ingewikkelde soorte simmetrieë, dikwels in topologiese en analitiese strukture. Hulle is spesiale tipes kategorieë.

Supergroepe en Hopf-algebras is ander veralgemenings.

Lie-groepe, algebraïese groepe en topologiese groepe is voorbeelde van groepvoorwerpe: groepagtige strukture in 'n ander kategorie die gewone kategorie van versamelings.

Abelse groepe vorm die prototipe vir die konsep van 'n abelse kategorie, wat toepassings in onder andere vektorruimtes het.

Formele groep wette is sekere formele magsreekse wat eienskappe het baie soortgelyk aan groep operasies.


</doc>
<doc id="16932" url="https://af.wikipedia.org/wiki?curid=16932" title="Riquewihr">
Riquewihr

Riquewihr (Duits: Reichenweier) is 'n stad in die Franse gewes Grand Est met 'n bevolking van 1 109 in 2015. Riquewihr lê in die arrondissement Ribeauvillé en in die kanton Kaysersberg. Vanweë sy 16de eeuse argitektuur, wat volledig bewaar is, word Riquewihr deur die organisasie Les Plus Beaux Villages de France as een van die mooiste in Frankryk gelys.

Riquewihr het vanuit 'n landgoed ontwikkel, wat in die 6de eeu deur Richo,'n Frankiese inwoner, onder die naam Richovilla gestig is. In 1320 het Riquewihr, wat destyds 'n besitting van die grawe van Horburg was, stadstatus verkry. Vier jaar later is die stad aan die huis Württemberg-Montbéliard (Duits: Württemberg-Mömpelgard) verkoop en het deel uitgemaak van Württemberg. Die hertoë van Württemberg het in die 16de eeu ook die Protestantse reformasie in Riquewihr ingevoer, en die meerderheid van die bewoners is nog steeds Lutherane. Riquewihr is in 1793 by Frankryk ingelyf.

Riquewihr is een van die belangrikste sentrums van die wynboubedryf in Elsas. Die stad steun daarnaas ook op die toerisme, veral dagbesoekers.

Riquewihr spog met 'n unieke ou stadskern, wat saam met sy versterkings byna volledig bewaar is.

Die belangrikste museums van Riquewihr is die Musée Hansi, wat die werke van die grafiese kunstenaar Jean-Jacques Waltz vertoon; die Musée de la Poste (Posmuseum) in die voormalige Württembergse kasteel en die Musée de la Tour des Voleurs ('n voormalige gevangenis met folterkamer in die ou Joodse kwartier.


</doc>
<doc id="16934" url="https://af.wikipedia.org/wiki?curid=16934" title="Katedraal van Straatsburg">
Katedraal van Straatsburg

Met 'n hoogte van 142 meter was die katedraal tussen 1625 en 1847 die hoogste gebou ter wêreld. Dit het tot by die jaar 1880 die hoogste kerkgebou gebly en is daarna deur die katedrale van Keulen en Ulm oortref. Dit is vandag nog steeds die hoogste katedraal in Frankryk na dié van Reims en die vierde hoogste kerkgebou ter wêreld.

Die terrein van die huidige katedraal is al baie eeue gebruik vir die oprigting van sakrale bouwerke. Aanvanklik het die Romeine hier 'n heiligdom gebou, wat in die Christelike tydperk deur 'n kerk, wat aan die Jonkvrou Maria gewy was, vervang is. Teen die einde van die 7de eeu het die biskop Sint-Arbogast hier die eerste katedraal opgerig.

Hierdie kerkgebou is in die 8ste eeu onder die heerskappy van Karel die Grote deur 'n groter katedraal vervang. In sy testament uit die jaar 778 het biskop Remigius die kripte as sy begraafplaas vasgelê. In hierdie katedraal is waarskynlik ook die sogenaamde Ede van Straatsburg afgelê. Argeologiese opgrawings dui aan dat die Karolingiese katedraal oor drie skepe en drie absides beskik het. 'n Destydse digter het in een van sy werke na die ryk ornamente en versierings van goud en juwele verwys, wat onder biskop Ratald aangebring is. Die katedraal is verskeie kere - in 873, 1002 en 1007 - deur brande vernietig.

Werner van Habsburg, die biskop van Straatsburg, het in 1015 die hoeksteen vir 'n nuwe katedraal op die bouvalle van die Karolingiese basiliek gelê. Die nuwe katedraal is in die Romaanse boustyl uitgevoer, maar aangesien die gebou volgens die destydse tradisie nog met 'n houtdak voorsien was, is dit in 1176 weer deur 'n brand vernietig. Ná die ongeluk het Heinrich von Hasenburg, die nuwe biskop, die besluit geneem om 'n nuwe katedraal op te rig, wat nog indrukwekkender sou wees as dié van die Switserse stad Basel, wat in daardie tyd voltooi is. Die boubedrywighede op die perseel was egter uiteindelik oor 'n tydperk van enkele eeue aan die gang.

Die boubedrywighede het by die koor en die noordelike dwarsskip begin, wat nog in die Romaanse boustyl uitgevoer is. 'n Bouspan uit Chartres, wat in 1225 in Straatsburg gearriveer het, het die ontwerp van die katedraal met sy toepassing van die nuwe Gotiese boustyl gerewolusioneer. Die gebruik van kleure by die glasvensters verwys na die dubbele Franse en Duitse invloede, wat op die argitektuur van die katedraal uitgeoefen is: Die Franse bouspanne het die voorkeur aan rooi en blou gegee, terwyl die Duitsers volgens hulle styl groen vensters ingesit het. Die fondse, wat vir die voltooiing van die kerkskip benodig is, is in 1253 deur middel van aflaatbriewe ingesamel.

Die rooskleurige sandsteen uit die Vogese, wat vir die katedraal gebruik is, brokkel vinnig op en maak voortdurende instandhouding en renovasie noodsaaklik.

Terwyl die oostelike dele, veral die koor en die suidportaal, nog by die laat Romaanse boustyl gereken word, is die langskip en die beroemde wesfasade, wat met duisende figure versier is, meesterwerke van die Gotiese argitektuur.

As die bekendste gebou en biskopskerk van die welvarende Vrye Ryksstad Straatsburg maak die katedraal deel uit van die Duitse argitektuurgeskiedenis. Net soos in die geval van die katedraal van Keulen het die boumeesters, waaronder Ulrich von Ensingen, wat ook die katedraal van Ulm opgerig het, en Erwin von Steinbach egter veral invloede van die Franse katedralegotiek as aanleiding vir hulle ontwerp gebruik. Tipiese voorbeelde van die Franse boustyl is die dubbeling van die westorings, waardeur ook die wesfasade vergroot is, en die basiliekagtige ontwerp van die langskip, wat duidelik van die Duitse saalkerkontwerpe verskil.

Die noordelike toring, wat in 1439 voltooi is, was met 'n hoogte van 143 meter tussen 1625 en 1874 die hoogste gebou ter wêreld. Die katedraal van Straatsburg het met sy kenmerkende asimmetriese vorm (die suidelike toring is nooit gebou nie) tot vandag die simbool van Elsas gebly. Die katedraal is duidelik sigbaar van die Duitse Rynoewer, wat sowat drie kilometer van die gebou af lê, en die bergreekse van die Vogese en die Swartwoud.

Asimmetriese vorms en 'n verskeidenheid boustyle kenmerk die hele gebou. Naas die lang boutyd het ook die neiging van die argitekte, om nuwe Gotiese invloede naas die bestaande tradisies te volg. Die lang reeks van argitekte, wat by die oprigting van die katedraal betrokke was, het ook tot die asimmetriese ontwerp van die fasade gelei. Aanvanklik is dit sonder 'n toring beplan, en een van die argitekte het in 1439 'n verdieping met 'n deurbreekte koepel bygevoeg. Die suidelike toring is egter nooit gebou nie.

Die plein voor die katedraal behoort tot die pragtigste in Europa. Hier is talle vakwerkhuise in die Alemannies-Suid-Duitse boustyl met soms vier tot vyf verdiepings opgerig, wat almal deur die wesfasade van die katedraal oorhers word. Kenmerkend is die steil huisdakke met tot by vier verdiepings. Teen die noordelike kant van die kerkplein lê die bekende en ryk versierde Huis Kammerzell.

Een van die kenmerkende besonderhede van die katedraal is sy Astronomiese Horlosie. Sy voorloper, die Driekoningshorlosie, is in 1354 gebou. Dit is in 1533 deur 'n nuwe horlosie vervang, wat reeds met astronomiese funksies gespog het en tot by 1870 geloop het. Toe het Jean Baptiste Schwilgué die opdrag gekry om die horlosie te herstel. Hy het 'n volledig nuwe uurwerk met unieke funksies gebou. 

Die horlosie wys die aardbaan, die maanbaan en die bane vn al die planete, wat destyds bekend was (van Mercurius tot by Saturnus). Sy mees verbasende deel is die raderwerk, wat op Nuwejaarsaand loop en in staat is om die datums van kerklike feesdae te bereken. Die horlosie spog daarnaas met die stadigste tandrad ter wêreld - met slegs een omwenteling in 25 000 jaar wys dit die presessie van die aardas.

Die geskiedenis van die katedraal is nou verbind met dié van die stad Straatsburg en die gewes Elsas. Die stad was in die laat Middeleeue daarin geslaag om van die biskop se heerskappy kwyt te raak en erkenning te kry as 'n Vrye Ryksstad. Die reformasie het al vroeg na Straatsburg uitgebrei, en 'n Lutheraanse kerkorde is in 1534 aanvaar. Die katedraal het 'n Evangeliese kerk geword.

Ná die besetting van die stad deur die troepe van die Franse koning Lodewyk XIV op 30 September 1681 is die katedraal weer aan die Rooms-Katolieke kerk teruggegee. Vorsbiskop Franz Egon von Fürstenberg en Lodewyk XIV het destyds 'n mis in die Straatburgse katedraal bygewoon.



</doc>
<doc id="16937" url="https://af.wikipedia.org/wiki?curid=16937" title="Locronan">
Locronan

Locronan (Bretons: Lokorn) is 'n dorp in die Bretonse département Finistère (Wes-Frankryk) met sowat 800 inwoners en 'n oppervlakte van 8,08 vierkante kilometer. Die dorp is deur die vereniging Les Plus Beaux Villages de France as een van die mooiste dorpe in Frankryk gelys.

Locronan lê op 'n heuwel, sowat 17 kilometer noord van Quimper.

Die naam Locronan is afgelei van die heilige Ronan, 'n monnik van Ierse afkoms, wat in Locronan begrawe lê. Volgens legendes het hy die inwoners van Locronan geleer om te weef. Locronan het sy ekonomiese welvaart tydens die Middeleeue inderdaad aan die vervaardiging van seildoek van eersterangse gehalte te danke.

Anne de Bretagne, wat hier in 1505 tydens 'n bedevaart gebly het, het stadstatus aan Locronan toegeken.

Tans steun die dorp se ekonomie veral op toerisme.

Locronan het sy Middeleeuse voorkoms volledig bewaar, en motors word in die dorp nie toegelaat nie. Daar is groot parkeerplekke rondom Locronan.

Die Pools-gebore Amerikaanse regisseur Roman Polanski het hier sy film "Tess" geskiet, waarin die Duitse aktrise Nastassja Kinski 'n hoofrol vertolk het.

Die kerk van Locronan is een van die mees besoekte plekke in die dorp.



</doc>
<doc id="16939" url="https://af.wikipedia.org/wiki?curid=16939" title="David Cameron">
David Cameron

David William Donald Cameron (* 9 Oktober 1966 in Londen), 'n Britse politikus, was van 11 Mei 2010 tot 13 Julie 2016 die Eerste Minister van die Verenigde Koninkryk. Hy was die leier van die Konserwatiewe Party van 6 Desember 2005 tot 13 Julie 2016 en sedert 2001 'n lid van die Laerhuis van die Britse Parlement waar hy die kiesafdeling Witney in Oxfordshire verteenwoordig het.

David Cameron het filosofie, politiek en ekonomie by die Universiteit van Oxford se Brasenose-kollege gestudeer waar hy in 1988 'n eersteklasgraad verwerf het. Hy word beskou as 'n moderne liberale lid van die Konserwatiewe Party.
In 1997 het hy in die kiesafdeling Stafford vir die eerste keer as Euro-skeptiese konserwatiewe kandidaat vir die Britse Laerhuis gestaan. Maar eers in die algemene verkiesing van 2001 het hy daarin geslaag om 'n setel te verower, hierdie keer in die kiesafdeling Witney. Twee jaar later is hy bevorder tot die amptelike opposisie se parlementêre voorbank. Hy het vinnig in sy politieke loopbaan gevorder en is gedurende die verkiesingsveldtog van 2005 en 2006 as hoof van beleidskoördinasie van die Konserwatiewe Party benoem. Sy openbare beeld van 'n jeugdige en gematigde kandidaat, wat veral by jong kiesers aanklank gevind het, het bygedra tot sy verkiesing as partyleier in 2005. 

In die algemene verkiesing, wat op 6 Mei 2010 gehou is, het die Konserwatiewes 306 setels in 'n "hung parliament" (pat-parlement) verower. Ná vyf dae se onderhandelinge het Cameron saam met die Liberaal-Demokrate 'n koalisieregering gevorm - die eerste in die Verenigde Koninkryk sedert die Tweede Wêreldoorlog. Die destyds 43-jarige Cameron was die jongste Britse premier sedert Robert Jenkins, die 2de graaf van Liverpool, wat die ampseed 198 jaar tevore afgelê het.

In 'n waterskeidingsreferendum op 23 Junie 2016 het Britse kiesers hulle met 'n algehele meerderheid van 51,9 persent van die uitgebragte stemme teen die Verenigde Koninkryk se voortgesette lidmaatskap van die Europese Unie uitgespreek. Ná die bekendmaking van die referendum se finale uitslag op 24 Junie het Cameron aangekondig dat hy in Oktober 2016 as eerste minister sal bedank. Volgens hom is sy besluit daarop gegrond dat hy voel iemand anders die land verder moet lei op 'n nuwe weg, buite die Europese Unie. Sy swanesang in die Britse Laerhuis was egter reeds op 13 Julie, waarna hy sy bedanking by die koningin ingedien het. Hy is as premier en leier van die Konserwatiewe Party opgevolg deur Theresa May.

David Cameron se outobiografie "For the Record" sal op 19 September 2019 in die Verenigde Koninkryk en vyf dae later in die Verenigde State gepubliseer word. Dit verskyn vooraf in die dagblad "The Times" as vervolgreeks.



</doc>
<doc id="16940" url="https://af.wikipedia.org/wiki?curid=16940" title="Miljoendollartuisblad">
Miljoendollartuisblad

Die miljoendollartuisblad (Engels: "The Million Dollar Homepage") is 'n webwerf bedink deur Alex Tew, 'n student van Wiltshire, Engeland met die doel om fondse vir sy studies te bekom. Die webwerf is geloods op 26 Augustus 2005 en het teen 1 Januarie 2006 'n inkomste van ongeveer VSA$ 1 037 100 gegenereer. Dit word op 11 November 2006 as 'n 7 op Google se PageRank aangedui. Die webwerf se Alexa-ranglys was 12 675ste op 13 Oktober 2006, met die hoogste posisie 127ste.

Die indeksblad van die webwerf bestaan uit 'n 1000 x 1000-beeldelementblok (een miljoen beeldelemente - Engels: "pixels"), waarop hy grafikagebaseerde skakels vir VSA$ 1 per beeldelement, in 'n minimum van 10 by 10 blokke verkoop het. 'n Persoon wat een of meer van hierdie beeldelementblokke gekoop het kan dan 'n beeld op die blok vertoon en ook besluit watter URL daarna moet skakel sowel as watter bewoording moet verskyn indien die wyser ("cursor") oor die beeldelemente sou beweeg. Die doel van die webwerf was om al die beeldelemente te verkoop en daarmee een miljoen dollar vir die stigter te genereer, 'n doelwit wat bereik is.

Op 1 Januarie 2006 is die laaste 1 000 beeldelemente wat beskikbaar was op eBay in 'n vendusie te koop aangebied. Die bod is op 11 Januarie toegeslaan met die hoogste bod VSA$ 38 100,00.

Tew was op soek na 'n metode om finansiering van sy studies te genereer aangesien hy 'n kursus aan die Universiteit van Nottingham wou neem. Hy het 'n idee gehad om beeldelemente te verkoop en ten spyte daarvan dat hy nie geglo het dat enigiemand dit sou wou koop nie met die plan voortgegaan aangesien hy geweet het dat hy het min het om te verloor in die proses. Hy het nie beplan om die webwerf te bemark nie en het daarop gereken dat dit deur mondelinge advertensie bekend sou word. Binne drie dae verkoop hy sy eerste 20 x 20 beeldelementeblok, aan 'n aanlynmusiekwebwerf. sedertdien met slegs 'n persvrystelling in terme van selfbemarking, het hy verskeie blokke per dag verkoop. Tot Tew se verbasing het dit slegs twee weke geneem voordat hy genoeg geld vir sy eerste jaar aan die universiteit gehad het. Op hierdie stadium het bekende webjoernale en koerante van Groot-Brittanje (soos The Daily Telegraph, The Guardian, en The Sun) gerapporteer oor sy poging en het die aantal bestellings die hoogte ingeskiet. 'n Maand na die webwerf geloods is, het hy reeds VSA $152 900 verdien.

Die konsep het gou aanleiding gegee tot honderde na-aperwebwerwe, alhoewel die oorgrote meerderheid van dié misluk het. Met die sukses behaal deur die "Million Dollar Homepage" is dit moontlik dat sommiges mag voortbestaan, maar dit sal waarskynlik net met bemarking kan geskied. Aangesien Tew se webwerf die eerste was, het die nuwigheidwaarde en nuuswaardigheid verseker dat dié webwerf 'n sukses is.




</doc>
<doc id="16944" url="https://af.wikipedia.org/wiki?curid=16944" title="Boris Johnson">
Boris Johnson

Alexander Boris de Pfeffel Johnson (gebore 19 Junie 1964), beter bekend as Boris Johnson, is 'n Britse politikus en sedert 24 Julie 2019 eerste minister van die Verenigde Koninkryk (VK). Hy was van 2001 tot 2008 lid van die parlement van die VK, waar hy Henley on Thames in die kiesafdeling van Oxfordshire verteenwoordig het. Tussen 4 Mei 2008 tot 7 Mei 2016 het hy as Londen se burgemeester gedien. Vanaf 13 Julie 2016 tot 9 Julie 2018 het Johnson die amp van minister van buitelandse en statebondsake onder die eerste minister Theresa May beklee.

Op 23 Julie 2019 is Boris Johnson deur lede van die Konserwatiewe Party met 66 persent van die uitgebragte stemme as nuwe partyleier verkies. Sedert 24 Julie 2019 beklee hy die amp van eerste minister in 'n konserwatiewe minderheidsregering. 

Terwyl Johnson sy keuse van minsters, wat merendeels by die Konserwatiewe Party se regtervleuel gereken word, as 'n "«cabinet for modern Britain»" beskryf, sien kommentator Hannah Jane Parkinson ("The Guardian") "«the most awful dinner party of all time»" rondom die kabinetstafel vergader.

Johnson het aan die Universiteit van Oxford gestudeer en was ook president van die bekende "Oxford Union". Boris was die redakteur van die inligtingstydskrif "The Spectator", neem gereeld aan TV-debatte deel en is welbekend vir sy eksentrieke karakter sowel as sy gekleurde haarstyl. As boorling van New York het hy eers in 2017 afstand gedoen van sy Amerikaanse burgeskap - na bewering om belasting te bespaar.

Terwyl Boris Johnson die politieke lewe in die Verenigde Koninkryk met sy vermaaktalent verryk en nie sku is vir omstredenheid nie, is baie van sy kommentare deur onkunde en wanbegrip gekenmerk. So het hy gedurende die referendumveldtog in 2016 opslae gemaak met bewerings dat daar in die Europese Unie regulasies sou bestaan wat die kompostering van gebruikte teesakkies verbied of dat daar 'n minimum-ouderdom van agt jaar vir die opblaas van lugballonne vasgestel is.

Sommige van sy uitlatings dreig om diplomatieke betrekkinge met ander lande en onderhandelinge met die EU te vertroebel. Tydens die filmwerk vir 'n dokumentêr oor die Britse Departement van Buitelandse Sake, "Inside the Foreign Office", wat in drie aflewerings in November 2018 deur BBC2 gebeeldsend is, het Johnson na die Franse as "turds" verwys. Op versoek van die departement is sy kommentaar uit die dokumentêr gesny.

Sy veldtog om partyleier te word is deur onthullings oorskadu. Op 21 Junie 2019 is die polisie kort na middernag na sy Londense woonstel ontbied om 'n hewige geskil met sy lewensmaat Carrie Symonds te besleg nadat Johnson losgebars met 'n haelstorm van lawaaierige skeldwoorde. Reeds vroeër het sy buite-egtelike verhoudings tydens sy ampstermyn as burgemeester van Londen opslae gemaak. Dit is tans nie bekend of Johnson die vader van een of twee kinders is wat uit dié verhoudings voortgespruit het nie.




</doc>
<doc id="16948" url="https://af.wikipedia.org/wiki?curid=16948" title="Eus">
Eus

Eus is ’n dorp in die Franse département Pyrénées-Orientales en die gewes Languedoc-Roussillon met ’n oppervlakte van 20,08 vierkante kilometer en 398 inwoners (2013). Sy inwoners word in Frans "Iliciens" genoem.

Eus is deur die vereniging Les Plus Beaux Villages de France as een van die mooiste dorpe in Frankryk gelys.


</doc>
<doc id="16950" url="https://af.wikipedia.org/wiki?curid=16950" title="Oxford">
Oxford

Oxford [ˈɒksfərd] is 'n stad in suidelike Sentraal-Engeland. Dit dien as die administratiewe setel van die seremoniële graafskap Oxfordshire waarin dit 'n distrik vorm. Oxford is een van die snelste groeiende stede in die Verenigde Koninkryk, met 'n etnies uiteenlopende bevolking van 154 600 binne die stadsgrense en 244 000 in die metropolitaanse gebied. Die bewoners van Oxford word in Engels "Oxonians" genoem.
Die stad het 'n diverse ekonomiese basis met motorvervaardiging, uitgewerye, opvoedkundige instellings, inligtingstegnologie en ander wetenskapsgebaseerde bedrywe. Oxford staan internasionaal veral bekend as setel van die Universiteit van Oxford, die oudste in die land en die Engelssprekende wêreld.

Oxford se boukuns sluit voorbeelde van elke argitektoniese stylperiode in Engeland sedert die vestiging van die Angel-Sakse, waaronder die ikoniese "Radcliffe Camera" uit die middel van die 18de eeu. Oxford se kolleges oorheers die middestad met hul verskeidenheid boustyle en kenmerkende binnepleine. Maar dit is veral Gotiese stylelemente soos klein en groot torings met hul spitse waaraan Oxford sy bynaam "stad van dromende toringspitse" ("city of dreaming spires") te danke het. Die digter Matthew Arnold het met hierdie term na die harmoniese boustyl van Oxford se universiteitsgeboue verwys.



</doc>
<doc id="16956" url="https://af.wikipedia.org/wiki?curid=16956" title="Swem in Suid-Afrika">
Swem in Suid-Afrika

Suid-Afrika is 'n warm, sonnige land, met 'n lang kuslyn en baie swembaddens. Reeds in die 19de eeu begin die ontwikkeling van swem as 'n sport, met die stigting van klubs, soos die PE Amateurklub in Port Elizabeth, wat in Maart 1898 gestig word vir die "ontwikkeling van swem en waterpolo deur middel van kompetisie", en vandag nog bestaan.

Die Suid-Afrikaanse Swem Unie is in 1908 gestig en die volgende jaar deur FINA – die wêreldbeheerliggaam - as lid aanvaar. Op daardie stadium was daar nog geen provinsiale organisasies nie. Die nasionale het liggaam het bestaan uit provinsiale liggame wat jaarliks in vier watersporte kompeteer het – swem, waterpolo (om die Currybeker), duik en sierswem.

Suid-Afrika was aktief in die werkinge van FINA. Harry Getz, voormalige voorsitter van SAASU en 'n waterpolospeler vir die WP, is in 1954 tot die Tegniese Komitee van FINA aangewys – die eerste Suid-Afrikaner wat op 'n FINA-komitee dien. Hy was die hoofbeampte van swem tot beide die 1964 Tokyo Spele en 1968 Mexikostad Olimpiese Spele – ten spyte van die verbod op Suid-Afrikaanse deelnemers aan daardie kompetisies.
Saam met die afskaffing van SAASU in 1994 het die toekenning van Springbokkleure aan swemmers ook verdwyn. Die huidige beheerliggaam staan bekend as 'Swimming South Africa'. Die nuwe bedeling beteken dat internasionale kompetisies, soos die FINA-wêreldbeker wat jaarliks in Durban plaasvind, nou gereeld in SA plaasvind.

Net soos rugby, en elke ander sport in Suid-Afrika, het swem ook die Springbokbaadjie aan internasionale verteenwoordigers toegeken.

Die eerste Springbokswemmer in die Olimpiese Spele was G.A. Godfrey in die 1912-spele te Stockholm, en Barbara Nash by die 1920-spele in Antwerpen. Beide het ongelukkig geen finale behaal nie, maar in die 1928-spele in Amsterdam het die dames 4 x 100 m vryslagaflosspan van Kathleen Russell, Rhoda Rennie, Marie Bedford en Frederica Van Der Goes die brons medalje losgeslaan, na die spanne van die VSA en Engeland.

In 1932 by Los Angeles was Jenny Makaal die eerste dame Springbok om 'n swemmedalje by die spele te wen, toe sy 'n brons wen in die 400 m vryslag, en kom 5de in die 100 m met 'n tyd van 1:10.8. Maakal is afgerig deur Jimmmy Green, opsigter van die munisipale swembad in Pretoria. Sy wen ook silwer in die 440y kruipslag by die 1934 Empire Spele in Engeland.

Die 1938 Empire Spele is gehou in Sydney, Australië. Carla Gerke wen silwer in die dames 220y borsslag die dames is tweede in die 3 x 100y wisselslag aflos. Die enigste sukses vir die mansspan was Terry Collard se silwer in die 110y kruipslagitem. By die volgende Empire Spele, gehou in Auckland, Nieu-Seeland, wen Graham Johnston goud in die 1650y kruipslag, met Joan Harrison goud in 440 en brons in 110y kruipslag.

Die volgende Olimpiese sukses vir Suid-Afrika is behaal deur Joan Harrison, toe nog net 'n sestien-jarige meisie, wat die goue medalje in die 100 rugslag gewen by die 1952 Olimpiese Spele gehou in Helsinki. Haar wentyd van 1:14.3 was egter wel heelwat stadiger as die rekord van 1:10.9 wat in 1939 deur Cornelia Kint van Nederland opgestel is, wie se rekord eers in 1960 verbeter is.

By die 1956-spele in Melbourne wen die Dames 4x100 vryslagaflos die brons medalje – Natalie Ann Myburgh, Susan Elizabeth Roberts, Miora Abernethy and Jeanette Evelyn Myburgh, met die goud gewen deur Australië, gelei deur Dawn Fraser, en die VSA tweede.

Vandag word die nasionale swemmers nog steeds Springbokke genoem, gewoonlik deur buitelandse swemjoernaliste. Die Suid-Afrikaanse mansspan wat die 4 x 100 vryslagaflos gewen het op 15 Augustus 2004 tydens die Athene Olimpiese Spele – Roland Schoeman, Ryk Neethling, Lyndon Ferns en Darian Townsend – word gereeld die 'Springbokke' genoem.

Julian Dyason was die SA en VSA-borsslagkampioen in 1952, terwyl hy 'n student was by die universiteit van Oklahoma. Buill Steuart Michigan State.

By die Britse Junior Swemkampioenskappe gehou in Blackpool op 10 Augustus 1965 breek Karen Muir van Kimberley die wêreldrekord in die 110 tree rugslag met sewe tiendes van 'n sekonde. Op ouderdom van 12 jaar, 10 maande en 25 dae, bly sy vandag nog die jongste atleet om 'n wêreldrekord in enige sport op te stel.

Muir se rekord is die volgende Februarie 1966 verbeter – in Kimberley, deur Anne Fairlie van Suid-Afrika. Daarna was dit weer Muir se beurt – een week later in Maart 1966 het sy die 100 m-rekord twee keer verbeter in die Rachel Finlayson soutwaterswembad in Durban. Op die tweede geleentheid het die veld bestaan uit Anne Fairlie nie, asook Kathy Ferguson van die VSA – goue medaljewenner by die 1964 Olimpiese Spele in Tokyo, en Kiki Caron van Frankryk – 'n voormalige wêreldrekordhouer.

Gedurende die noordelike somer van 1966 toer die Springbokke na Europa, Amerika en Kanada. Op 23 Julie 1966 te Beziers in Frankryk stel Anne Fairlie weer 'n nuwe rekord in die 100 m en Karen Muir doen dieselfde in die 200 m-rugslag. Die twee herhaal die vertoning 'n maand later in Vancouver. Daarna stel Karen Muir op verskeie geleenthede weer nuwe wêreldrekords op – in die 100 sowel as 200 m, met haar laaste rekord in die 100 m by Utrecht op 6 Julie 1969. Tussen 1965 en 1969 breek sy 15 wêreldrekords in rugslag items, waarvan die laaste gehou het tot 1973, toe Ulrike Richter van Oos-Duitsland haar rekord van 1:05.9 in die 100 m geklop het.

Van 1968 tot 1981 swem die Springbokke jaarliks teen Rhodesië – wat ook vanaf 1972 uit internasionale kompetisies geskors is. Rhodesië het tot 1980 as 'n ekstra provinsie aan die Suid-Afrikaanse kampioenskappe deelgeneem, en swemmers van daardie land het oor die jare baie Suid-Afrikaanse rekords opgestel. Van diegene was John Keyter, Bob Hatherley; Ken Borain en Rod Hamilton.

Gedurende hierdie tydperk – die 1970's, het Suid-Afrikaanse swem verder gegroei. Die mees merkwaardige swemmer opgelewer van die dekade was Jonty Skinner van Oos-Londen. Afgerig deur sy vader Doug Skinner, het Skinner sukses behaal in die 100 m vryslag by die 70ste Suid-Afrikaanse Swemkampioenskappe in Bloemfontein in 1974. Daarna is hy na die VSA en het hy by die Universiteit van Alabama en die Central Jersey Aquatic Club geswem. In die somer van 1976, na 'n onsuksesvolle poging om vroeg 'n Amerikaanse burgerskap te bekom en die land te verteenwoordig by die Olimpiese Spele in Montreal, swem hy by die Nasionale kampioenskappe in Philadelphia. In Montreal wen Jim Montgomery (VSA) goud met 'n nuwe wêreldrekord vir die 100 m vryslag opgestel – 49.99. In Philadelphia, twee weke later, verpletter Skinner die rekord met 49.44 – wie se rekord eers in 1981 verbeter word. Vandag is hy verbonde aan die nasionale span van die VSA, as direkteur van prestasiewetenskap.

Ná 1980 se Suid-Afrikaanse Seniorkampioenskappe in die Nuweland-swembad in Kaapstad, swem Suid-Afrika vir oulaas teen Zimbabwe-Rhodesië.Ná onafhanklikheid van Zimbabwe en die verbreking van buitelandse swembande met Suid-Afrika, het SAASU 'n groep swemmers vanaf die VSA en een van Kanada oorreed om teen die Springbokke te kom swem. Gevolglik swem Scott Spann, Rick Morley, Billy Neville, Dianne Johannigman, Allison Grant en Gail Amundrud (Kanada) in April 1981 teen die beste swemmers in Suid-Afrika. In 1982 besoek 'n groter span, insluitende swemmers van Duitsland, Kanada en VSA, Suid-Afrika.

Op 4 Oktober 1988 stel Peter Williams van Suid-Afrika, toe 'n student aan die Universiteit van Nebraska, met 'n tyd van 22,18, 'n nuwe wêreldrekord in die 50 m vryslag op. Ongelukkig is dié prestasie, net soos dié van Jonty Skinner in 1976, nooit deur die Suid-Afrikaanse Swemvereniging erken nie.

Suid-Afrika word in 1992 weer toegelaat om aan die Olimpiese Spele deel te neem. Peter Williams se rekord is reeds in 1988 by die Seoul Spele deur Matt Biondi met 0,04 sekondes verbeter.

Ná Joann Harrison se medalje van 1952 is die volgende keer wat Suid-Afrikaanse swemmers sukses behaal het in die Olimpiese Spele, in Atlanta toe Penny Heyns van Durban 'n goue medalje wen op 21 Julie 1996. Haar wentyd van 1:07,02 was 'n nuwe wêreldrekord, en meer as twee sekondes vinniger as Amanda Beard (VSA) in die tweede plek. Behalwe Heyns het Marianne Kriel van Kaapstad brons gewen in die 100 m rugslag. Altwee was ook deel van die dameswisselslagaflosspan wat 'n vierde plek behaal het.

Penny Heyns wen 'n brons medalje in die 100 m borsslag en Terence Parkin wen 'n silwer medalje in die 200 m borsslag.

Ryk Neethling, Roland Schoeman, Lyndon Ferns en Darian Townsend verower elk 'n goue medalje in die 4x100 meter vryslagaflos.

Cameron van der Burgh wen die goue medalje in die 100 m borsslag en Chad le Clos wen 'n goue medalje in die 200 m-vlinderslag.

Die SA Swemkampioenskappe word jaarliks aan die begin van die jaar gehou. Dit is die voorste gala waaraan Suid-Afrikaanse swemmers op interprovinsiale vlak deelneem. Ander jaarlikse kompetisies soos SA Skole – Junior en Senior – SA Winterkampioenskappe, Short Course Champs, Sasol Winterkampioenskappe, en verskeie ander op interprovinsiale vlak. Met die algehele afskaffing van die tradisionele provinsies in SA – Natal, Transvaal, ens – was daar ook 'n verandering van die tradisionele jaarkalender van SA swem.

Behalwe die bogenoemde, kan swemmers in SA ook aan verskeie langafstandresies deelneem – onder andere die wêreld se grootste ope water een-myl-swem, jaarliks gehou op die Midmardam in Noord-Natal. Die Midmar het in 1974 ontstaan, met 153 swemmers (almal mans), gewen deur Trevor Strydom. Teen die volgende jaar was daar 220 mans, en 105 dames, en meer as 17 000 het in 2005 deelgeneem. Nog 'n bekende, en heelwat ouer myl-swem is die Redhouse Riviermyl in Port Elizabeth wat in 1924 deur Roy Gregory gewen is. Die SA Ope-waterswemvereniging en Cape Swim verskaf inligting oor langafstandswem in SA.

In die 1950's begin Suid-Afrika swemmers na Amerika verloor, gelok deur beter oefenfasiliteite en strawwer kompetisie. Daar word hulle deur universiteite met studiebeurse beloon, in ruil vir verteenwoordiging in kompetisies soos die NCAA-kampionskappe. Een van die heel eerste sportlui om 'n beurs na 'n Amerikaanse Universiteit te wen was Graham Johnston van Bloemfontein, by die Universiteit van Oklahoma in 1951. Johnston is vandag een van die voorste deelnemers aan meestersswem, en was in 1993 deur die Interanational Swimming Hall of Fame vereer vir die menigte (41) wêreldmeestersrekords wat hy opgestel het.

Baie swemmers het, soos Johnston, Amerikaanse burgerskap aangeneem, en nooit weer in SA kom deelneem nie. Oor die jare het dit 'n groot impak op die nasionale kampioenskappe gehad, soos die room van Suid-Afrikaanse swem jaarliks na Amerika gelok word, en dan 'n leemte veroorsaak in plaaslike kompetisie. Voorbeelde hiervan strek van die voormalige 100 m vryslag-wêreldrekordhouer Jonty Skinner van Oos-Londen tot Sarah Poewe, 'n Kaapse meisie wat Duitsland in die 2004 Olimpiese Spele verteenwoordig het.

Hieronder volg die name van sommige swemmers wat oorsee gaan swem het. Meeste van hulle het nooit teruggekeer nie.

1950's




</doc>
<doc id="16958" url="https://af.wikipedia.org/wiki?curid=16958" title="Rudolf Carnap">
Rudolf Carnap

Rudolf Carnap (Ronsdorf, 18 Mei 1891 – Santa Monica (Kalifornië), 14 September 1970) was 'n Duitse filosoof en een van die belangrikste verteenwoordigers van die logiese positivisme. Sy filosofiese werk konsentreer op 'n sentrale tema wat steeds relevant is: die sekerheid van die mensdom se kennis.

Carnap is gebore in 'n Noord-Duitse familie. Hy begin sy formele onderwys aan die Barmen Gimnasium. Hy studeer aan die Universiteit van Jena van 1910 tot 1914 met die doel om 'n tesis in fisika te voltooi. Hy bestudeer ook Kant se "Kritik der reinen Vernuft" ("Kritiek van Reine Beredening") in 'n kursus aangebied deur Bruno Bauch en was een van die paar studente wat Frege se kursusse in wiskundige logika geneem het. Nadat hy vir drie jaar in die Duitse leër gedurende die Eerste Wêreldoorlog gedien het, word toesteming aan hom verleen om fisika van 1917 tot 1918 aan die Universiteit van Berlyn, waar Albert Einstein 'n nuutaangestelde professor was, te studeer. Carnap het daarna aan die Universiteit van Freiburg gestudeer waar hy 'n tesis oor 'n aksiomatiese teorie van ruimte en tyd voltooi het. Die fisikadepartement was van mening dat die tesis te filosofies was en Bruno Bauch van die filosofiedepartment het op sy beurt gesê dit is suiwer fisika. Carnap het nog 'n tesis geskryf onder leiding van Bauch oor die teorie van ruimte vanuit 'n meer ortodokse Kantianse perspektief. Die tesis word in 1922 gepubliseer.

In 1921, het Carnap met Bertrand Russell begin korespondeer. Russell het per hand lang gedeeltes vanuit sy "Principia Mathematica" aangehaal vir Carnap, aangesien nie hy of die Universiteit van Freiburg die aankoop van dié werk kon bekostig nie. In 1924 en 1925 woon hy seminaars by wat gelei is deur Edmund Husserl, die stigter van fenomenologie. Hy gaan voort om oor fisika vanuit 'n logiese positivistiese perspektief te skryf.

Carnap ontdek 'n geesgenoot toe hy Hans Reichenbach in 1923 tydens 'n konferensie ontmoet. Reichenbach stel Carnap voor aan Moritz Schlick, 'n professor aan die Universiteit van Wene. Schlick bied Carnap ’n pos aan en hy aanvaar dit in 1926. Carnap sluit aan by 'n informele groep Weense intellektuele wat later bekend sou word as die Weense Sirkel onder leiding van Moritz Schlick. Ander lede van die Weense Sirkel sluit in Hans Hahn, Friedrich Waismann, Otto Neurath, Herbert Feigl, en somtyds Hahn se student Kurt Gödel. Wanneer Ludwig Wittgenstein Wene besoek het hy en Carnap bymekaargekom. Carnap (met Hahn en Neurath) skryf die 1929 manifes van die Weense Sirkel en (met Hans Reichenbach) stig die filosofie joernaal "Erkenntnis".

In 1928 publiseer Carnap twee belangrike boeke:

In Februarie 1930 het Alfred Tarski lesings in Wene aangebied. In November 1930 het Carnap besoek gebring aan Warskou, Pole. Tydens die geleenthede het hy baie geleer van Tarski se teoretiesemodel benadering tot semantiek. In 1931 word Carnap aangestel as Professor aan die Duitstalige Universiteit van Praag. Daar skryf hy die boek wat hom die mees bekende logiese positivis en lid van die Weensesirkel maak naamlik, "Logiese Sintaks van Taal" ("Logische Syntax der Sprache"), gepubliseer in 1934. In 1933, besoek Willard Van Orman Quine Carnap in Praag en word Carnap se werk in detail bespreek. So word 'n lewenslange wedersydse respek begin wat self latere verskille oor filosofiese gevolgtrekkings sou oorleef.

Carnap, het geen illusies gehad oor wat deur die Derde Ryk op Europa losgelaat sou word nie. Sy sosialisties en pasifistiese sieninge het hom 'n teiken gemaak en hy emigreer na die VSA in 1935. Hy word 'n genaturaliseerde VSA burger in 1941. Intussen terug in Wene is Moritz Schlick in 1936 in 'n sluipmoord vermoor. Carnap was van 1936 tot 1952, 'n filosofie professor aan die Universiteit van Chicago. Danksy Quine het Carnap van 1939-41 by Harvard deurgebring waar hy weer verenig is met Tarski. 

Na hy verbonde was aan die Institute for Advanced Study aan Princeton, sluit hy aan by die filosofie department van UCLA in 1954. Hy het vroeër 'n soortgelyke aanbod van die Universiteit van Kalifornië van die hand gewys aangesien hy 'n McCarthy-era lojaliteitseed sou moes onderteken, 'n praktyk wat hy in beginsel teengestaan het. Terwyl hy aan UCLA was skryf hy oor wetenskaplike kennis, die analitiese-sintetiese digotomie, en die verifiëeringsbeginsel. Sy skryfwerk oor termodinamika en die beginsels van waarskynlikheid en induksie is eers na sy dood gepubliseer.

Carnap leer Esperanto toe hy veertien jaar oud was en het reg deur sy lewe simpatiek teenoor die taal gestaan. Hy het later 'n Wêreld Kongres van Esperanto bygewoon en het die taal gebruik tydens sy reise.

Carnap het vier kinders uit sy eerste huwelik gehad wat in 1929 in 'n egskeiding geëindig het. Sy tweede vrou het in 1964 selfmoord gepleeg.

Volgens Carnap is 'n wetenskaplike teorie 'n geinterpreteerde aksiomatiese formele stelsel. Dit bestaan uit: 

Soos uit bogenoemde blyk het Carnap filosofie geinterpreteer as logiese analise. Hy was primêr betrokke by die analise van die wetenskaptaal aangesien hy gereken het dat die empiriese stellings van wetenskap die enigste feitelike betekenisvolle stelling is. As empirkus neem hy aan dat kennis uiteindelik aan die sintuiglike ervaring ontleen is. Aanvanklik postuleer Carnap absolute sekerheid aangaande sintuiglike ervaring, en beantwoord die vraag na absolute sekerheid met: "sekerheid is kennis wat op metodiese korrekte wyse ontleen is aan 'n volkome versekerde empiriese uitgangspunt". 

Om twyfel aangaande die empiriese uitgangspunt uit te skakel was dit vir Carnap nie genoeg om 'n uitspraak gebaseer op sintuiglike waarneming as sodanig geldig te verklaar nie. Byvoorbeeld: "ek sien 'n glas melk" is rede tot twyfel, terwyl: "ek het 'n sintuiglike indruk van iets wits", laat geen twyfel toe nie. Onmiddellike sintuiglike indrukke is wel geskik om as 'n uitgangspunt te dien.

Vervolgens katalogiseer Carnap empiriese begrippe wat veronderstel om van 'n absolute sekere empiriese uitgangspunt afgelei word. Vir begrippe wat geskik was om sintuiglike indrukke te beskryf, stel hy uitsprake op waarin uitsluitend grondbegrippe voorkom. Omdat die konstitutionele definisies volkome seker is, was dit vir Carnap moontlik om met sekerheid vas te stel of iets waar was of onwaar.

Aangesien eie sintuiglike waarnemings die nadeel het om onkontroleerbaar te wees, kies Carnap 'in die volgende stadium' vir die sogenaamde protokolsin. Die protokolsin is 'n eenvoudige beskrywende uitspraak oor bepaalde voorwerpe in 'n bepaalde tyd en ruimte: byvoorbeeld: "die voorwerp hier is wit". Sekerheid omtrent kennis moet volgens Carnap net gesoek word in die vertaal van alle uitsprake in reekse van protokolsinne. Absolute sekerheid is dit egter ook nie, maar wel maksimale sekerheid binne die bestek van 'n objektiewe wetenskapstaal.




</doc>
<doc id="16959" url="https://af.wikipedia.org/wiki?curid=16959" title="Panda">
Panda

Die groot panda ("Ailuropoda melanoleuca") is 'n soogdier wat geklassifiseer is in die "Ursidae"-familie en voorkom in Sentraal- en Suid-China. Hoewel die reusepanda ("Ailuropoda melanoleuca") eers in 1869 ontdek is en daar sedertdien min voorbeelde van hierdie dier deur dieretuine in die Westerse wêreld bekom kon word, is hierdie swart en-wit dier wat aan die wasbeer verwant is, alom bekend. Die panda het sy gewildheid te danke aan die feit dat hy soos 'n reusagtige, lewende teddiebeer lyk.

Die groot panda word gekenmerk deur 'n swart en wit pels. 'n Volwasse panda word omtrent 1,5 m lank en 75 cm hoog en kan tot 115kg weeg. Die panda se hoofbron van voedsel is bamboes maar hulle kan ook ander kos soos heuning, eiers en vis eet. Pandas is 'n bedreigde spesie met omtrent 1 600 pandas in die natuur en 188 in aanhouding. Volgens 'n sensus in 2005 is die natuurlike pandabevolking besig om te groei.

Die panda is die embleem van die Wêreldnatuurlewevereniging en dien as voor beeld van seldsame dierespesies wat bedreig word. 'n Minder bekende verwant is die klein panda ("Ailurus fulgens"), wat meer soos ŉ vos lyk. Wanneer tans van 'n panda gepraat word, word onmiddellik gedink aan die reuse panda met sy swartwitpatroon. 

Teen die middel van die 19e eeu was egter net die klein panda ("Ailurus fulgens") of kat beer bekend. Hy lyk baie na 'n vas met ŉ lang, ruie stert. Die klein panda leef hoofsaaklik teen die beboste hellings van die Himalajas, waar hy van Nepal af tot in Wes-China op ŉ hoogte van tussen 1 500 en 4000 m aangetref word. 

In Europa is daar eers in 1821 van sy bestaan kennis geneem na 'n lesing deur die Brit Thomas Hardwicke. Dit het egter byna nog 'n halfeeu geduur voordat die eerste lewende voorbeeld van ŉ panda na Europa gebring is Op die oomblik word klein pandas in die meeste dieretuine aangehou, maar oor hul lewenswyse in die natuur is daar min bekend omdat pandas skugter diere is en hulle in die natuur dus nie maklik raakgesien word nie. 

Die plaaslike bevolking ken hulle veral vanweë hul gewoonte om in afgeleë koeistalle te kom melk drink. Die diere leef meestal alleen en hou onderling kontak deur harde, herhaaldelike roepgeluide. Na aanleiding hiervan word die pandas deur die plaaslike bevolking "wah" of chitwa" genoem. Wanneer gevaar dreig, blaas die panda soos 'n kat, en as hy werklik aggressief word, grom hy soos ŉ beer. 

Oor die algemeen is pandas egter vreedsame diere. Hoewel die panda tot die orde van die roofdiere (Carnivora) behoort, eet hy net by uitsondering voëltjies, insekte of ander vleis. Sy dieet bestaan hoofsaaklik uit knolle, akkers, berkebas, bamboesspruite en bessies. Vir die hantering van sy kos bevat die panda se hande 'n unieke sesde vinger, 'n verlengde handwortelbeen wat ongeveer dieselfde funksie vervul as die mens se duim.

Hoewel die reusepanda ("Ailuropoda melanaleuca") in ou Chinese geskrifte gereeld genoem is, is die verhale as fabels afgemaak. Hierdie siening het eers in 1869 verander toe die Franse sendeling Armand David (1826- 1900) 'n pandapels by 'n ryk Chinees gesien het. Nog in dieselfde maand (Maart) het 'n paar medewerkers 'n jong panda geskiet en 'n maand later ook volgroeide pandas. 

David het dit as 'n nuwe soort beer beskryf, maar in Parys het professor Milne-Edwards tot die gevolgtrekking gekom dat die skelet en gebit hierdie aanname weerlê. Die sesde duim en ander kenmerke het daarenteen op 'n verwantskap met die klein panda gedui. Hieroor is nog nooit eenstemmigheid bereik nie, maar die meeste dierkundiges klassifiseer albei pandas as ŉ aparte familie ("Ailuridae"), wat verwant is aan die gewone wasbeer (familie "Procyonidae"). 

Die reusepanda trek talle jagters na China met die hoop om van die diere te vang sodat dit aan die hoogs mededingende dierkundige museums gelewer kan word. Die eerste Blankes wat hierin geslaag het, was Theodore en Kermit Roosevelt, die seuns van president Roosevelt, in 1928. Nog ekspedisies is onderneem en verskeie reuse pandas is geskiet voordat daar beset is dat ŉ lewende panda meer werd is as ŉ dooie.

Die feit dat die reusepanda eers so laat belangstelling gewek het, kan nie net aan sy ooreenkoms met die swartwit himalajabeer en die wit variasie van die bruinbere toegeskryf word nie, maar veral ook aan die diere se beperkte verspreidingsgebied. Die spesie kom net in 'n klein gedeelte van die oostelike Himalaja voor en dan ook in ondeurdringbare bamboesbosse op 'n hoogte van tussen 1 500 en 3500 m. 

Bamboes is die panda se belangrikste voedsel, vandaar sy bynaam bamboesbeer. Die dier byt die klipharde, dik stingels met sy stewige voorkiestande net bokant die grond af, waarna hy op sy gemak gaan sit en eet. Sy manier van eet stem baie met die van die mens ooreen omdat hy voedsel na sy bek bring. Die voorpoot met die sesde vinger kom dan goed te pas. 

Die taai buitelaag van die bamboes word eers met behulp van die snytande van die stingel afgestroop, waarna die geskilde stingel afgebyt en deeglik gekou word. Die skedel is breed en stewig gebou sodat die kake die moeilike werk kan verrig. Die kiestande, wat talle riffels en uitsteeksels het, lyk soos groot, stomp maalstene. Ook die spysverteringstelsel is by die eienaardige voedsel aangepas. Die slukderm het 'n horingagtige bedekking en die maag het 'n dik, gespierde wand. 

Vanweë die betreklik kort derm bevat die uitwerpsels nog baie onverteerde dele en die panda moet dus baie vreet om voldoende voedingstowwe in te neem. Die panda se dieet bestaan egter nie net uit bamboes nie. Van tyd tot tyd vreet hy allerlei vetplante van die steppeagtige hooglande. Gentiaan, irisse, krokusse, Chinese bokdoring en allerlei grasse word met wortel en al verorber. In die dieretuine vreet pandas selfs gebraaide hoender of ander vleis. 

Gedurende die dag rus die reusepanda in natuurlike holtes of in die mikke van boomtakke, maar selfs in hul aktiewe periodes is hulle nooit haastig nie. Die reusepanda hardloop selfs nie as hy deur honde gejaag word nie, maar hy is ook glad nie weerloos nie. In 'n noodsituasie kan hy baie gevaarlike bytwonde toedien. Dit is ook moontlik dat die baie opvallende kleur van sy pels as 'n waarskuwing vir roofdiere kan dien.

Die eerste reusepanda wat die Weste lewend bereik het, is in 1936 na San Francisco gebring. Die dier, So-Lin, is egter kort daarna dood. Ietwat meer welslae is met ander pandas behaal en tydens die Tweede Wêreldoorlog was daar in die VSA en in Londen sowat 10 pandas in dieretuine. Hulle was onmiddellik baie gewild. Teen 1953 was almal egter al dood. 

Daar was dus groot opgewondenheid toe ŉ dierehandelaar in 1958 'n panda genaamd Tsji-Tsji vir die Chicago-dieretuin in die hande gekry het. ŉ Verbod op invoere uit China na die VSA was toe egter van toepassing en na baie omswerwinge het die panda uiteindelik in Londen aangekom, waar sy in 1972 dood is. Daar is herhaaldelik pogings aangewend om Tsji-Tsji en An'-An' ('n mannetjie uit Moskou) te laat paar. Dit het baie publisiteit geniet, maar geen kleintjies is gebore nie. 

Die eerste suksesvolle paring buite die natuur het in China plaasgevind, en in 1963 is Ming-Ming in Peking gebore. Die Chinese dieretuine het tans tientalle pandas en Westerse dieretuine kry van tyd tot tyd 1 of 2 van die skaars diere. Die reusepanda word nie baie in die Weste gesien nie, maar hy is wêreldwyd bekend, veral vanweë die feit dat hy die embleem van die Wêreldnatuurlewevereniging is.




</doc>
<doc id="16961" url="https://af.wikipedia.org/wiki?curid=16961" title="Samsung Groep">
Samsung Groep

Samsung (Koreaans: "Drie Sterre") is die grootste konglomeraat (Koreaans: "Chaebeol") in Suid-Korea, wat met sy meer as 489 000 werknemers ten opsigte van omset (meer as 305 miljard VSA-dollar in 2014) tans die grootste onderneming in die inligtingstegnologiebedryf is. Volgens sy markwaarde (meer as 77 miljard VSA-dollar in laat 2005) het dit ook tot die vyf grootste ondernemings ter wêreld behoort, met dogtermaatskappye in 58 lande. 

"Samsung Electronics", die grootste vervaardiger van televisietoestelle en selfone ter wêreld, is die vlagskiponderneming van Samsung Groep. Volgens beramings van die Amerikaanse marknavorsingsonderneming "Gartner" het "Samsung Electronics" in 2017 sowat 321 miljoen selfone verkoop.

Samsung betaal in Suid-Korea meer as 46 miljard ZAR belasting (sowat agt persent van die staatsinkomste) en lewer met al sy dogtermaatskappye sowat 'n vyfde van die land se uitvoere op. Die onderneming oefen sodoende beslissende invloed op Suid-Korea se ekonomiese ontwikkeling, politiek, mediabedryf en kulturele lewe uit. Samsung was een van die drywende kragte agter die sogenaamde "Wonder aan die Hanrivier", die uitvoergerigte ekonomiese beleid wat van Suid-Korea binne enkele dekades ná die Korea-oorlog (1950-1953) een van die mees gevorderde nywerheidslande ter wêreld gemaak het.

Samsung het van 'n beskeie begin as klein handelsonderneming in die voedselbedryf, wat in 1938 gestig is, tot een van die belangrikste globale maatskappye gegroei, met sakebelange wat van hoëtegnologie en halfgeleiers, petrochemiese nywerhede, die vervaardiging van geneesmiddels, mode, finansies en die hotelbedryf tot die bou van wolkekrabbers en nywerheidsaanlegte strek. Die huidige voorsitter van Samsung is Lee Kun-hee.

Die naam "Samsung" is uit twee komponente saamgestel: die Koreaanse woord vir "drie" (uitgespreek as "/sam/") as sinoniem vir "groot" en "magtig" en die woord vir "ster" (uitgespreek as "/sung/") wat "ewige lig" versinnebeeld. In die Koreaanse Hanja-alfabet, waarin Sjinese skriftekens met Koreaanse uitspraak gebruik word, word dit gespel as 三星.

Die onderneming is op 1 Maart 1938 deur Lee Byung-chull as 'n kruidenierswinkel en klein handelsonderneming in die stad Daegu gestig. Die onderneming het in Daegu en sy omgewing handel in goedere soos noedels, gedroogde vis, vrugte en ander plaaslike landbouprodukte gedryf. Van die produkte is na China uitgevoer.

Ná die Koreaanse Oorlog het die maatskappy sy bedrywighede uitgebrei na die tekstiel- en boubedryf asook voedselverwerking. Dit het die eerste industriële koringmeul en suikersuiweringsfabriek in Korea opgerig wat tot die land se grootste voedselvervaardiger gegroei het. Ook die wolmeul, wat deur die onderneming bedryf is, was destyds die grootste in die land.

Met sy filiaal Samsung Electronics, wat in 1969 gestig is, het Samsung ook elektroniese verbruikersware begin vervaardig. Teen die tagtigerjare was Samsung Electronics 'n tyd lank die grootste vervaardiger van draagbare televisiestelle. In hierdie tydperk het die Suid-Koreaanse regering Samsung aangemoedig om halfgeleiers te ontwikkel.

Ander afdelings van Samsung sluit masjienbou, motors (Hyundai), assuransies, groothandel, eiendomme en vermaak in. Die Munhwa-uitsaaikorporasie, wat in die sewentigerjare die land se grootste private televisiestasie beheer het, is as gevolg van politieke druk aan die staat verkoop.

As gevolg van die ekonomiese krisis in Asië het Samsung in die negentigerjare talle bedrywighede gestaak en 'n aantal dogtermaatskappye verkoop om sy kapitaalbasis te verhoog. Tegelykertyd het Samsung begin om hom op sy kernbedrywighede toe te spits. Samsung Electronics is tans die belangrikste tak van die konglomeraat. Minder bekend op die internasionale markte is Samsung se assuransies, swaar nywerhede en skeepsbou, chemiese nywerhede en "Samsung Renault Automobile", 'n koöperasie met die Franse motorvervaardiger Renault.

In 2017 is die Amerikaanse vervaardiger van oudio- en videotoerusting "Harman International Industries" deur Samsung oorgeneem.

Samsung beskik oor sy eie sportspan in Suid-Korea, "Samsung Khan".

Samsung Electronics het sy internasionale bedrywighede in 1991 ook na Suid-Afrika uitgebrei. Aanvanklik het die onderneming sy produkte onder die naam Etron aangebied, en in April 1995 is die naam gewysig na "Samsung Electronics South Africa". Samsung se beleggings in die land beloop 32 miljoen VSA-dollar (231 miljoen ZAR). 'n Bykomende tien miljoen VSA-dollar (72 miljoen ZAR) is deur die Suid-Koreaanse hoofkwartier aan plaaslike reklame-aktiwiteite bestee. Die onderneming spits hom in Suid-Afrika veral op selfone, televisietoestelle, Blu-ray- en DVD-spelers, mikrogolfoonde en koelkaste toe.



</doc>
<doc id="16962" url="https://af.wikipedia.org/wiki?curid=16962" title="Niccolò Machiavelli">
Niccolò Machiavelli

Niccolò Machiavelli (3 Mei 1469 – 21 Junie 1527) was 'n Italiaanse diplomaat, politiese filosoof, musikant, digter en toneelskrywer. Hy was 'n sleutelfiguur in die Renaissance-tydperk en 'n dienskneg van die Florentynse republiek. Hy is in 1498 tot sekretaris van die tweede Sekretaris van die Kanselier van die Republiek van Florence.

Hy is veral bekend (of berug) vir een van sy korter werke, ""Die vors"", wat soms as 'n realistiese politiese teorie beskryf word. Beide die teks, die republikeinse ""Verhandelinge oor die eerste tien boeke van Titus Livius"" en ""Geskiedenis van Florence"" is egter eers na sy dood uitgegee. Tydens sy leeftyd het slegs sy dialoog oor ""Die Kuns van Oorlog"" gepubliseerde sirkulasie geniet. Geslagte sedert die sestiende eeu is aangetrokke en afgestoot deur die siniese benadering tot mag in ""Die vors"", ""Verhandelinge"" en ""Geskiedenis van Florence"". Machiavelli se eie bedoelings word steeds heftig gedebatteer, maar, danksy sy werke, is sy naam vandag sinoniem met roekelose politiek, bedrog en die strewe na mag, ongeag die gevolge.



</doc>
<doc id="16964" url="https://af.wikipedia.org/wiki?curid=16964" title="Venesië">
Venesië

Venesië (Italiaans: "Venezia", uitgespreek [veˈnɛttsja], ; Venesiaans: "Venexia", "Venèsia" of "Venezsia", uitgespreek [veˈnessi̯a]) is die hoofstad van die administratiewe gewes van Veneto in Italië, vorm saam met die stad van Padua die Metropolitaanse gebied van Padua en Venesië, en dra die bynaam "La Serenissima" ("Die Deurlugtigste"). Die ou stad ("Centro Storico") is op 'n paar groot eilande in die halfmaanvormige strandmeer van Venesië geleë. Op die vasteland het die uitgestrekte residensiële en nywerheidsbuurte van Mestre ontstaan wat tans die oorgrote meerderheid Venesiane huisves.

Oor die eeue heen het Venesiane hier 'n unieke wêreld van hul eie geskep wat in baie opsigte – leefstyl, taal, argitektuur, kookkuns, modes en volkskarakter – merkbaar van ander Italiaanse stede en streke verskil. Hul leefwêreld bestaan uit 'n labirint van klein en groot kanale, met 118 bewoonde en onbewoonde eilande wat oor die loop van tyd 'n verskeidenheid funksies vervul het – as skuilplekke, vestings, kloosters, lasarette, kampe vir melaatses, groentetuine of werkswinkels vir tradisionele ambagte soos glasvervaardiging. Die eerste vaste verbinding per spoor met die vasteland het eers in 1846 ontstaan, maar bote bly steeds die belangrikste vervoermiddel. Motors is uit die historiese kernstad verban.

Die historiese beginpunt van die Venesiaanse wêreld val saam met die ineenstorting en ondergang van 'n ander. In die 5de eeu n.C. het die Romeinse paaie, wat die welvarende gebiede van Noord-Italië met ander dele van die Romeinse Ryk verbind het, maklike toegangsroetes geword vir barbaarse veroweraars wat verwoesting gesaai het – Vandale en Oos-Gote op hul pad na Rome, Hunne onder Attila (vanaf 452) en Germaanse Langobarde (vanaf 568). Toe die Romeinse administratiewe en militêre strukture in 'n stormloop van invallers verbrokkel het, het die Venesiaanse strandmeer 'n skuilplek geword vir agtereenvolgende golwe van vlugtelinge wat hier 'n eenvoudige bestaan gevoer het as vissers, soutmakers, groenteboere en skeepvaarders.

Vanaf die legendariese stadstigting in 421, en met die Bisantynse Ryk as vroeë beskermheer, het Venesië deur die eeue algaande gegroei tot een van vier stadstate in Italië (naas Genua, Pisa en Amalfi) wat as "Repubbliche Marinare" of historiese Seerepublieke mekaar die heerskappy ter see en die daarmee gepaard gaande handel en politieke invloed in die Middellandse Seegebied betwis het. Die Seerepublieke het hul bloeitydperk gedurende die Middeleeue beleef.

Venesië was tot 1797 die hoofstad van die Republiek Venesië, een van die belangrikste politieke en ekonomiese rolspelers in die destydse Europa, en was ook met sy meer as 180 000 inwoners een van die grootste Europese stede. Tot en met die 16de eeu was dit een van die grootste handelspilpunte vir die hele vasteland; met sterk handelsbetrekkinge tussen Wes-Europa en die oostelike Middellandse See. Venesië het ook oor die meeste handel- en oorlogskepe beskik. Die adelklas het munt geslaan uit die handeldryf met weeldegoedere, kruie en speserye, sout en koring.

Venesië het ontpop tot die grootste geldmagsentrum en (saam met Florence) die bakermat van moderne kapitalisme wat met sy nuut ontwikkelde bankstelsel ekonomiese aktiwiteite deur lenings gestimuleer het. Venesië was heerser oor 'n koloniale ryk langs sy handelsroetes, die "Stato da Màr", wat gestrek het tot Kreta en vir 'n tydjie lank ook Siprus, en uitgestrekte besittings op die Italiaanse vasteland, die "Terraferma", met 'n bevolking wat in taal, kultuur en geloof nou verwant was aan Venesiane.

Na afloop van die Franse en Oostenrykse oorheersing tussen 1798 en 1866 word die stad deel van Italië. In 1929 word die nywerheidskompleks Mestre-Marghera by die "Comune di Venezia" ingelyf. Tydens die Tweede Wêreldoorlog word die Jode vervolg en verdelg. In die jare 1965 tot 1970 sit die stad met byna 370 000 stadsinwoners, die hoogste in die geskiedenis. Sedertdien het hierdie getal met meer as 100 000 koppe teruggesak. Venesië en sy strandmeer is in 1987 deur Unesco as wêrelderfenisgebied gelys.

Al is Venesië se historiese sentrum ’n eersterangse toeristebestemming, trek veral groot internasionale en Italiaanse ondernemings uit die toerismesektor, wat nie hul setel in die stad het nie en min bydra tot sy belastinginkomste, die grootste voordeel uit die besoekerstroom wat in 2018 tot 33 miljoen gegroei het. Terwyl Venesië die benodigde infrastruktuur vir massatoerisme moet verskaf (soos vullisverwydering), het dit negatiewe uitwerkings op Venesiane se daaglikse lewe. So word talle woonstelle op onwettige wyse as toeristeverblyf verhuur, terwyl daar intussen 'n gebrek aan nodige infrastruktuurgeriewe vir die krimpende permanente bevolking soos winkels, skole en geneeskundiges is. 

Vanaf Mei 2019 sal toeriste, wat met openbare vervoermiddels in Venesië aankom, €3 saam met hul kaartjie betaal. Hierdie belasting sal stapsgewys verhoog word tot tussen €5 en €10, afhangende van die kategorie waarin ’n toeris geplaas word. Gaste met hotelverblyf sal minder belasting moet betaal as dagbesoekers. Die provinsiale Lega Nord-regering is gekant teen hierdie belasting en pleit vir 'n beperking van die besoekerstroom.

Die nywerheidsentrum is meer op die vasteland in die weste gekonsentreerd, veral rondom Mestre en Marghera. Hier het petrochemiese aanlegte ontstaan wat 'n konstante bedreiging vir die strandmeer se gevoelige ekostelsel inhou.

In die "Centro storico" het die grootskaalse privatiseringsbeleid, waarin 'n groep bou-ondernemings (waaronder maatskappye waarin die invloedryke Benetton-familie belange het) 'n sentrale rol speel, aan Venesië onder die vorige stadsregering die bynaam "Benettown" besorg.

Die totale oppervlak van Venesië beslaan 414,6 km², waarvan 257,7 km² aan wateroppervlak afgestaan moet word. Op 31 Desember 2016 het Venesië 'n bevolking van 261 905 inwoners, waarvan 181 883 in die stadswyke op die vasteland, 58 901 in die ou stad self en 29 674 binne die strandmeergebied bly. Op 31 Desember 2018 het die getal na altesaam 260 520 stadsbewoners gedaal. Die strandmeer het 118 eilande. Dit strek oor omtrent 50 km tussen die Adigeriviermonding in die suide en die Piaveriviermonding in die noorde in die Adriatiese See.

Die heel eerste dorpies wat mettertyd aan mekaar vas gegroei het om Venesië tot stand te bring, is in 'n moerasland geleë. Hierdie moerasland het sy ontstaan te danke aan die werking van riviere wat na die Ystydperk ontspruit het. Die strandmeer, wat by die riviermondings ontstaan het, beslaan vandag omtrent 550 km² (waarvan sowat 'n tiende bevaarbaar is) en word deur 'n 60 km-lange duinrand (sandbanke) van die Adriatiese See geskei. Slegs sowat drie persent van hierdie oppervlak is eilande; die res bestaan uit drassige moddervlaktes en moerasland, die barene wat meer as 90 km² beslaan, asook die visveld van ongeveer 92 km², ook bekend as die "Valli da pesca". Natuurlike kanale, wat bekend staan as die ghebi, loop soos are deur die barene. Destyds in 1900 was die Barene meer as 250 km² in omvang. In teenstelling tot die dikwels oorstroomde barene het die velme net hier en daar bietjie plantegroei.

Die strandmeer het omstreeks 4000 v.C. ontstaan weens die stroomvragafsetting van die Brenta en ander riviere en stroompies uit Noord-Italië by die riviermondings. Hierdie riviersediment toon 'n Laat Pleistoseense grondlaag wat hoofsaaklik uit leem en sand bestaan, wat tussen 5 en 20 m dik is. Tydens die laaste Ystydperk was die seevlak 120 m laer as in die jaar 2012, maar was omstreeks 5000 v.C. so 'n rapsie hoër, so om en by 110 m. Sedertdien het die seevlak, te midde van die sterk stygings en dalings, geleidelik aanhou styg.

Die seevlak rondom Venesië was in 400 n.C. maar 1,9 meter laer as dié in die jaar 1897. Vanaf die Hoog-Middeleeue het die strandmeer ingrypende veranderinge ondergaan, soos rivieromleiding om die waterstand te reguleer en sedimentering (soos versanding) te verhoed. Sedert die aanvang van die 20ste eeu word heelwat kanale verdiep en verbreed, wat op sy beurt aansienlik meer soutwater in die strandmeer stort en verhoogde stroomversnelling teweegbring.

Venesië is in die gematigde klimaatsone geleë. Die gemiddelde jaartemperatuur is 13,5 ºC. Die warmste maande is Julie en Augustus, met gemiddelde temperature van onderskeidelik 23,1 en 22,6 °C. Die koudste maand is Januarie met 3,0 ºC. Die gemiddelde verwagte dagtemperatuur in Julie en Augustus is 27 ºC. Weens die dikwels bedompige somerweer is lente en herfs die mees aangename seisoene vir besoekers. Maar ook die Venesiaanse winter, die rustigste tyd van die jaar sonder die toeristemassas, het sy eie bekoring, met missluiers wat 'n besondere atmosfeer skep. Na Venesië se wit, deurskynende mis (Italiaans: "nebbia") word in Venesiaans as "caligo" of "caigo" verwys. Die hoë relatiewe humiditeit (sowat 79 persent in November) kan egter – net soos gedurende warm weerstoestande – ook in die wintermaande as onaangenaam ervaar word.

Die strandmeer van Venesië word deur die seeklimaat van die noordelike Adriatiese See geraak. Die meeste neerslag sak gewoonlik in die loop van die laatsomer uit, omdat die kontinentale klimaat van die Oos-Europese vasteland, by name die Karpate (Bora-winde), die weersomstandighede aan die suidekant van die Sentraal-Europese Alpe omkeer. Die gemiddelde jaarlikse neerslag is binne die bereik van 770 mm. Die meeste neerslag val in November (gemiddeld 86 mm), die minste in Januarie (53 mm).

Die groot vloetramp, wat Venesië op 4 November 1966 getref, was die gevolg van 'n uitsonderlike kombinasie van omstandighede. 'n Suidoosterstorm teen volmaan, wat deur scirocco-winde uit die Sahara-woestyn versterk is, het drie Alpynse riviere, wat in die Venesiaanse strandmeer uitmond, oor hul oewers laat vloei. Die oorstromings het die natuurlike siklus van getye versteur sodat die historiese middestad en omliggende eilande vier-en-twintig ure lank byna twee meter hoog oorstroom is.

Die vloedwater het groot skade by seewalle berokken en geboue, tuine, velde en waardevolle kunsskatte vernietig, terwyl inwoners in hul wonings en op dakke vasgesit het. Die vloedgolf het sestienduisend woonstelle op grondvloervlak onbewoonbaar en vyfduisend Venesiane dakloos gelaat. Die tragiese gebeure word as een van die hoofoorsake vir Venesië se krimpende bevolking beskou. Al is die stad al eeue lank deur hoogwater of "acqua alta" gepla, was die oorstromings van 1966 op 'n skaal wat ongekend was in die geskiedenis en moes die stad se kwesbare en komplekse topografie, saam met die moontlikheid van verdere vloedrampe, deur baie inwoners as 'n ernstige bedreiging beskou word.

Die noordelike deel van die 550 km²-groot strandmeer wat omtrent 418 km² groot is, naby Torcello, bestaan hoofsaaklik uit varswater en word skaars tydens getywisseling geraak. Dit staan daarom bekend as die "laguna morta" (dooie strandmeer). Die soutwaterstrandmeer se waterstand wissel na gelang van die eb en vloed soos die seewater sterker deurgespoel word, en word daarom die "laguna viva" (lewende strandmeer) genoem. Die barene is die teelaarde vir 'n verskeidenheid spesies, maar word al hoe kleiner. Vroeër het die barene in 1900 nog 20 persent van die strandmeeroppervlakte beslaan, reeds in 1930 begin verklein tot 13 persent en in 2013 was daar sprake van net 47,5 km² wat oorgebly het.

Toe daar in die jare 1960 'n ander nywerheidsgebied ontwikkel sou word, het die "Casse di colmata" ('opgevulde kiste'), soos die gebied bekend gestaan het, geen ekonomiese nut meer in die vooruitsig gehad nie. Gevolglik het die gebied die stortingsterrein van modder en beton geword tydens die uitgrawing van die Petrolikanaal (waarmee die olie vanaf die hawe in Malamocco vervoer word tot by die raffinaderye in Marghera) – en nuwe eilande het ontstaan wat gemiddeld 2 m bo die water uitsteek. Weens die katastrofiese oorstroming op 4 November 1966 loop die projek kwaai onder kritiek deur, word gestaak in 1969 en kom in 1973 tot 'n definitiewe einde. Tans het hierdie gebied met 'n kern van 11,54 km² 'n trekpleister vir trekvoëls geword. Die Wêreldnatuurlewefonds het hierdie gebied tot een van die belangrikste bewaringsgebiede vir trekvoëls in Europa verklaar, waaronder die visgrond ook tel.

Venesië is – as "Città Metropolitana di Venezia" – een van veertien Italiaanse metropolitane stede wat in die politieke en administratiewe hiërargie aan provinsies gelykgestel is. Die metropolitane stad Venesië sluit Venesië met die omliggende munisipaliteite en stadswyke in en is die regsopvolger van die provinsie (Venezia), wat geleë was in die Noord-Italiaanse streek Veneto. Dit volg nadat die Wet 142/1990 op die hervorming van die plaaslike bestuursliggame bekragtig is en op 1 Januarie 2015 in werking getree het.

Die Lega Nord as regerende party in Veneto steun planne om die historiese stad en die vastelandse stadsdele administratief van mekaar te skei - onder meer omdat die uiteenlopende belange van vastelandse en strandmeerbewoners nie maklik versoenbaar is nie.

Cannaregio is die mees noordelike en mees digbevolkte van Venesië se ses historiese stadsdele, bestaande uit 33 klein eilandjies. Die noorde van die "Centro storico", vanaf die hoofstasie tot die kerk Santa Maria die Miracoli noordoos van die Rialtobrug, insluitende die historiese Joodse kwartier "Gheto", maak deel uit van Cannaregio. Vir die meeste besoekers is die sestiere niks meer as 'n deurgangsroete op pad van die treinstasie na die Rialtobrug nie. Min argitektoniese besienswaardighede is in Cannaregio geleë. Die stadsdeel se bekoring lê in die oorspronklike atmosfeer van sy noordelike kwartiere met nou straatjies, klein winkels en uitstekende koffiehuise, kroeë en restaurante. In vergelyking met ander stadsdele is die persentasie woonstelle, wat aan buitelanders verkoop is en nie permanent bewoon word nie, merkbaar kleiner. So is 'n betreklik groot persentasie van Venesië se krimpende behuising hier saamgetrek. Gedurende die 1980's is op die terrein van die vroeëre vuurhoutjiefabriek "Saffa" 'n woonstelprojek met bekostigbare behuising verwesenlik.

Cannaregio se noorde was oorspronklik 'n tuinlandskap met adellike paleise, waaronder die "Palazzo Contarini dal Zaffo" en die "Palazzo Rizzo", ambassades en die wonings van welvarende kooplui. Weens die hoë belasting op groen ruimtes het die uitgestrekte parke en tuine in die vroeë 19de eeu verdwyn. Hier het later nywerhede soos die "Saffa"-fabriek ontstaan.

Die Napoleontiese bewind is ingelui met die verwydering van Venesiaanse kunswerke en hulle verskeping na Parys asook die ontbinding van die meeste kloostergemeenskappe. Met Venesië se insluiting by Napoléon Bonaparte se Italiaanse Koninkryk in 1806 is die Strandmeerstad deur grootskaalse modernisering geraak. Die stadsgebied is deur nuwe landaanwinningsprojekte uitgebrei waarvan een, Sacca Sant'Angelo agter die Mendigola-skiereiland, die nuwe magshebbers van 'n uitgestrekte militêre paradeveld, die "Campo di Marte", voorsien het.

Ander landaanwinningsprojekte, soos dié in die ooste van die eiland Giudecca en in die "sestiere" Castello, waar die kloosterkomplekse van San Nicolo en San Antonio gesloop is, het die aanleg van nuwe tuine as doel gehad. Die tuine in Castello bestaan steeds as "Giardini Pubblici" of Openbare Tuine. Die eerste kanale moes plek maak vir nuwe strate. So is Castello se "Canale di San Pietro" opgevul vir die bou van die nuwe Via Garibaldi, terwyl die oewerpad "Riva degli Schiavoni" verbreed en verleng is.

Venesiaanse stadsbeplanning en industrialisering gedurende die 19de en vroeë 20ste eeu was beperk tot die historiese middestad en omliggende eilande in die strandmeer. In die "Centro storico" het die modernisering van infrastruktuur en behuising ingrypende veranderinge meegebring. Onder die Oostenrykse bewind is Venesië se vorige status as belangrike Adriatiese seehawe afgeskaal namate Triëst tot Oostenryk-Hongarye se poort tot die wêreld uitgebou is, maar desondanks het die stad teen die middel van die 19de eeu 'n vroeë fase van industrialisering beleef wat in die 1880's merkbaar versnel het. Fabrieke het veral in die Centro storico se mees westelike randsone, veral op die eiland Giudecca, en op die eiland Murano in die noorde van die strandmeer ontstaan.

Die fase van "neoinsularismo", wat die ekonomiese en stedelike ontwikkeling van Venesië in die historiese omgewing van die Venesiaanse strandmeer wou bevorder, het kort ná die eeuwisseling ten einde geloop toe die beperkings, wat die klein middestad en eilande aan verdere nywerheids- en behuisingsprojekte opgelê het, al hoe meer duidelik geraak het. Om deel te hê aan verdere industriële vooruitgang, was Venesië daarop aangewese om sy stedelike ontwikkeling na die vasteland uit te brei. Retrospektief beskou was hierdie veranderde konsep 'n seën vir Venesië se historiese stadsbeeld wat radikale modernisering gespaar gebly het.

Een van die vroegste voorstanders van die konsep van 'n Groter Venesië of Grande Venezia, wat van die vasteland tot die Lido sou strek, met 'n nuwe seehawe as spilpunt van ekonomiese vooruitgang, was die Venesiaanse militaris en politikus Piero Foscari (1865−1923) wat in 1905 naas die bou van 'n nuwe hawe ook vir die verskuiwing van swaar nywerhede na die vasteland gepleit het. Verder is voorgestel om die verouderde behuisingstruktuur van die "Centro storico" deur modernisering te verbeter en duisende Venesiane (veral uit die laer inkomstegroepe) in nuwe woonbuurte op die vasteland te hervestig om die heersende druk op die eiendomsmark (met stygende huurgeldvlakke) te verminder. Foscari se plan het voorsiening gemaak vir die herstelling van die sentrale rol wat die "Centro storico" in die tydperk van die Republiek Venesië gespeel het - as die middelpunt van 'n stedelike stelsel waarin aan die verskillende buurte gespesialiseerde funksies oorgedra sou word.

Die ekonomiese omstandighede was gunstig vir 'n radikale hersiening van Venesiaanse stadsbeplanning. Omstreeks 1900, meer as drie dekades ná die skepping van 'n Italiaanse eenheidstaat, het Venesië daarin geslaag om die ekonomiese krisis van die 19de eeu te oorkom. Die stad kon sy status as tweede belangrikste seehawe in Italië na Genua en as voorste Adriatiese hawe handhaaf. Die bestuurder van Venesië se hawe, Luciano Petit, het in sy artikel "Il Porto di Venezia", wat op 3 Augustus 1902 in die dagblad "Gazzetta di Venezia" gepubliseer is, die bou van 'n nuwe hawebekken op die vasteland voorgestel.

Laat in 1909 is met die boubedrywighede vir 'n nuwe vastelandse seehawe naby Marghera begin. In 1911 is die beplanning aangepas deur voorsiening te maak vir 'n industriële hawe met aangrensende woonbuurte vir werkers. Die eerste fase is in 1913 voltooi, maar weens die Eerste Wêreldoorlog is boubedrywighede in die volgende jaar voorlopig gestaak.

Foscari se konsep vir 'n groter Venesië is ná die Eerste Wêreldoorlog hervat en deur die fascistiese bewind onder Benito Mussolini verwesenlik. 'n Belangrike plaaslike dryfkrag agter die plan was die Venesiaanse nyweraar graaf Giuseppe Volpi di Misurata wat in die tydperk tussen die wêreldoorloë beslissende invloed op die openbare en politieke lewe in die Strandmeerstad uitgeoefen het.

Die uitgangspunt vir die herstrukturering van Venesië in die 1920's en 1930's was die haweprojek in Marghera. Soos reeds voor die oorlog beplan, is aan elkeen van die stadsbuurte besondere funksies binne die politieke en ekonomiese raamwerk vir Grande Venezia toegewys:
'n Sodanige funksionele verdeling sou ondenkbaar gewees het sonder 'n doeltreffende vervoernetwerk waardeur die stadsbuurte met mekaar verbind word. Verkeersbeplanning het dus sentraal gestaan in die fascistiese ontwikkelingsplan. 'n Ander voorwaarde was die uitbreiding van die stadsgebied. Vir die Marghera-projek is die gebiede van Bottenigo en Marghera met Malcontenta reeds in 1917 by Venesië ingelyf. Ná die oorlog is Pellestrina (1923), Murano en Burano (1924) en Mestre (1926, saam met Chirignago, Farvaro en Zelarino) administratief ingesluit by die strandmeerstad. Lido di Venezia het met sy historiese nedersettings Lido, Malamocco en Alberoni reeds sedert 1883 deel uitgemaak van Venesië.

Die hersiene planne vir die nuwe hawe in Marghera het voorsiening gemaak vir 'n moderne handels- en nywerheidshawe, 'n hawe waar ruolie-invoere gehanteer kon word en aangrensende industriële sones. Wes van die hawe is woonbuurte vir 30 000 bewoners beplan. Die verdrag oor die oprigting van hawe en woonbuurt is op 23 Julie 1917 in Rome onderteken. Graaf Volpi het sekere voorregte ingepalm soos die eksklusiewe konsessie vir die bou van hawegeriewe. In 1926 is erwe in staatsbesit kosteloos aan hom beskikbaar gestel en sy uitgawes in verband met die onteiening van privaat eiendomme deur die staat vergoed. Ook het Volpi staatssubsidies ontvang vir sy haweprojek. Die munisipaliteit Venesië het die bou van strate en woonbuurte befonds en hulle van dienste soos riolering, water en beligting voorsien.

Volpi se kragverskaffer, die "Società Adriatica di Elettricità (SADE)", het beleggings van Italië se grootste ondernemings deur lae elektrisiteitstariewe bevorder. Veral ondernemings uit die metaalbedryf soos die "Società Alluminio Veneto Anonima (SAVA)", die "Società Lavorazione Leghe Leggere (L.L.L.)", "ILVA" met staalaanlegte en "Monteccio" met lood- en sinkaanlegte het hulle hier kom vestig. Ewe belangrik was die chemiese bedryf met ondernemings soos "Montecatini" en die "AGIP"-raffinaderye, skeepsbou ("Cantieri Navali Breda" en "Cantieri delle Acciaierie di Venezia") en voedselverwerking ("Chiari & Forti S.A. Molini"). Hawegeriewe, wat met die Noord-Italiaanse rivierstelsel verbind is, en verwerkende nywerhede was in staat om onverwerkte goedere te verwerk en te veredel voordat hulle na hul bestemmings vervoer is. Vir die fascistiese bewind was Marghera se belangrikheid nie beperk tot die industrialisering van Venesië nie. Dit het ook strategiese waarde gehad in die bewind se strewe na ekonomiese outarkie.

Vir die nuwe woonbuurte in Marghera, wat volgens planne van die ingenieur Pietro Emilio Emmer ontstaan het, het onder andere Engelse tuinstede as voorbeeld gedien. In die tydperk tot 1940 is meer as 600 woonstelgeboue voltooi. Anders as beplan het nie net Venesiane uit die digbevolkte "Centro storico" aangetrokke gevoel tot die nuwe woonbuurte nie. Ook baie bewoners van ander munisipalieite het begin om hierheen te verhuis.

Die bevolking van Mestre het eweneens vinnig gegroei, van 11 000 in 1901 tot 22 000 in 1916 en 40 000 in 1935. As oorspronklik selfstandige nedersetting het Mestre kort voor lank 'n periferiese buurt van Venesië geword wat deur padbouprojekte in die Strandmeerstad se vervoernetwerk geïntegreer is.

Die "Centro storico" het in die proses sommige van sy stedelike funksies aan die periferie afgestaan. Op nasionale en internasionale vlak is sy status nogtans verhef tot dié van 'n eersterangse spilpunt van wêreldtoerisme en kultuur. Toerisme het gevorder tot die hoofbron van inkomste in die historiese middestad. 

Venesië se reputasie as internasionale kunsmetropool is gevestig met die kunsuitstalling Biënnale. Die "Esposizione Biennale Internazionale dell'Arte" is vanaf 1928 as permanente kunsskou gehou en het drie jaar later outonome regstatus verwerf - onder voorsitterskap van graaf Volpi. Die Biënnale se status as kunsuitstalling van nasionale rang het beteken dat die fascistiese regering in Rome regstreeks invloed daarop uitgeoefen het. Sy kunnsprektrum is bestendig uitgebrei deur die insluiting van musiek, film- en toneelkuns. So is vanaf 1930 ook 'n "Festival della musica contemporanea" gehou, gevolg deur die filmfees "Mostra internazionale d'arte cinematografica" (vanaf 1932) en die "Festival del Teatro" (vanaf 1934).

In die tydperk tussen die wêreldoorloë is die Biënnale se uitstalterrein in die "Giardini Pubblichi" uitgebou, onder meer deur die oprigting van nuwe pawiljoens vir deelnemende lande, dikwels volgens historiserende boustyle. Die sentrale Italiaanse pawiljoen het in 1932 volgens planne van Duilio Torres as puristiese neoklassieke gebou ontstaan. Die bou van 'n kasino is nie alleen met die oog op Venesië se toeristiese aantreklikheid besluit nie, maar ook om finansiële middele te verkry vir die onderhoud van Venesië se befaamde operateater "La Fenice", die herlewing van karnavaltradisies en opelugopvoerings van toneelstukke en konserte.

Om behuisingstandaarde in die "Centro storico" te verbeter en die historiese sentrum op te knap volgens sy nuwe funksies binne die stedelike struktuur van Grande Venezia, is enkele projekte reeds in die 1930's aangepak. In 1939 het die "Progetto per massima per il piano di risanamento di Venezia insulare" voorsiening gemaak vir omvattende herstelwerk en modernisering. Die inwonertal, wat nog in 1931 130 000 beloop het, sou met 35 000 vermimder word. Bewoners sou hervestig word op die Lido, Sant'Elena, Giudecca, Murano - of op die vasteland as hulle vir werksgeleenthede in Marghera in aanmerking sou kom. Die woondigtheid sou verder verminder word deur die bebouing van ongebruikte terrein en landwinning. Naas die restourasie van historiese geboue is die aanpassing van stedelike strukture deur die bou van hoër woonstelgeboue en die verbreding van kanale oorweeg. Sommige van die maatreëls, wat onder die fascistiese bewind beplan is, is ook ná die Tweede Wêreldoorlog nog toegepas.

Vermaakgeriewe op die Lido di Venezia is aangevul deur teaters, feessale, 'n akwarium, kasino, rolprentteater en die nuwe Luna-park. Lido was steeds 'n woonbuurt vir welgesteldes, maar met die oprigting van nuwe geriewe soos helioterapeutiese instellings het sy herstellingsgeriewe toeganklik geword vir breër sosiale lae.

Venesië word deur twee groot treinstasies bedien - Venezia Mestre op die vasteland en Venezia Santa Lucia wat in die sestiere Cannaregio en regstreeks aan die Canal Grande geleë is. Die spoorwegonderneming "Trenitalia" bedien van hier roetes na ander stede in Veneto (soos Treviso, Verona, Padua en Venezia Mestre asook elders op die vasteland), terwyl ".italo" se netwerk van hoëspoedtreine Venesië met ander groot Italiaanse metropole verbind. So is daar byvoorbeeld sestien treinverbindings daagliks na Milaan.

Die befaamde luukse treinroete Venice Simplon-Orient Express, wat in 1883 deur die Belg Georges Nagelmackers gevestig en in 1977 tydelik gestaak is, is in 1982 hervat en bedien die roete tussen Londen en Venesië via Parys (sommige roetes bedien ook Boedapest, Praag en Wene). Die treinrit vanuit Londen loop oor ’n afstand van meer as 1000 myl en duur sowat 32 ure. Vanuit Venesië word die oosterse roete na Istanboel bedien. Ook is daar in 2013 ’n Skandinawiese roete gevestig wat Stockholm en Kopenhagen met Venesië verbind.

Naby Venezia Santa Lucia is aandoenplekke van Venesië se dieselaangedrewe waterbusse, die sogenaamde "vaporetti" met ’n kapasiteit van 230 passasiers, geleë. Hulle vorm die ruggraat van Venesië se watergebaseerde openbare vervoerstelsel in die Centro storico en die uitgestrekte strandmeergebied met sy verder af geleë eilande. Lyn 1 verbind Santa Lucia met die langgestrekte strandeiland Lido di Venezia aan die Adriatiese See. Sy roete langs die Canal Grande verseker dat dit een van die gewildste lyne vir toeriste is.

"Vaporetto" beteken “klein stoomboot” - ’n verwysing na Venesië se oorspronklike stoomgedrewe waterbusstelsel. Hul wye en plat enkeldek-ontwerp verseker enersyds dat passasiers die bes moontlike uitsig tydens hul vaart kan geniet, andersyds is hulle maklik toeganklik vir rolstoele en kinderwaens. Al word roetes dikwels aangepas en gewysig, is vaporetti uiters betroubaar en steeds betyds. Die standaardontwerp word aangevul deur ’n kleiner, vinniger tipe waterbus vir ’n maksimum van 160 passasiers, die "motoscafo". Vir vaarte na die Lido en die buitenste eilande is daar ook dubbeldek-waterbusse, sogenaamde "motonavi" met ’n kapasiteit van sowat 600 passasiers.

Die historiese middestad of "Centro storico" is nie toeganklik vir motorvoertuie nie - in teenstelling met die vastelandse woon- en nywerheidsbuurte van Mestre en die Lido di Venezia. Bestuurders moet gebruik maak van parkeergeriewe in die stadsdeel (sestiere) Santa Croce in die uiterste weste van die "Centro storico". Hierdie parkeerterreine word - soos dié op die eiland Tronchetto - deur die gekombineerde spoorweg- en motorbrug "Ponte della Libertà" met Mestre op die vasteland verbind. 'n Kabelspoortrein, genoem "People Mover", neem besoekers na die Piazzale Roma naby die treinstasie en die Canal Grande waar hulle toegang tot die Venesiaanse waterbusstelsel het.

Gegewe sy ligging temidde van 'n strandmeer, is roeisport steeds een van Venesiane se gunstelingtydverdrywe. Weens die sandbanke en ondieptes in die strandmeer word die sport in Venesië tradisioneel deur staande roeiers beoefen wat vooruit kyk. Na hierdie roeisoort word verwys as "voga alla veneta", in teenstelling met sittende roeisport of "voga all'inglese".

Baie van Venesië se bootswerwe ("cantieri") huisves roeiklubs wat gedeeltelik deur die stadsraad befonds word om Venesiaanse tradisies te bewaar. Die klubs bied roeilesse aan, organiseer regatta's en hou funksies en sosiale byeenkomste. Die oudste roeivereniging is die "Reale Società Canottieri Bucintoro 1882".












</doc>
<doc id="16967" url="https://af.wikipedia.org/wiki?curid=16967" title="La Spezia">
La Spezia

La Spezia is die hoofstad van die gelyknamige Italiaanse provinsie en met sowat 95 000 inwoners die tweede grootste stad van Ligurië. Sy seehawe trek voordeel uit 'n beskermde ligging in die Golf van La Spezia.

Die naam Spezia verskyn vir die eerste keer in die 13de eeu, toe die stad onder die heerskappy van Genua gekom het. Die stad het egter 'n onbeduidende seehawe gebly, tot by die tydperk van die Franse Rewolusie en Franse Keiserryk, toe Napoléon Bonaparte dit tot 'n vlootbasis laat uitbou het.

Ná sy inlywing by die Koninkryk Sardinië deur 'n besluit van die Kongres van Wene het La Spezia vinnig gegroei, veral nadat die vlootbasis van Genua na La Spezia verskuif is.

Die stad en sy hawe, wat deur die Duitse Vloot gebruik is, is tydens die Tweede Wêreldoorlog deur geallieerde bomaanvalle verwoes. Vandag is La Spezia die tweede belangrikste vlootbasis van Italië na Taranto.

Die hawe en skeepswerwe vorm die ekonomiese basis van die stad. Danksy die nabygeleë Cinque Terre speel ook die toerisme 'n belangrike rol. Teen die Magramonding oos van La Spezia lê die bouvalle van die Romeinse stad Luni, wat in die antieke tydperk sy naam aan die baai verleen het ("Portus Lunae"). Die dorpe Biassa, Campiglia en Marinasco in die omgewing van La Spezia is gewilde toeristebestemmings.


</doc>
<doc id="16968" url="https://af.wikipedia.org/wiki?curid=16968" title="Goudvis">
Goudvis

Die goudvis ("Carassius auratus") is een van die eerste visse wat deur die mens mak gemaak is, en bly steeds een van die gewildste akwariumvisse. Goudvisse is deel van die karpfamilie (wat ook die koikarp en die krapkarp insluit).

Goudvisse kan tot 59 cm lank word en tot 4,5 kg weeg, al word die meeste goudvisse nie so lank of so swaar nie. In ideale toestande kan 'n goudvis ongeveer 20 jaar leef (die wêreldrekord is 49 jaar).

Gedurende die Tangdinastie in China was dit gewild om karpvisse in skoudamme aan te hou en gevolglik het 'n mutasie ontstaan wat die visse 'n goue kleur gegee het. Mense het toe begin om die visse te teel en hulle in terracottapotte te plaas. In 1502 is goudvisse in Japan bekendgestel, waar nog subspesies geteel is. Goudvisse is in 1874 in die VSA bekendgestel en van toe af het hulle gewildheid gegroei.

Deur inteling oor die eeue het verskeie variasies ontstaan. Sekere goudvisspesies kan net in akwariums leef (soos die teleskoopoog), maar ander goudvisse (soos die komeet) is baie sterk en vinnig (soortgelyk aan die koikarp).
Die vis kom wild voor in die Kaapse Vlakte-area, Breederivier naby Robertson, die Baakensrivier naby Port Elizabeth, Grahamstad, Apiesrivier in Pretoia, Umsinduzirivier in Pietermaritzburg en die Chinhoyi-grotte in Zimbabwe.

Die vis leef in stil plekke wat plantegroei bevat byvoorbeeld visdammetjies in tuine. Hulle is omnivore en vreet organiese afsaksels, detritus en ongewerweldes. Die wyfie lê eiers in plantegroei wat onderwater is.





</doc>
<doc id="16973" url="https://af.wikipedia.org/wiki?curid=16973" title="Koi">
Koi

Koi ("Cyprynis carpio") is gewilde ornamentele visse soortgelyk aan die goudvis. Die woord "koi" kom van die Japannese woord wat "karp" beteken want alle koi-visse is karpe. Die ornamentele koi word meer spesifiek nishikigoi genoem. Koi kan 'n redelike lang lewe hê en daar is historiese bewyse dat sommige koi oor 'n honderd jaar oud kan word.

Koitelery het gewild begin word in die 18de eeu in Japan. Rysboere het gekleurde karpe uitgesoek en hulle so begin teel. Die buitewêreld het koi eers ontdek in 1914 toe van hulle as 'n geskenk deur Keiser Hirohito gegee is. Daarna het die aanvraag na koi gegroei en vandag is hierdie gekleurde karpvisse volop beskikbaar en word dwarsoor die wêreld geteel.

Koi kom in verskeie kleure voor. Oranje, rooi, geel, wit en swart kom die meeste voor. Die volgende is die mees dominante variasies:


Koi is sterk visse en kan maklik aangehou word. Hulle is kouewatervisse so enige skoudam moet ten minste 1,5 meter diep wees. Omdat koi helder kleure het, is hulle maklike prooi vir roofdiere en is dit aanbevole om 'n skuiling oor 'n skoudam te plaas.

Koi en alle karpverwante visse het 'n vinnige metabolisme en sodoende kan hulle maklik hul eie water besoedel, dus is dit noodsaaklik om 'n goeie filterpomp in 'n visdam te installeer.





</doc>
<doc id="16976" url="https://af.wikipedia.org/wiki?curid=16976" title="Karp">
Karp

Die Karp ("Cyprinus carpio") is 'n varswatervis in die familie "Cyprinidae". Die gewone karp is die bekendste karp en is oorspronklik afkomstig van Asië. In die 12de eeu het Europese monnike karpe geteel as 'n bron van voedsel en in 1877 is karpe in die Verenigde State van Amerika ingevoer. In sentraal Europa is karp 'n algemene tradisionele gereg tydens Kersfees. 

Die vis is olyfbruin tot goud van kleur. Drie verskillende skubpatrone word by die visse gevind:
Die mond kan vorentoe uitstrek en daar is 'n paar baarde aan die mond wat dien as 'n tasorgaan. Die vis kan tot 24 kg weeg.

Die vis leef in damme, mere, modderrige riviere en stadig vloeiende riviere, selfs stilstaande water. Hulle is gewoonlik op die bodem doenig waar die modder versteur en kos gesoek word. Die wyfie lê haar eiers gedurende die lente en somer in vlak water of onder waterplante.

"Boilies" is ongetwyfeld van die beste varswateraas wat spesiaal gemaak word om groot vis mee te vang. Dit is nie net 'n uitstekende hengelaas vir spesiekarp hengel nie, dit is ook uiters geskik vir beide kompeterende en sosiale karphengel. Boilies is beskikbaar in 'n groot verskeidenheid kleure, geure en in verskillende vorms en groottes; van klein mikro boilies (sommige selfs so klein as 6 mm) tot die heel groottes van so 40-50mm wat uitstekend werk vir monster vis, beide karp en baber.

Die mees algemene manier om 'n boilie te gebruik is met behulp van 'n haarstrop (die aas word aan die haar geheg en nie direk aan die hoek vasgemaak nie) wat die boilie toelaat om aan die agterkant van die hoek te rus. Dit beteken nie net dat die aas meer natuurlik in die water sal voorkom nie, maar ook dat dit dikwels die verskil sal maak tussen 'n goeie hoekgreep en 'n ondoeltreffende greep. Weens die manier waarop karp na kos soek word alles wat na kos lyk eers van die bodem af opgesuig en dit wat nie kos is nie word dan baie vinnig weer uitgeblaas; sou die vis besluit die boilie is nie eetbaar nie sal hy dit baie vinnig uitblaas, maar omdat die boilie onafhanklik kan rondbeweeg (los van die hoek) haak die hoek baie maklik in die karp se mond vas, en ook meer gereeld in die vis se onderlip waar dit nie maklik sal loskom nie.

Ander karpaas wat in al ons hengelwaters goeie vangstes oplewer is soetmielies, degieaas, dryfasies en erdwurms.
Soetmielies word eers gekook en daarna binne-in 'n groot verskeidenheid van geursels verpak. Omdat dit redelik sag gekook word kan jy dit sommer direk op die hoekpunt haak.
Die mees bekende degieaas is seer sekerlik doodgewone koekmeel wat met 'n bietjie water gemeng word, en dan bo-oor die hoeksteel gedraai word. Dit word dan netso, ongegeur, gebruik of jy kan dit bietjie versoet met strooi suiker of heuning of jy kan dit binne-in die geursel van jou keuse doop.

Daar is bittermin hengelaars wat nie dryfasies ken nie. Hulle is beskikbaar in drie verskillende groottes, met 'n harde of sagte tekstuur, en gegeur in 'n magdom verskillende geure en word nes soetmielies direk op die hoekpunt gehaak. 
Erdwurms, veral die kleiner rooi wurm, het 'n baie sterk, natuurlike, lokreuk; en alhoewel dit meestal vir kurperhengel gebruik word, gebruik baie karphengelaars dit ook saam hul deegaas en/of dryfasies. Haak eers die erdwurm op die hoek sodat dit agter-op die hoek se steel tot ruste kom en daarna word 'n ander asie opgesit. Uiters doeltreffend, veral in die somermaande.

Die koivisse is almal karpe wat spesiaal geteel word.





</doc>
<doc id="16977" url="https://af.wikipedia.org/wiki?curid=16977" title="Heks">
Heks

In die volksmand is onder die term heks altyd 'n vrou verstaan. Mans is as towenaars beskou. Volgens die ou Germaanse- en Keltiese geloof het “Heilige Vroue” gedien as skakel tussen die mens en die goderyk en hekse het in hierdie kategorie geval. Onder die term heks is ook verskillende groepe vroue verstaan, bekend as Wicca's, vroedvroue, Wyse Vroue, Witwywe, Seidkona's, Wolva's, Disas, Matrone en Gefjons. Hierdie vroue was die psigoloë, dokters, adviseurs, waarsêers, toekomsvoorspellers, ens., in die gemeenskap.

Met die koms van die Christendom na Europa (Suid-Europa vanaf 300 n.C.; Midde-Europa vanaf 700 n.C.; Noord-Europa vanaf 1000 tot 1100 n.C., en die Baltiese lande vanaf 1400 n.C.), vind ’n ommeswaai plaas. Hekse is nou nie meer die “gesiene” en “wyse vroue” van die gemeenskap nie, maar “duiwelsgebroed”. Aanvanklik is hulle nie altyd vervolg nie, maar tydens die middeleeue wel. Die term “heks” sou die betekenis begin kry van ’n “bose” en “duiwelse figuur”.
Hierdie betekenis van die woord waai later oor na Afrika. In Afrika word vandag onder die term “heks” (en “heksery”) bonatuurlike, maar veral negatiewe kragte verstaan, wat deur bepaalde mense gestuur en beheer word. Na raming is tenminste 200 mense sedert 1994 in Suid-Afrika as "hekse" vermoor. 

Die woord “heks” kom alleen in die Wes-Germaanse tale voor. In Nederlands “heks”; Middelnederlands “haghetisse”; Duits “Hexe”; Middelhoogduits “hecse” of “hesse”; Oudhoogduits “hagzissa” of “hagazussa”; Moderne Engels “hag” en in Oudengels “haegtesse”. Soms word daar aan die woord "heks-" ook nog die woord: "dis, tis, tes", maar ook "sus" of "moeder" gevoeg. Dus "hagesus, hagedis" of "hagemoeder". Die woord "Dis, Tis" of "Tes" (ook "Tessa") dui op ’n heilige vroulike figuur en selfs ’n vroulike goddelike wese. Die woord “heks” is afkomstig van die Proto-Germaanse "*hagatusjon-" en van Proto-Indo-Europese "*khagh-". Die woord heks is verder verwant aan woorde soos: "haag, behaag, behae, welbehae", maar ook "hoog" en "hoogheid" en ook aan "Hedge" (Eng), "Hedge-priest" (Eng).

Die woord "heks/heeg/haag" kom ook voor in plekname soos "Den Haag, Uitenhage, ’s-Gravenhage, Hagen", ens. "Den Haag" was vroeër ’n sentrum vir vroulike magie. Ook kom die woord voor in familiename soos "Ziebenhagen, Wiegenhagen, Hagen, van der Hagen, Verhagen", ens.

Verder is die woord heks ook verwant aan woorde soos "hek" en "heining" wat dui op ’n grens. Hekse het ’n sirkelvormige grens (heining) gemaak op die plek waar hulle rituele uitgevoer het, deur klippe te pak of met ’n stok ’n streep (grens) op die grond te trek. Vandaar ook die Engelse woord "edge".

In moderne Engels is die woord "Hag" (maar ook "Haw") verdring deur die woord "witch" (vroeër "wicca"). Die woord "witch" beteken "wysheid" en is verwant aan die woord "Wys(e)", maar ook aan die woord Wiking. Soms word onderskeid gemaak tussen "wicca" (manlik) of "wicce" (vroulik). Hierdie woorde is weer verwant aan die Angel-Saksiese "witan" ("sien, weet"). Op dieselfde manier het Yslands "vitki" ("heks") ontwikkel uit "vita" ("weet") of "vizkr" ("'n wys mens"). "Wizard" ("towenaar") is afgelei van die Normandies-Franse "wischard", Oudfrans "guiscart" ("die skerpsinnige"). Die Engelse woorde "wit" en "wisdom" ("wysheid, verstand") is ook hieraan verwant.

Tydens die kerstening van Europa word die eertyds geëerde gode en godinne van die Kelte en die Germane gedemoniseer en is voortaan as duiwelsfigure voorgestel. Die Kelto-Germaanse gode en godinne word verdryf ten gunste van die Romeinse Christendom. Alle ander aspekte van die Keltiese- en Germaanse godsdiens sou gekersten word en verder deur die lewe gaan as ‘sprokies’. Dit sluit figure in soos feë, elwe, dwerge, reuse, gigante, meerminne en hekse. Hekse word nou deurgaans egter as bose figure uitgebeeld. 

Die sprokiesagtige stereotipe van 'n heks, wat op 'n besem ry en dikwels van 'n swart voël (Odin se raaf) of kat (van Freyja) vergesel word, staan in verband met die ou volksgeloof dat sommige bo-natuurlike vroulike wesens kon vlieg, soos Feë en Elwe. Die besem hou moontlik verband met ou vrugbaarheidsfeeste. Vroeër moes daar juis op huweliksfeeste oor besems gespring word. Die Heks op ’n besem het moontlik onder invloed van moderne sprokiesverhale en illustrasies veral in Duitsland posgevat. Die algemene opvatting was wel dat hekse kon vlieg. Dit is moontlik dat die heinings wat uit palissades bestaan het (meestal gekruiste boomtakke) later beskou is as besems.

Die ‘grens’ of ‘heining’ of ‘haag’ was onlosmaaklik deel van hekswees. Dit was nie alleen haar leefruimte nie, maar ook is rituele wat onder haar leiding uitgevoer is, binne ’n bepaalde grens gedoen. Dit dui op die letterlike betekenis van die woord heks. Maar die heks het ook simbool gestaan vir ’n figuurlik grens. Dit is die grens tussen die mens en die goderyk. Die heks was die skakel of die bemiddelaar tussen ‘hierdie’ wêreld en die ‘ander’ wêreld. Die heks was in staat om grense te oorskry.
Voor die koms van die Christendom het hekse magtige posisies beklee. Hulle was die medici en die artse in die gemeenskap. Dit was ’n vak waarmee die manne hulle nie bemoei het nie. Hekse het siektes genees en wonde verpleeg en was vroedvroue. Hulle het medisyne en salf gemeng. Maar baie van hulle was ook priesteresse. Die meeste ou Germaanse priesteresse was vroue. Maar hierdie Wyse Vroue het ook gebruik probeer maak van ‘bonatuurlike’ kragte. Hulle was sieneresse en waarsegsters omdat hulle in die toekoms kon sien. Geen Germaanse leër sou dit ooit waag om ’n stryd te begin voordat hulle nie eers die hekse geraadpleeg het nie.

Met die koms van die Christendom vind ’n ommeswaai plaas. Die eens gewaardeer hekse of Wyse Vroue, word nou duiwelsgebroed. Die hekse word nou die parias van die samelewing. Hulle het vervolging in die gesig gestaar en dit het gekom, in die vorm van die heksejag. 

Baie van hierdie Wyse Vroue het met die koms van die Christendom, Christene geword, maar voorgegaan met hulle eeue oue take in die geneeskunde. Baie van hierdie vroue het selfs Christelike priesters geword, want hulle was priesters in die ou Germaanse godsdiens, wat hulle afgesweer het. Maar die ‘mag’ van die vrou was vir Rome onaanvaarbaar. Alle vroue moes die Christelike priesteramp verlaat. Ook was dit nie meer gepas dat sy haar bemoei met die geneeskunde nie.
Vir die Romeinse Christendom moes die vrou ’n onderdanige posisie in die gemeenskap inneem. Eva was immers die oorsaak van die sondeval. Vroue op die kraambed se pyn mag nie verlig word nie, want sy moet boet vir die sonde van Eva. Die kerk sou genadeloos toeslaan op hierdie laaste bastion van die ou heidense Kelto-Germaanse religie en dit was die ‘mag’ van die vrou.

Tot ongeveer die 13de eeu, is heksery beskou as 'n normale deel van die volkskultuur, waardeur die mens beheer probeer verkry het oor natuurverskynsels. Die oudste Middeleeuse Duitse regsboek Saksespieël, wat tussen 1220 en 1235 saamgestel is, het drie oortredings geken waarvoor die brandstapel-dood opgelê is - kettery, towery en vergiftiging. Enkele 13de eeuse dokumente verwys na "ooreenkomste met die duiwel", maar anders is daar in die 13de en vroeë 14de eeu min bronne wat na heksery en die vervolging van hekse verwys. Die kerklike owerhede het destyds blykbaar min belang in hierdie saak gestel. 'n Dekreet, wat in 1258 deur pous Alexander IV geskryf en aan die "inquisitores" gerig is, het dit duidelik gestel dat heksery ("divinationes et sortilegia") slegs vervolg en gestraf moes word indien dit saam met kettery beoefen is. 

Teen die 14de eeu het die siening, onder kerklike druk, radikaal verander. Die Germaanse gemeenskap was teen dié tyd al vir die grootste gedeelte gekersten, maar die ou gebruike uit die verre verlede het bly voortleef. Die Wicca's of hekse was steeds die dokters, psigoloë en adviseurs in die gemeenskap. Dit was 'n doring in die oog van die kerkvaders wat hierdie laaste Heidense bastion wou kelder. Hierdie kerkvaders het hulle motivering gevind in Eksodus 22:18 waarin staan dat hekse nie mag lewe nie. 

'n Deeglike studie gedoen deur Prof. Karl Ernst Jarke, wat in die vroeë 19de eeu strafreg aan die Berlynse universiteit gedoseer het, het in sy bestudering van die 17de eeuse strafsake aangedui dat baie ter dood veroordeelde hekse inderdaad aspekte van die ou Heidense natuurreligie beoefen het.

Aanvanklik is die hekse meesal nog lig gestraf, maar met verloop van tyd het die strawwe al swaarder geword en in frekwensie toegeneem. Die hoogtepunt van die heksejag was tussen 1550 en 1650, met die ergste gevalle tussen 1610 en 1630. Die laaste teregstellings het plaasgevind in Nederland in 1610; in Engeland in 1684; in Frankryk in 1745, in Duitsland in 1775, in Switserland in 1782 en in Pole in 1793. Selfs in die Nuwe Wêreld is hekse vervolg, byvoorbeeld in Nieu-Engeland en Salem (Massachusetts, VSA) in die laat 17de eeu.

Die Middeleeuse wette wat heksery in Brittanje verbied, is eers in 1951 afgeskaf.

Presies hoeveel hekse vermoor is, is vandag onbekend. ’n Konserwatiewe skatting is dat ten minste 60 000 mense tereggestel is, die meeste in Germaanssprekende lande. Tog is daar ondersoekers wat meen dat honderde duisende hekse hulle lewens op brandstapels verloor het. 

Aanvanklik is alle hekse deur die kerk vervolg en tereggestel, maar later is die ‘bevoegdhede’ oorgedra na die dorps/stadsbestuur. Dat die meeste teregstellings vroue was, blyk uit die volgende statistieke. In Namen was 87% van die veroordeelde hekse vroue. In Noord-Frankryk was dit 86,5%; Veurne 67%; Nijvel 97%; Leuven en Tienen 100%; Tongeren 100%; Brugge 70% en Kortryk 67%.

Die mense uit dié tyd was besonder onkundig en hulle is deur die kerk onkundig gehou. Elke vorm van wetenskap of pogings tot nuwe uitvindings, of die logiese verklaring van gebeurtenisse, is in die kiem gesmoor. “Logiese” verklarings was die werk van die duiwel. Hierdie vroue was dikwels intelligent, aantreklik, kreatief en talentvol (die hoogste bome vang die meeste wind), maar is deur die kerk beskou as 'n groot bedreiging vir die geloof omdat hulle met “duiwelsbedrywighede” besig sou wees.

Die eintlike vervolging van hekse het begin na die verskyning van 'n boek, "Malleus Maleficarum" (in Nederlands bekend as “Heksenhamer”) uit die pen van die Duitse inkwisiteurs Heinrich Institoris en Jakob Sprenger in 1487. Daarin is aanwysings gegee oor die vervolging van hekse. Die boek is geskryf na aanleiding van die berugte bul “Summis Desiderantes Affectibus” (1484) van Pous Innocentius VIII, waarin hy die kerklike jag op hekse geopen het. In die boek is nie alleen beskryf watter bose werke deur hekse veroorsaak is nie, maar ook die hele strafproses en hoe hulle gemartel moes word.

Aanvanklik was maar slegs 'n paar vroue hekse, maar dit was nie lank nie of enige persoon kon as heks aangewys word. As die buurman siek was, het iemand hom getoor. As 'n koei te min melk gegee het, was dit miskien die skuld van die buurvrou. As dit weke lank nie gereën het nie, was dit die skuld van 'n vrou in die buurt. 'n 'Verdagte' kon by die dorpsbestuur aangegee word en is dan laat haal vir ondervraging en van daar af het alle ellende begin.

'n Verdagte is swaar gemartel, totdat sy erken het dat sy een of ander ‘Duiwelse Daad’ gepleeg het, want erkenning was die enigste ware bewys van haar skuld. Voordat sy op die brandstapel beland het, moes sy ook soveel moontlik name noem van ‘medeverdagtes’. ‘Skuldiges’ is uiteindelik op die brandstapel met vuur “van levende lijfve ter doot ghebracht”. Daar is geglo dat die heks haar towerkrag deur die verbranding sou verloor. Die meeste vroue is lewend verbrand, maar daar is ooggetuienis bekend van vroue wat eers verwurg is voordat die vuur aangesteek is; dit is as versagtende straf beskou en is toegedien as hulle reeds vroeg in die marteling toegegee het dat hulle ‘skuldig’ was. In Engeland is die meeste hekse opgehang.

Dit was egter moeilik om te bewys dat iemand 'n heks was. Daar is verskillende metodes gebruik om dit te bepaal. 'n Heks moes op 'n besem kon vlieg en kon dus nie swaarder as 50 kg weeg nie. As 'n volwasse vrou minder as 50 kg geweeg het, is sy verdink.

'n Algemene gebruik was die waterproef. Omdat die duiwel die doopwater weggewys het, sou 'n heks ook deur water “afgewys” word. Sy sou daarop bly dryf. 'n Verdagte se regtertoon is aan haar linkerduim vasgebind en sy is in die water gegooi. As sy bly dryf, was sy skuldig. Die vroue van daardie tyd het egter swaar rokke gedra waarin baie lug opgevang was, wat beteken het dat hulle lank kon dryf. Byna niemand het die toets geslaag nie. Dit is beskou as 'n oordeel van God. Hy sou op hierdie manier aandui wie skuldig en wie onskuldig was.

Nog 'n gebruik was die steekproef. Daar is op die liggaam van die verdagte gesoek na hekse- of duiwelstekens, soos moedervlekke, littekens, vratte en geboortevlekke. Vratte is beskou as duiwelstepels waaraan swart katte sou gesoog het. Veral jong vroue is dan heeltemal ontklee en alle liggaamshare is afgeskeer (soos voorgeskryf deur die “Heksenhamer”) om die ondersoek te vergemaklik. Daar is dan aan haar liggaam bewyse gesoek dat sy met die duiwel omgang sou gehad het, wat ook seksuele omgang ingesluit het. Soms is selfs jong meisies hiervan beskuldig. As hulle maagdelikheid dan onaangetas was, het die edele kerkvaders en geleerde regters verklaar dat die duiwel die maagdevlies herstel het. Die “duiwelstekens” is met 'n skerp voorwerp geprik, en as die verdagte geen pyn toon nie, of daar kom geen bloed uit die wond nie (of te min), was dit 'n teken dat die verdagte 'n heks was. 

Vroue is op afgryslike maniere gemartel. Hulle is vasgebind en onder die voete met vuur gebrand (vuurproef). Hulle naels is uitgetrek, hulle is met gloeiwarm tange geknyp en hul duime is in bankskroewe geklem wat voortdurend aangedraai is (sommige bankskroewe was voorsien van getande klemme). Bene in hul liggame is gebreek en hulle is met allerlei instrumente op 'n pynbank gemartel. Dit het ure lank geduur. Elke vrou het geweet wat die afloop sou wees as sy sou erken dat sy kontak met die duiwel gehad het. Bitter min vroue se gebede is verhoor. Maar dit is wel bekend dat sommige vroue vrygespreek is; ook dat ander die marteling deurstaan het en vrygelaat is. Baie het egter tydens die marteling reeds gesterf en baie het selfmoord gepleeg.

Die teregstellings was op die markpleine van dorpe en stede, en in sommige streke op die “galgenveld” net buitekant die dorp langs die belangrikste toegangsweg. Dit het meestal in die openbaar gebeur, maar soms is 'n skerm geplaas om die brandstapel sodat die publiek die gebeure nie kon volg nie.

Sommige priesters en geregsdienaars het baie moeite gedoen om soveel moontlik vroue op die brandstapel te kry. Hulle het noukeurig boek gehou van elke teregstelling waarby hulle betrokke was, want hulle sou met 'n edele taak besig wees. Die gemeenskap sou hulle respekteer vir hulle moedige optrede en uiteindelik sou 'n mooi beloning van hulle Hemelse Vader op hulle wag in die hiernamaals.

Biskop Johann von Schöneburg uit Trier (in Duitsland) het tussen 1587 en 1593 in 22 dorpe 368 hekse verbrand. Biskop Philipp Adolf von Ehrenberg het in Würzburg tussen 1623 en 1631 in totaal 900 hekse verbrand. Biskop Gottfried Johan Georg II Fuchs von Dornhem het in Bamberg tussen 1623 en 1633 ten minste 600 hekse laat verbrand. Dan was daar 'n regter in Lotharinge met die naam Nicholas Rémy (sterf in 1616) wat baie trots was op die feit dat hy 3 000 hekse laat verbrand het.

In die middel van die 17de eeu was daar steeds kerkvaders wat die heksejag nuwe lewe wou inblaas om te voorkom dat die duiwel die wêreld uiteindelik sou regeer, maar teen daardie tyd het die gesag van die kerk al verswak. Wetenskaplike ondersoek, wat voorheen deur die katolieke kerk verbied is, het nou momentum begin kry. Rasionele denke het die gedagtegoed van die katolieke kerk begin verdring. Dit was die begin van baie ontdekkings en uitvindings asook ekonomiese vooruitgang. Die teorieë van Galilei (1564-1642) en Newton (1442-1727) het begin deurwerk na die intellektuele bolaag van die samelewing.

Heksejagte vind nog steeds plaas in die onderontwikkelde gemeenskappe van byvoorbeeld Suidoos-Asië, Latyns-Amerika en veral Afrika, waar nog steeds 'n aantal negatiewe bygelowe gehandhaaf word. Sedert 1960 is hier waarskynlik meer mense van heksery beskuldig en as gevolg daarvan tereggestel of vermoor as tydens die hele Europese tydperk van heksejagte.

In Tanzanië (Oos-Afrika) is, veral tydens die presidentskap van Julius Kambarage Nyerere, tussen 10 000 en 15 000 mense vermoor. In Wes-Afrika is "hekse" in die sewentigerjare daarvan beskuldig dat hulle verantwoordelik was vir die uitbreek van 'n epidemie. In plaas van 'n program om entstowwe beskikbaar te maak, het die regering die "belydenisse" van ou vroue laat uitsaai, wat na bewering die gedaantes van bosuile aangeneem het om die siele van siek kinders te steel.

'n Aantal Afrikalande soos Kameroen het ná hulle onafhanklikwording weer wette aangaande heksery ingevoer. Moontlik moet dit as 'n poging beskou word om hekseprosesse aan geregtelike prosedure te onderwerp en ongekontroleerde heksejagte te vermy.

In Suid-Afrika het geweldpleging in verband met beweerde heksery ook ná 1994 voortgegaan. Na ramings is honderde mense as "hekse" vermoor, onder meer 'n vrou in 'n landelike gemeenskap, wat gedurf het om openlik oor haar VIGS-siekte te praat.



</doc>
<doc id="16978" url="https://af.wikipedia.org/wiki?curid=16978" title="Guppie">
Guppie

Die Guppie ("Poecilia reticulata") is 'n varswater vis. Dit is een van die mees gewilde akwarium visspesies ter wêreld. Die vis kom natuurlik voor in noord-oos Suid-Amerika en die Karibiese Eilande. In Suider-Afrika kom die vis voor in KwaZulu-Natal, die Kuruman Oog en die Otjikotomeer in Namibië. Die vis staan ook bekend as die "Miljoenvis". In Engels staan die vis bekend as die "Guppy".

Die wyfie (60 mm) is groter as die mannetjie (30 mm) en die lyd is dieper en ronder as die mannetjie. By die wyfie is die stertvin ook bolrond. Die mannetjie is skraler met goed ontwikkelde gonopodium. Die mannetjie se kleur wissel aansienlik het gewoonlik kombinasies van helder rooi, blou, turkoois en geel. Swart kolle en strepe kan ook voorkom. Die wyfie het 'n swart kol bokant die anus.

Die guppy is 'n lid van die familie Poeciliidae. Soos al die ander lede van die familie word hulle lewendig gebore (die eiers broei uit binne die wyfie); dus Ovovivipaar. Hulle is ook bekend as vinnige broeiers. Die draagtydperk is 22 tot 26 dae. Die vis kan leef in vars- en brakwater. Hulle verkies egter warmer water, 23 - 24 °C en benodig water met baie plantegroei in vir oorleweing. Die vis vreet muskiet larwes en klein wurms.

Robert John Lechmere Guppy het guppies vir die eerste keer in Trinidad in 1866 ontdek. Die vissie is die eerste keer in 1912 in Gauteng en KwaZulu-Natal losgelaat as natuurlike plaagbeheer teen muskiete. Die vis is ook moedswillig losgelaat deur akwarium eienaars.




</doc>
<doc id="16980" url="https://af.wikipedia.org/wiki?curid=16980" title="Hyperoartia">
Hyperoartia

Hyperoartia is 'n groep kakebeenlose visse waarvan lampreie deel is. Die enigste oorlewende hyperoartia vandag is lampreie geklassifiseer as Petromyzontiformes. Die ontdekking van die fossiel Priscomyzon stel voor dat lampreie dalk in die Devonian-era begin vorm het.


</doc>
<doc id="16982" url="https://af.wikipedia.org/wiki?curid=16982" title="Baleno">
Baleno

Baleno is 'n 4de klas munisipaliteit in die provinsie van Masbate in die Filippyne. Volgens 'n sensus in 2000 het Baleno 'n bevolking van 26 096 mense.
Baleno is in 24 afdelings verdeel wat barangays genoem word.


</doc>
<doc id="16984" url="https://af.wikipedia.org/wiki?curid=16984" title="Occident">
Occident

Occident was in die tydperk tussen 1964 en 1968 'n verregse politieke beweging in Frankryk, wat dikwels ook as fascisties beskryf is. 'n Aantal lede van die groep het later bekende lede van regse politieke hoofstroompartye geword en selfs ampte as ministers beklee. 

Die groep, wat in 1964 deur Pierre Sidos gestig is, het hoofsaaklik studente as lede gewerf. Occident was uitgesproke anti-kommunisties, maar het tegelykertyd ook die regering van president Charles de Gaulle skerp aangeval en nou saamgewerk met die "pieds-noirs", die Franse setlaars in Algerië. Die "pieds-noirs" het De Gaulle daarvan beskuldig dat hy hulle belange uitverkoop het.

Ná 'n aantal gewelddadige konfrontasies in Mei 1968, die maand waartydens die politieke onluste in Frankryk 'n hoogtepunt bereik het, is Occident deur die owerhede onwettig verklaar en ontbind. Baie van Occident se lede het by nuwe verregse groeperings soos Groupe Union Droit aangesluit.

Occident en die groeperings wat hom opgevolg het, maak almal gebruik van 'n Keltiese kruis as hulle simbool.


</doc>
<doc id="16992" url="https://af.wikipedia.org/wiki?curid=16992" title="Pierre Amine Gemayel">
Pierre Amine Gemayel

Pierre Amine Gemayel (Arabies: بيار أمين الجميل; Beiroet, 24 September 1972 - Beiroet, 21 November 2006) was 'n Libanese Falangistiese minister in die regering van premier Fouad Siniora. 

Gemayel was teen Siriese inmenging in Libanon gekant. Hy word naby Beiroet doodgeskiet toe sy kar deur ’n Christelike woonbuurt gery het.



</doc>
<doc id="16994" url="https://af.wikipedia.org/wiki?curid=16994" title="Glaskatvis">
Glaskatvis

Die glaskatvis ("Kryptopterus bicirrhis") is 'n deursigtige varswatervis. Die vis kan tot 15 cm lank word, maar in akwariums word hulle tussen 6 en 8 cm lank. Die glaskatvis kom voor in Suidoos-Asië en word in skole glaskatvisse aangetref.




</doc>
<doc id="16996" url="https://af.wikipedia.org/wiki?curid=16996" title="Protokol (rekenaars)">
Protokol (rekenaars)

In rekenaarwetenskap is 'n protokol 'n konvensie of standaard wat die verbinding, kommunikasie, en data-oordrag tussen twee rekenaareindpunte beheer of moontlik maak. Op sy eenvoudigste kan 'n protokol gedefinieer word as die reëls wat die sintaks, semantiek en sinkronisasie van kommunikasie beheer. Protokolle kan deur hardeware, sagteware of 'n kombinasie van die twee geïmplementeer word. Op die laagste vlak kan 'n protokol gedefinieer word as die gedrag van 'n hardeware verbinding.

Dit is moeilik om oor protokolle te veralgemeen omdat daar so 'n groot verskeidenheid van doelle en grade van verfyning is. Die meeste protokolle spesifiseer een of meer van die volgende eienskappe:


Die wydverspreide gebruik en uitbreiding van kommunikasieprotokolle is 'n voorvereiste vir die Internet, asook 'n hoofbydraer tot die sukses van hierdie medium. Die Internetprotokol (of IP) en Transmissiebeheerprotokol (of TCP) is die belangrikste van almal en die begrip TCP/IP verwys na die versameling van die mees gebruikte protokolle. Die meeste van die Internet kommunikasieprotokolle word beskryf in RFC-dokumente van die Internet Ingenieurstaakmag (oftewel die IETF).

Objekgeoriënteerde programmering het die gebruik van die begrip uitgebrei tot die protokolle wat beskikbaar is vir die verbinding en kommunikasie tussen objekte.

Oor die algemeen word slegs die eenvoudigste protokolle op hul eie gebruik. Die meeste protokolle, veral in die konteks van kommunikasie en netwerke, word saamgevoeg in protokolstapels waar die verskeie take hierbo gelys verdeel word onder die verskeie protokolle in die stapel.

Waar die protokolstapel na 'n spesifieke kombinasie van protokolle wat saam werk verwys, verwys die Verwysingsmodel na 'n sagteware-argitektuur wat elke laag en die dienste wat elkeen behoort te lewer, lys. Die klassieke sewe-laag verwysingsmodel is die OSI-model, wat gebruik word om die begrippe met betrekking tot 'n protokolstapel te verbeeld. Die verwysingsmodel is ook 'n goeie voorbeeld van meer algemene begrippe in sagteware-ingenieursweese soos die versteking, modulariteit en delegering van take.




</doc>
<doc id="16999" url="https://af.wikipedia.org/wiki?curid=16999" title="Actinopterygii">
Actinopterygii

Actinopterygii is 'n klas gewerwelde beenvisse van die superklas "Osteichthyes" met meer as 27 000 spesies. "Actinopterygii" is afgelei van die Grieks ("aktino" = straal & "pterygion" = vin of vlerkie). Die gemeenskaplike faktor van die klas is dat al die visse straalvinvisse is. Dit beteken dat die vinne deur beenstrale ondersteun word. Dit is die strale wat so seer kan steek indien die visse verkeerd hanteer word. Die klas het ook slegs een dorsale vin - wat verdeel mag wees en die neussakke open slegs na buite.

"Actinopterygii" word in drie infraklasse ingedeel: "chondrostei", "holostei" en "teleostei". Laasgenoemde bevat die meeste lewende visse ter wêreld.




</doc>
<doc id="17002" url="https://af.wikipedia.org/wiki?curid=17002" title="Baarsagtige">
Baarsagtige

Die Baarsagtiges of Perciformes is die grootste orde van gewerweldes en sluit 40% van alle visspesies in. Die orde hoort tot die klas "Actinopterygii". Die Baarsagtiges maak met hul 7 000 verskillende spesies die grootste orde van die visryk uit. Uitwendig kan hulle meestal herken word aan die twee rugvinne, maar die beslissende kenmerke wat hulle saam aan een familie laat behoort, is eerder inwendig. 

Die belangrikste subordes van die baarsagtiges is die "Percidae", die "Mugilidae", die Sphyraenidae, die "Labridae", die "Trachinidae", die "Blenniidae", die "Gobiidae", die "Scombridae", die A"canthuridae" en die "Anabantidae". Meer as 'n kwart van alle lewende vissoorte behoort tot die orde "Perciformes" (Baarsagtiges) wat meer as 7 000 spesies tel. Sowel vars- as soutwatervisse van allerlei vorme en lewenswyses behoort tot hierdie orde. 

Die meeste van hierdie visse is inheems in die Noordelike Halfrond. Sommige kom wel in die Suidelike Halfrond voor, maar 'n hele aantal, veral die varswaterfamilies, is ingevoer na Suid-Afrikaanse riviere, waar hulle goed gevestig geraak het en deesdae baie gewilde hengelvisseis. Onder die ingevoerde visse tel die grootbek-swartbaars ("Micropterus" "salmoides"), wat in 1928 uit Holland ingevoer is, en die kleinbek-swartbaars ("Micropterus dolomieu"), wat in 1938 uit die Verenigde State ingevoer is. 

Die blouwang-sonvis ("Lepomis" "macrochirus") en die kleinbekswartbaars het min of meer (dieselfde tyd in Suid-Afrika aangekom. Hulle is aanvanklik in damme in Jonkershoek geplaas, maar het so gefloreer dat hulle oor die hele land tot in Zimbabwe versprei kon word. Hul broeigewoontes het heeltemal by plaaslike toestande aangepas, en hengelaars verkies om hulle met kunslepels te vang.

Die Europese baars, wat ook die gewone baars ("Perea fluviatilis"), genoem word, kom met die uitsondering van Spanje, Suid-Italië en Noord-Skandinawië oral in Europa en selfs in Siberië voor. Hulle leef in lopende en staande water en kom selfs in soutwatervoor. 

In Suid-Afrika is hulle ingevoerde varswatervisse. Gewoonlik is hul grondkleur olyf tot geelgroen. Hulle het vyf tot sewe dwarsstrepe en 'n swart vlek aan die punt van die eerste rugvin. Die buik-, aars- en stertvin is meestal helderrooi. Die Europese baarse is roofvisse en jag gewoonlik in skole. Hulle word selde langer as 400 mm. Die wyfiebaars skei in die broeityd stringe van tussen 200 000 tot 300 000 eiertjies af. In Noord-Amerika word die geelbaars aangetref, wat baie soos die Europese baars lyk. Sy vinne is egter oranje en nie rooi nie.

Hierdie visse ("Lucioperca sandra") het aanvanklik in feitlik alle riviere en mere van Oos- en Sentraal-Europa voorgekom, en later is hulle ook na die Ryn oorgebring, waar hul oorlewing vandag weens besoedeling bedreig word. Snoekbaars is 'n baie gewilde hengel en eetvis. In bou stem die snoekbaars in redelike mate ooreen met die snoek, hoewel hulle die kleure van die baars vertoon. 

Hulle word nie veel langer as 'n half meter nie. Daar bestaan geen verwantskap tussen snoeke en baarse nie, en snoeke is geneig om van die toneel te verdwyn sodra die snoekbaarse hulle gebiedswaters binnedring. Die snoekbaarsmannetjie versorg die klein vissies. Die eiertjies word afgeskei in 'n nes van takkies en klippies, waar die klein vissies, nadat hulle uitgekom het, nog 'n tyd lank versorg word.

Hierdie visse is oor die hele lyf gevlek en het 'n baie onreëlmatige gebit. Die eiertjies van die Amerikaanse snoekbaars ("Stizostedion vitreum") word blykbaar nie versorg of opgepas nie. Die wyfies skei die eiertjies willekeurig af, sommer op enige plek op die bodem van vlak mere. 

Soms trek die visse stroom op om op vlak, rotsagtige plekke te paar. Hul Europese verwante leef hoofsaaklik van lewende prooi, maar die Amerikaanse snoekbaars eet dooie of lewendige prooi. Die lengte van die volwasse vis wissel van 1,25 tot 1,50 m en hulle bereik dikwels ŉ massa van 12 kg. Die baarsagtiges sluit baie soorte visse in, selfs tropiese en arktiese visse. 'n Aantal van die kleiner soorte is spesiaal vir akwariums geteel.

Die orde sluit beide vars- en seewater visse in. Die vis het 'n tipiese dorsale vin en stertvinne wat gespleed is. Daar is ongeveer 7000 verskillende spesies van verskillende vorms en groottes wat in alle akwatiese omgewings aangetref word.

Superfamilie Percoidea

Superfamilie Cirrhitoidea

Superfamilie Cepoloidea





















</doc>
<doc id="17003" url="https://af.wikipedia.org/wiki?curid=17003" title="Kuhliidae">
Kuhliidae

Die Vlagsterte (Kuhliidae) is 'n vis-familie van die orde Perciformes. Hulle kom natuurlik in die Indiese Oseaan en Stille Oseaan voor. Daar is een genus en dertien spesies in die familie, waarvan slegs "K. rupestris" 'n varswaterspesie is en slegs twee spesies kom aan die Suider-Afrikaanse kus voor.

Vlagsterte het 'n silwer voorkoms. Hulle vorm bedags skole en versprei in die aand op soek na kos. Hulle vreet soöplankton en vis. Die vis kan 'n lengte van 50 cm bereik.

Die volgende genus en gepaardgaanse spesies kom aan die Suid-Afrikaanse kus voor:




</doc>
<doc id="17005" url="https://af.wikipedia.org/wiki?curid=17005" title="Mistral (wind)">
Mistral (wind)

Die baie sterk Mistral word ook "Aurassos" genoem, die baie koue Mistral "Cisampo". Tipiese kenmerke is 'n wolkelose donkerblou hemel, 'n uitstekende vergesig, 'n indrukwekkende nagtelike sterrehemel en soms ook 'n skielike daling in temperatuur. 'n Duidelike voorbode van 'n weersgesteldheid, waarby die Mistral skielik begin waai, is die opvallende Lenticulariswolke. Die Mistral waai dikwels dae lank en tree gereeld op sowat 100 dae van die jaar op, sodat talle bome in die Rhônevallei in die suidelike windrigting geboë is.

Die Mistral het sy oorsprong in Arktiese poollug, wat die Mediterreense gebied binnestroom. Die bergreekse van die Alpe en Pireneë vorm 'n natuurlike versperring, maar tussen hierdie gebergtes dring die koue lugmassas die Rhônevallei binne. As gevolg van hierdie kanalisering of trefter-effek bereik die windsnelhede hier gereeld 50 tot 75 kilometer per uur, in buie selfs meer as 100 km/h. Die Mistral is baie droog en absorbeer vog van die grond. Dit beïnvloed dus ook die bosbrandgevaar in Provence.

Die Mistralwind het tydens die FIFA Wêreldbekertoernooi in 1998 groot probleme vir die sokkerspanne van Suid-Afrika en Frankryk geskep. Die span, wat tydens die wedstryd teen die wind gespeel het, kon die bal soms nouliks vorentoe skop nie. 

'n Tipiese weersituasie, waarby die Mistral optree, is 'n hoogdrukgebied oor die Golf van Biskaje en 'n laagdrukgebied oor Italië as gevolg van Arktiese lugmassas uit die noorde, wat oor die Britse Eilande tot by die noord-westelike gebiede van die Middellandse See stroom. Naby Genua ontstaan dikwels 'n depressie.

Sommige bronne definieer die Mistral ook as 'n valwind uit die berge van die Sentraalmassief, wat in vergelyking met die warmer Mediterreense lug as koud waargeneem word.


</doc>
<doc id="17009" url="https://af.wikipedia.org/wiki?curid=17009" title="Banjos banjos">
Banjos banjos

Banjos banjos is 'n vis in die orde perciformes en die enigste spesie in die genus Banjos en die familie Banjosidae. Banjos kom voor in strandwaters in die westelike Stille Oseaan vanaf Japan tot die Suid-Sjinasee. Dit kan 'n lengte van tot 30 cm bereik. In Engels staan die vis bekend as die "Banjofish".




</doc>
<doc id="17010" url="https://af.wikipedia.org/wiki?curid=17010" title="Dichistiidae">
Dichistiidae

Dichistiidae is 'n vis familie wat hoort tot die orde Perciformes. Daar is slegs een genus ("Dichistius") met slegs twee spesies wat hoort tot dié familie. Altwee die spesies kom aan die Suid-Afrikaanse kus voor en een aan die Madagaskarse kus.

Die familie is se lywe is plat en bedek met klein skubbe. Die familie word tussen 32 – 80 cm groot en is 'n belangrike sportvis.

Die volgende genus en gepaardgande spesies kom aan die Suider-Afrikaanse kus voor:





</doc>
<doc id="17011" url="https://af.wikipedia.org/wiki?curid=17011" title="Apogonidae">
Apogonidae

Die Kardinaalvisse ("Apogonidae") is 'n familie wat tot die orde Perciformes behoort. Daar is 22 genera met minstens 250 spesies in hierdie familie. Drie-en-vyftig van die spesies kom aan die Suider-Afrikaanse kus voor.

Die familie se liggaam is reghoekig en ietwat plat en het twee afsonderlike dorsale vinne. Die bek is groot en die familie het 'n volledige sylyn. Die grootte wissel van 4 – 25 cm. Die meeste spesies is naglewend en hulle vreet klein bodem ongewerweldes en soöplankton. Hierdie familie is een van die min seevisse waar "orale inkubasie" beoefen word; die mannetjie dra eiers in sy mond rond. Die meeste spesies is klein en leef in en by koraalriwwe. 'n Paar spesies leef in riviermondings en ook in varswater. Kardinaalvisse pas goed aan in akwariums.

Die volgende genera en gepaardgaande spesies kom aan die Suider-Afrikaanse kus voor:










</doc>
<doc id="17013" url="https://af.wikipedia.org/wiki?curid=17013" title="Centracanthidae">
Centracanthidae

Centracanthidae is 'n klein familie van visse in die orde "perciformes". Hulle kom voor in die Atlantiese Oseaan, hulle anale vin bevat drie skerp penne (van daar die naam—die Griekse woord "ketron" beteken "skerp" en die woord "akantha" beteken "doring".)

Daar is nege spesies in twee genera.

Genus Centracanthus


Genus Spicara




</doc>
<doc id="17014" url="https://af.wikipedia.org/wiki?curid=17014" title="Acropomatidae">
Acropomatidae

Acropomatidae is 'n familie van die baarsagtiges wat uit 33 mariene spesies in agt genera bestaan. Lede van die orde is gewoonlik klein—omtrent 15 cm.

Genus Acropoma

Acropoma argentistigma

Acropoma boholensis 
Acropoma hanedai

Acropoma japonicum

Acropoma lecorneti

Genus Apogonops

Apogonops anomalus

Genus Doederleinia

Doederleinia berycoides

Doederleinia gracilispinis

Doederleinia orientalis

Genus Malakichthys

Malakichthys barbatus

Malakichthys elegans

Malakichthys griseus

Malakichthys levis

Malakichthys mochizuki

Malakichthys wakiyae

Genus Neoscombrops

Neoscombrops annectens

Neoscombrops atlanticus

Neoscombrops cynodon

Neoscombrops pacificus

Genus Pseudohowella

Pseudohowella intermedia

Genus Synagrops

Synagrops adeni

Synagrops analis

Synagrops argyreus

Synagrops bellus

Synagrops malayanus

Synagrops microlepis

Synagrops philippinensis

Synagrops pseudomicrolepis

Synagrops serratospinosus

Synagrops spinosus

Synagrops trispinosus

Genus Verilus

Verilus sordidus



</doc>
<doc id="17016" url="https://af.wikipedia.org/wiki?curid=17016" title="Asiatiese glasvisse">
Asiatiese glasvisse

Die Asiatiese glasvisse ("Ambassidae") behoort aan die orde Perciformes. Die spesies word natuurlik in Asië, Oseanië, die Indiese Oseaan en die westelike Stille Oseaan aangetref. Die familie bevat omtrent 50 spesies in agt genera. Drie van die spesies kom aan die Suider-Afrikaanse kus voor.

Die Ambassidae bereik 'n grootte van 26 cm en verskeie soorte het deurskynende of halfdeurskynende liggame.

Genus Ambassis

Genus Chanda

Genus Denariusa

Genus Gymnochanda

Genus Paradoxodacna

Genus Parambassis

Genus Pseudambassis

Genus Tetracentrum




</doc>
<doc id="17018" url="https://af.wikipedia.org/wiki?curid=17018" title="Shaka">
Shaka

Shaka kaSenzangakhona (Zoeloe: [ˈʃaːɠa]; somtyds Tshaka, Tchaka of Chaka; ca. 1787 – ca. 24 September 1828) word algemeen gesien as die Zoeloe-leier wat die Zoeloes van 'n klein stam tot op die randjie van nasieskap gelei het met 'n koninkryk tussen die Pongola- en Umzimkuluriviere in Suider-Afrika. Daar bestaan baie legendes oor Shaka. Hy is wyd bekend vir sy militêre mag en vernietiging, en ook vir sy militêre hervorming en nuwe idees.
Shaka was die seun van stamhoof Senzangakhona kaJama maar was 'n buite-egtelike kind wat nie deur sy vader grootgemaak is nie, maar deur Dingiswayo, 'n Mthethwa-stamhoof. Na Shaka se vader se dood, help Dingiswayo vir Shaka om sy broer te verslaan. Shaka word so stamhoof in ongeveer 1812. In 1816 begin hy sy veroweringstogte. Binnekort regeer hy oor die grootste deel van Natal en die suidooste van Suid-Afrika.

Toe Senzangakhona, Shaka se vader, in omstreeks 1816 dood is, het Shaka se halfbroer, Sigujana, hoof man van die Zoeloestam geword. Shaka het egter sy halfbroer laat vermoor en sy plek ingeneem. Op ongeveer 30-jarige leeftyd was hy die hoof van sowat 1 500 Zoeloes, van wie net 500 krygers die leër uitgemaak het. 

Shaka wou sy Zoeloestam, wat aan Dingiswayo van die Mtetwas onderhorig was, tot 'n magtige volk uitbou en alle teenstand uit die weg ruim. Hiervoor sou hy 'n sterk leër deur streng dissipline moes opbou. Shaka het alle krygers ouer as 40 jaar huis toe gestuur. 

Die res van die krygsmag het hy in regimente, wat impi 's genoem is, ingedeel. Elke impi het sy besondere naam gedra. Die krygers tussen 30 en 40 jaar is by die amaWombe of Enkele Botsing-regiment ingedeel. Die Zoeloekrygers tussen 20 en 30 het die isimPohlo of Vrygeselle-regiment gevorm, maar die uFasimba of Waas-regiment was Shaka se trots. Hierdie krygers was almal omtrent 20 jaar oud. 

Hulle het hom na sy nuwe hoofkraal Bulawayo, wat naby die huidige Eshowe geleë was, vergesel. Deur die jonger krygers te verbied om te trou tensy hulle goed kon veg, het Shaka hulle ten voile aan hul krygsloopbane verbind en van hom afhanklik gemaak. 

Shaka het bevel gegee dat sy krygers hul plat sandale moet weggooi, want hy het gereken dat hulle kaalvoet vinniger sou kon storm tydens 'n aanval. Hy het sy krygers so afgerig dat hulle baie vinniger van plek tot plek kon beweeg en die vyand kon verras. Ten einde hulle fiks te kry, het hy hulle baie hard en aanhoudend laat oefen, en om hulle kaal voete hard te maak, het hy hulle soms op plate dorings laat dans. Shaka het vervolgens Dingiswayo se beeshoringaanvalsformasie vir sy eie Zoeloekrygers gebruik, en dit later uitgebou tot 'n unieke en baie geslaagde aanvalstaktiek. 

Sy aanvalsformasie was in die vorm van twee beeshorings opgestel, wat die krygsmag van die vyand omsingel het, terwyl die "kopgedeelte" alles voor hulle platgevee het. Dieselfde kort steekassegaai wat Shaka reeds by Dingiswayo se leër ingevoer het, het toe ook die Zoeloes se tradisionele lang gooi-assegaai vervang. Hy het elke kryger ook geleer hoe om met die linkerkant van sy skildvel die vyand se skildvel van sy liggaam af weg te druk ten einde hom met die kort steekassegaai in die blootgestelde sy byte kom. 

Toe sy klein leër gereed was, het hulle tot aksie oorgegaan. Een na die ander naburige Nguni-stammetjie is deur die goed gedissiplineerde Zoeloes oorwin. Die mans van die verslane stam is gewoonlik almal summier doodgemaak, terwyl die vroue en kinders by die steeds groeiende Zoeloe-stam ingelyf is. Teen 1818 was die Zoeloes steeds soos die meeste ander stamme aan die Mtetwa-stam onderhorig. 

Die magtige Dingiswayo se enigste werklike bedreiging was die magtige Ndwandwe-stam onder leiding van hoof man Zwide, wat in die noordweste gewoon het. Oorlog tussen die twee stamme was onvermydelik. Albei opperhoofde wou alleenheersers wees. In die uiteindelike stryd wat gevolg het, is Dingiswayo om die lewe gebring en moes die leierlose Mtetwa terugval. Dingiswayo het egter net voor sy dood vir Shaka ontbied en Shaka het die stam spoedig onder beheer gekry. 

Deur Zwide te verslaan en die Ndwandwe se mag heeltemal te breek, het hy nou sowel die Ndwandwes as die Mtetwas en al hulle volgelinge - sowat 200 stamme - aan hom onderhorig gemaak. Shaka se leër van 'n skrale 500 man het tot sowat 50 000 krygers gegroei. Skaars 10 jaar later sou hy met hierdie mag 'n gebied van meer as 500 000 km beheer.

Dingiswayo word later vermoor deur Zwide, 'n magtige stamhoof van die Ndwandwe (Nxumalo) stam. Shaka het dit op homself geneem om Dingiswayo se dood te wreek. In een geval het Zwide ontsnap, maar het Shaka vir Zwide se moeder, 'n sangoma, vermoor. Volgens oorlewering het Shaka haar in 'n hut toegemaak met hiënas of jakkalse binne wat haar verskeur het. Die volgende dag het Shaka die hut tot die grond afgebrand. Shaka was egter steeds gretig om Zwide te vermoor. In ongeveer 1825 het die twee leiers mekaar ontmoet naby Pongola. Die oorwinning het aan Shaka gegaan, maar hy het swaar verliese gely, onder andere sy militêre hoof – Umgobhozi Ovela Entabeni.

In 1824 sluit Shaka 'n verbond met die Europeërs om sy koninkryk uit te brei. Hy gee onder andere toestemming vir die Europeërs om Port Natal (nou Durban) te bewoon. Shaka se toegewings aan die Europeërs was een van die oorsake van groeiende onmin onder sy eie mense. Die ander was sy vreemde optrede na die dood van sy moeder, Nandi. Hy het beveel dat geen mielies geplant mag word in daardie jaar nie, en geen melk gebruik mag word nie. Hy het ook beveel dat enige vrou wat swanger word vermoor sou word saam met haar man. Groot getalle mense is volgens oorlewering doodgemaak omdat hulle nie genoegsaam gerou het nie, en koeie is geslag om hulle kalwers te laat voel hoe dit is om 'n moeder te verloor.

Dingaan en Umhlangana kaSenzangakhona, twee van Shaka se halfbroers, probeer twee keer om Shaka te vermoor, en dit gebeur waarskynlik in September 1828. Alle beskikbare Zoeloemagte was in die noorde, en die koninklike kraal was kritiek kort aan sekuriteit. 'n Induna genaamd Mpoba het 'n afleiding geskep, en Dingaan en Umhlangana kaSenzangakhona het Shaka vermoor. 

Alhoewel sekere films en boeke 'n dramatiese toespraak noem deur Shaka voor sy dood oor toekomstige Europese imperialisme, is daar nie definitiewe bewyse hiervan nie. Dit is ook onwaarskynlik dat Shaka in 'n groot seremonie begrawe is. Sy liggaam is klaarblyklik in 'n leë graanpit gegooi en met klippe toegepak. Die presiese ligging is nie bekend nie, maar daar word gereken dit is erens naby die hedendaagse KwaDukuza in KwaZulu-Natal.

Shaka se halfbroer Dingaan het die bewind oorgeneem, met so 'n kragtige aanval teen pro-Shaka elemente en stamhoofde dat dit in 'n burgeroorlog ontaard het. Dingaan het vir ongeveer 12 jaar regeer waartydens hy rampspoediglik teen die Voortrekkers en sy ander halfbroer Mpande kaSenzangakhona geveg het. In 1840 het Mpande met ondersteuning van die Boere en die Britte die Zoeloeleierskap oorgeneem, en vir 30 jaar regeer. Later in die 19de eeu word die Zoeloes een van die enigste Afrikastamme wat dit regkry om die Britse weermag te verslaan, in die Slag van Isandlwana.




</doc>
<doc id="17021" url="https://af.wikipedia.org/wiki?curid=17021" title="Dingaan">
Dingaan

Dingane kaSenzangakhona (ca. 1795–1840) of Dingaan was 'n bekende Zoeloekoning wat 'n prominente rol gespeel het in die Slag van Bloedrivier en die moord op Piet Retief.
Dingaan (soms geskryf as Dingane) was 'n seun van die stamhoof Senzangakhona, koning van die Zoeloes. Hy was tweede in lyn om sy vader op te volg as koning, naas sy halfbroer Shaka. Shaka het egter besef dat sy vader nooit sou instem tot hom as troonopvolger nie (hy was 'n buite-egtelike kind), en sluit toe eerder by die weermag aan. Sy vader was bly oor hierdie besluit en benoem Dingaan tot troonopvolger. Shaka het egter ontluik as 'n skitterende krygsheer en hy het daarin geslaag om groot dele van die naburige lande en stamme te win vir die Zoeloekoninkryk. Na Senzangakhona se dood neem Shaka met geweld die troon oor. Shaka se brutaliteit na sy ma, Nandi, so dood, lei egter daartoe dat Shaka vermoor word deur sy halfbroers Dingaan en Mhlangane, asook Shaka se adviseur Mbopa. Na Shaka se dood, neem Dingaan die troon oor. 

Dingaan het nie Shaka se militêre- en leierskapvaardighede gehad nie, en verskeie stamhoofde het weggebreek. Probleme in die koninkryk is vererger deur die Voortrekkers wat in die omgewing inbeweeg het en toenemende Europese invloed uit Port Natal (nou Durban). In November 1837 het Dingaan vir Piet Retief ontmoet en 'n verdrag in Engels onderteken wat grondgebied sou toeken aan die Voortrekkers. Na twee dae se feesvieringe, op 6 Februarie 1838, het Dingaan Retief se diplomatieke geselskap vermoor. Sy magte het ook Retief se mense, omtrent 500 mans, vrouens en kinders by Weenen vermoor. Dingaan het toe sy magte beveel om die ander groep Voortrekkers, onder leiding van Andries Pretorius, te vind en te vermoor. Die Zoeloe impies het die Voortrekkers gevind en aangeval, maar het die stryd verloor in die Slag van Bloedrivier met ongeveer 3000 Zoeloes dood en drie Voortrekkers lig beseer. Dingaan se bevelvoerder tydens die aanval was Ndlela kaSompisi.

In Januarie 1840 het Andries Pretorius, met 'n kommando van 400 burgers, vir Mpande (Dingaan en Shaka se halfbroer) gehelp om Dingaan te verower. Dingaan is vermoor in die Hlatikhulu woudgebied tydens 'n militêre ekspedisie. Mpande het vir Dingaan opgevolg as koning. 



</doc>
<doc id="17022" url="https://af.wikipedia.org/wiki?curid=17022" title="Draak">
Draak

'n Draak is 'n fabelagtige dier wat in mitologie reg oor die wêreld voorkom. Die draak verskil in interpretasie van kultuur tot kultuur.

In Europese mitologie word 'n draak beskou as 'n onheilige en 'n kwaadoenige ondier wat 'n gevlerkde reptilies liggaam en 'n kop soortgelyk aan 'n perd het en wat vuur kan blaas. Die oog van 'n draak het ook glo towerkragte wat die eienaar toelaat om waarheid en leuens te kan onderskei. Middeleeuse Christene het die draak beskou as 'n duiwel. Die Latynse naam "draco" beteken slang (wat volgens Christene vir Adam en Eva bedrieg het). Daar is vele volksverhale waar die held 'n draak oorwin sodat geregtigheid kan seëvier en in feëverhale is prinsesse gyselaar gehou deur kwaadaardige drake. 


In die Ooste word drake in 'n ander lig beskou. Drake word gesien as gelukbringers en verteenwoordig ook goeie gesondheid. Oosterse drake word beskryf as meer slangagtig en sonder vlerke, met magiese kragte. Beide in China en Japan het drake byna afgodsfigure geword waartydens mense hulle sou aanbid vir goeie reën en volop oeste. Die Chinese keiser het die draak as sy imperiale teken gebruik. Die bekende wêreldreisiger Marco Polo het in een van sy boeke geskryf dat die Chinese keiser drake aangehou het as troeteldiere.



</doc>
<doc id="17026" url="https://af.wikipedia.org/wiki?curid=17026" title="Polonium">
Polonium

Polonium is 'n chemiese element in die periodieke tabel met die simbool Po en atoomgetal van 84. Polonium is 'n skaars radio-aktiewe metaalagtige element waarvan die chemiese eienskappe ooreenkomste toon met tellurium en bismut en kom voor in uraan-ertse. Polonium is al ondersoek as moontlike bron vir die verhitting van ruimtetuie. Verskeie isotope van polonium bestaan.

Wanneer dit met berillium gemeng of legeer word, kan polonium as 'n bron van neutrone dien. Ander gebruike sluit in:

Polonium, voorheen ook "Radium F" genoem, is deur Marie Curie en haar man Pierre Curie in 1897 ontdek en is later na Marie se geboorteland, Pole (Latyn: "Polonia") vernoem. Pole was ten tye van die ontdekking onder die heerskappy van Rusland en Oostenryk en is nie as 'n onafhanklike land erken nie. Dit was Marie se hoop dat deur die element na haar geboorteland te vernoem dit die kollig op dié land se verknorsing sou werp. Polonium is waarskynlik die eerste elemnte wat gebruik is om aandag op 'n omstrede politiese strydvraag te vestig.

Die element is die eerste een wat deur die Curies ontdek is terwyl hulle ondersoek ingestel het na die oorsaak van die radio-aktiwiteit van pikblende. Die pikblende was meer radio-aktief na verwydering van die uraan en radium. Dit het hulle aangespoor om die nuwe element op te spoor. Die elektroskoop het aangetoon dat dit saam met die bismut geskei word.

Polonium is 'n uiters skaars element in die natuur en word in uraan-ertse gevind teen konsentrasies van 100 mikrogram per metrieke ton (1:10). Die verspreiding daarvan in die natuur is ongeveer slegs 0.2% van die verspreiding van radium.

In 1934 het 'n eksperiment getoon dat wanneer natuurlike Bi met neutrone gebombardeer word, Bi die radio-aktiewe voorganger van polonium gevorm word. Polonium kan in milligram hoeveelhede met hierdie metode vervaardig word deur gebruik te maak van die hoé neutronflukse wat in kernreaktore gevind kan word.

Polonium is so uiters skaars dat daar geglo word dat slegs ongeveer 100 gram per jaar vervaardig word.

Polonium het 25 bekende isotope waarvan almal radio-aktief is. Hulle het atoommassas wat wissel van 194 to 218. Po is meer algemeen beskikbaar. Po (halfleeftyd 103 jaar) en Po (halfleeftyd 2.9 jaar) kan gemaak word deur die alfa-, proton- of deuteronbombardement van lood of bismut in 'n siklotron. Hierdie isotope is egter baie duur om te vervaardig.

Alle elemente wat 84 of meer protone bevat is radio-aktief. Alfa-verval is 'n algemene manier waarop hierdie kerne verval. Die mees stabiele isotope met meer 84 protone is Th en U

Hierdie isotoop van polonium is 'n alfastraler met 'n halfleeftyd van 138.376 dae. 'n Milligram van Po straal dieselfde aantal alfa-partikels uit as wat 5 gram radium sal uitstraal. 'n Groot hoeveelheid energie word vrygestel deur die verval daarvan en 'n halwe gram kan vinnig 'n temperatuur van meer as 750 K (476 °C) bereik. 'n Paar curie van Po straal 'n blou lig uit wat veroorsaak word deur die opwekking van die omliggende lugpartikels. 'n Enkele gram Po wek energie op teen 'n tempo van 150 watt. Aangesien bykans alle alfastraling maklik afgeskerm kan word deur gewone houers en geredelik sy warmte vrystel, is Po gebruik as 'n liggewig verhittingsbron om termo-elektriese selle in satelliete. 'n Po verhittingsbron is ook gebruik in elkeen van die Loenochod verkenningsvoertuie wat op die oppervlak van die maan ontplooi is om hulle interne komponente warm te hou tydens die maannagte.

Polonium los geredelik op in verdunde sure, maar is slegs effens oplosbaar in alkalies. Dit is chemies nou verwant aan bismut en tellurium. Polonium-210 (net soos Pu) kan maklik in lug vervlugtig, soveel as 50% van 'n monster verdamp in lug binne 45 uur teen 328K selfs al is sy smeltpunt 527K en sy kookpunt 1235K. Daar bestaan verskeie teorieë oor hoe dit gebeur; waarvan een is dat klein trosse atome afgesplits word deur alfaverval.

N. Momoshima, L.X. Song, S. Osaki and Y. Maeda, "Environ Sci Technol". 2001, 35, 2956-2960 berig dat mikrobes polonium kan metileer. Hulle beweer ook dat metielkobalamien polonium kan metileer.

Polonium is 'n hoogs radio-aktiewe en giftige element en is baie moeilik om te hanteer. Selfs in milligram of mikrogram hoeveelhede is die hantering van polonium-210 uiters gevaarlik en word spesiale toerusting en streng hanteringsprosedures vereis. Alfapartikels wat deur polonium uitgestraal word, word deur die liggaam geabsorbeer en kan maklik organiese weefsel beskadig.

Die maksimum toelaatbare inname vir polonium is slegs 1100 becquerel (0.03 mikrocurie), wat gelykstaande is aan 'n partikel wat slegs 6.8 × 10 gram weeg. Op 'n gewig vir gewig basis is polonium ongeveer 2.4 × 10 keer giftiger as waterstofsianied. Die maksimum toelaatbare konsentrasie van poloniumverbindings in die lug is ongeveer 7,500 Bq/m (2 × 10 µCi/cm).

Polonium is gevind in die rook van sekere tabakblare wat op sommige plekke gekweek word en in uraanertse.

Slegs sowat 0.12 mikrogram van die materiaal word benodig om 'n noodlottige uitwerking te hê. Polonium word verdink as die gifstof wat tot die dood van Alexander Litvinenko, 'n afvallige voormalige Russiese FSB-lid, in November 2006 gelei het. Tekens van polonium is opgespoor in verskeie plekke wat hy besoek het kort voor hy siek geword het. Litvinenko het die FSB op sy sterfbed daarvan beskudig dat hulle hom doelbewus vergiftig het en die Russiese President, Vladimir Poetin beskuldig van direkte betrokkenheid daarby.



</doc>
<doc id="17033" url="https://af.wikipedia.org/wiki?curid=17033" title="Alexander Litvinenko">
Alexander Litvinenko

Alexander Valterovich Litvinenko (geb. 4 Desember 1962 - † 23 November 2006) was 'n voormalige KGB-kolonel en voormalige luitenant-kolonel van die Russiese FSB. Hy het sy bevelvoerder gekritiseer en het Rusland in 2000 verlaat uit vrees vir vergelding en na die Verenigde Koninkryk geïmmigreer, waar hy in Oktober 2006 volle burgerskap gekry het. Daar het hy twee boeke gepubliseer waarin hy die regering van Wladimir Poetin kritiseer. Op 23 November 2006 het hy in Londen gesterf ná vermoedelike vergiftiging met polonium-210. Sy dood het internasionaal aandag getrek nadat hy die FSB na bewering vanaf sy sterfbed beskuldig het van die daad.

Alexander Litvinenko is gebore in die Russiese stad Woronezj waar hy ook sy hoërskoolloopbaan in 1980 voltooi het. Hy het toe by die Sowjet-leër aangesluit en vinnig opgang gemaak en is tot luitenant-kolonel bevorder. In 1988 het hy aangesluit by die teenintelligensiediens van die Sowjet-KGB en in 1991 is hy tot die sentrale staf van die MB-FSK-FSB van Rusland bevorder, wat gespesialiseer het in teenintelligensie-aktiwiteite asook die infiltrasie van georganiseerde misdaad. Die titel "MUR-veteraan" is aan hom toegeken vir werk wat hy by die Moskouse departement vir kriminele ondersoeke gedoen het. Litvinenko was ook betrokke by aktiewe militêre diens van die voormalige Sowjetunie en Rusland en hy is in 1997 bevorder tot die mees geheime departement van die Russiese FSB, die Departement vir die Analise van Kriminele Organisasies met die titel senior offisier vir operasies en onderhoof van die Sewende Afdeling.

Litvinenko was 'n spesialis in die stryd teen georganiseerde misdaad. In 1998 het hy beweer dat sy bevelvoerders die moord beplan van Boris Berezovsky, 'n sakeman wat in daardie stadium 'n hoë regeringspos beklee het, naamlik sekretaris van die Sekuriteitsraad. Litvinenko beweer dat hy uit die FSB ontslaan en twee keer gearresteer is op valse aanklagte wat laat vaar is nadat hy 'n tyd lank in tronke in Moskou aangehou is.

Hy is in 2000 vir 'n derde keer gearresteer op aanklag dat hy bewyse in 'n ondersoek vervals het en het toe gevlug voor hy gevangeneskap opgelê is. Hy is sonder 'n paspoort na Turkye, waar hy by sy vrou, Marina, en hul seun, Anatoli, aangesluit het wat Moskou met toeriste-visums verlaat het. Op 1 November 2000 het hulle na die Verenigde Koninkryk geïmmigreer waar hulle om politieke asiel aansoek gedoen het. In Oktober 2006 het hy 'n Britse burger geword.

In die boek "Blowing up Russia: Terror from Within" wat in 2002 gepubliseer is, het Litvinenko beweer dat agente van die FSB verantwoordelik was vir die bomontploffings in verskeie Russiese woonstelblokke wat tot die dood van meer as 300 mense gelei het. Russiese amptenare het Tsjetsjniese rebelle blameer vir die ontploffings. In die boek "Bende van Loebjanka" ("Loebjanskaja Prestoepnaja Groeppirofka") het Litvinenko beweer dat Wladimir Poetin by georganiseerde misdaad betrokke was toe hy nog by die FSB gewerk het.

Tydens 'n onderhoud in Julie 2005 met die Poolse koerant "Rzeczpospolita" het Litvinenka beweer dat Ayman al-Zawahiri in 1998 saam met ander leiers van al-Kaïda in Dagestan opleiding van die FSB ontvang het.

In April 2006 het 'n Britse Parlementslid van Londen, Gerard Batten (UKIP), bewerings deur Litvinenko aangehaal dat Romano Prodi, die president van die Europese Kommissie, een van die KGB se manne in Italië is. Batten het geëis dat die bewerings ondersoek word. Hy het vir die Europese Parlement vertel dat Litvinenko die inligting van generaal Anatoli Trofimof verkry het (wat in 2005 in Moskou doodgeskiet is). 

Op 26 April 2006 het Batten sy versoek vir 'n parlementêre ondersoek herhaal en onthul dat sekere voormalige senior lede van die KGB bereid was om getuienis te lewer in so 'n ondersoek, onder sekere voorwaardes.

Op 1 November 2006 het Litvinenko skielik siek geword. In verskeie onderhoude het hy gesê dat hy vroeër die dag ontmoetings met twee voormalige KGB-agente gehad het en toe by 'n soesji-restaurant in Piccadilly in Londen gaan eet het saam met 'n Italiaanse kennis, Mario Scaramella, teenoor wie hy die bewerings rondom Prodi gemaak het.

Oleg Gordievsky, 'n ou kennis van Litvinenko en ook 'n voormalige KGB-kolonel wat na die Verenigde Koninkryk uitgewyk het, het vir die BBC vertel hy glo dat Litvinenko by die woonstel van 'n ou Russiese vriend vergiftig is, by wie hy tee gaan drink het voordat hy na die soesji-restaurant gegaan het. 

Litvinenko is op 23 November 2006 oorlede. Op 22 Mei 2007 het Britse amptenare die oud-KGB-lyfwag Andrei Loegowoi aangekla van die moord. Loegowoi het Litvinenko ontmoet op die dag dat hy siek geword het. Brittanje het Rusland gevra dat Loegowoi uitgelewer word, maar Rusland het geweier en gesê die Russiese grondwet laat dit nie toe nie. Rusland het verder gesê hulle sal self die saak ondersoek as Brittanje getuienis teen Loegowoi kan verskaf, maar Brittanje het dit nooit gedoen nie. 




</doc>
<doc id="17036" url="https://af.wikipedia.org/wiki?curid=17036" title="Nieuwer-Amstel">
Nieuwer-Amstel

Nieuwer-Amstel was tot 1964 die naam van die munisipaliteit Amstelveen. Dit was die hoofdorp van 'n kanton in die Franse departement Zuiderzee.

Amstelland is in die Middeleeue opgedeel in Ouder-Amstel (in die ooste van die Amstel) en Nieuwer-Amstel (in die weste van die rivier). Amstelveen het as 'n dorp in die turfwinningsgebied in die weste van die Amstel ontstaan. In die 17de en 18de eeue trek welgestelde Amsterdammers na die gebied, op soek na rus en ruimte. Die grens tussen Nieuwer-Amstel en Amsterdam het toe suid van die Buitensingelgracht geloop, onder andere verby die huidige Van Baerlestraat en Ceintuurbaan. Die voormalige gemeentehuis van Nieuwer-Amstel wat in 1890 gebou is staan nog langs die Amsteldijk by die Amsterdamse Tolstraat. Na anneksasie van die noordelike deel van die gemeente deur die gemeente Amsterdam word die Amsterdamse Gemeenteargief hierin gehuisves. 

Die grondgebied van Amsterdam het in die voorafgaande twee eeue nouliks uitgebrei. Vanaf 1860 verdubbel die aantal inwoners egter in enkele dekades. Slegte woontoestande in die middestad en swak boupraktyke het opgeduik. Die aantal liberale in die gemeenteraad halveer ook oor 'n tydperk van ses jaar (1887-1893), deels as gevolg van 'n pas gewysigde kiesstelsel. Onder leiding van Willem Treub plaas 'n Meerderheid in die raad meer klem op stadsuitbreiding. 

Reeds in 1883 is daar deur Amsterdam pogings aangewend om die gemeente Nieuwer-Amstel te annekseer, maar die gemeente verset hulle heftig daarteen. Onder burgemeester Alexander Boers gee die gemeente Nieuwer-Amstel opdrag vir die aanleg van die Ceintuurbaan om 'n hoogs noodsaaklike verbinding dwars deur die sogenaamde Buitenveldertsepolder te skep. Die HBS (Hoge Burgerschool) aan die Roelof Hartplein, die brandweerkaserne op die hoek van Van Baerlestraat, skuinsoorkant die Concertgebouw en 'n nuwe stadhuis aan die Amsteldijk - die huidige Gemeenteargief - dateer ook uit die tyd. 

In 1921 annekseer die gemeente Amsterdam die noordelike (en digsbevolkte) deel van die gemeente; Amstelveen word gereduseer tot die ou dorp en omgewing. Die gemeentegrens lê daarna by Kalfjeslaan. Nieuwer-Amstel bly egter aantreklik vir welgestelde Amsterdammers. Dit kan veral gesien word uit aantreklike woonbuurte wat vanaf 1930 in die noordweste van die gemeente aangelê is. 

Na die Tweede Wêreldoorlog word Amstelveen 'n "oorloopgemeente" en bowendien amptelik 'n woongemeente van Schiphol. Uitbreidingswyke word vinnig geskep; in die sestiger jare was Amstelveen vir 'n ruk die snelgroeiendste stad van Nederland. Woonkwaliteit en groenvoorsiening is egter nie uit die oog verloor nie. Vanaf 1964 word die naam van die dorp wat op die stadium tot voorstad gegroei het aan die gemeente gegee.



</doc>
<doc id="17038" url="https://af.wikipedia.org/wiki?curid=17038" title="FSB">
FSB

Die FSB (voormalige KGB) is die binnelandse intelligensiediens van Rusland. FSB staan vir Federale Veiligheidsdiens van die Russiese Federasie (Федеральная служба безопасности Российской Федерации: "Federalnaja sloezjba bezopasnosti Rossijskoi Federatsii"). Die diens beveg onder meer korrupsie, terrorisme en georganiseerde misdaad.

Die FSB is in 1995 gestig as opvolger van die FSK (Federale Teenintelligensiediens), wat weer op sy beurt die KGB in 1991 vervang het. In 1995 het die FSB ook groter bevoegdhede gekry, wat hom byna net soveel mag gee as wat die destydse KGB gehad het. Sy hoofkwartier is op Loebjanka-plein in Moskou, net soos dié van die KGB.

Tussen Julie 1998 en Augustus 1999 was Wladimir Poetin, tot 7 Mei 2008 president van die land, hoof van die FSB. Die hoof sedert 2008 is Aleksandr Bortnikof.

Die FSB oefen steeds ’n betekenisvolle invloed op die vinnig groeiende ekonomie van die Russiese Federasie uit, en ’n groot aantal hoof- uitvoerende beamptes van belangrike Russiese ondernemings is voormalige lede en medewerkers van die FSB.

Die FSB is in verskeie departemente ingedeel, onder meer:

Die FSB is verantwoordelik vir die binnelandse sekuriteit van die Russiese staat, teenspioenasie en die stryd teen georganiseerde misdaad, terrorisme en onwettige dwelmhandel. Teenstanders beweer egter dat dit betrokke is by die onderdrukking van andersdenkendes, dat dit die hele bevolking probeer beheer en belangrike politieke aangeleenthede beïnvloed, nes die KGB in die verlede gedoen het. Om hierdie doelwitte te bereik, gebruik die FSB onder meer massa-monitering, disinformasie, propaganda deur die staatsbeheerde massamedia en die vervolging van politici van die opposisie en ondersoekende joernaliste.

Die FSB het die mag om enige huis of besigheid sonder ’n lasbrief binne te gaan as daar genoegsame rede is om te glo "dat ’n misdaad daar gepleeg is of gepleeg word".

Menseregte-aktiviste het al beweer dat die FSB nie baie gretig is om sy KGB-mantel af te gooi nie en daar is ook al beweer dat dit sake teen vermeende andersdenkendes gefabriseer het en dreigemente gebruik om agente te werf.

Baie Russiese opposisie-wetgewers en ondersoekende joernaliste het al in sluipmoordaanvalle gesterf terwyl hulle korrupsie en beweerde misdaad deur die FSB en staatsowerhede ondersoek het: Sergei Joesjenkof, Joeri Sjtsjekotsjichin, Galina Starowoitowa, Anna Politkofskaja, Alexander Litvinenko, Paul Klebnikof, Nadezjda Tsjaikowa, Nina Jefimowa en baie ander. Die voormalige KGB-offisier Oleg Gordijefski glo dat die moorde op die skrywers Sjtsjekotsjichin ("Slaves of KGB") en Politkofskaja asook op Litvinenko wys dat die FSB weer betrokke is by politieke sluipmoorde, wat in die verlede uitgevoer is deur die Dertiende Departement (KGB). Net voor sy dood het Litvinenko Wladimir Poetin daarvan beskuldig dat hy persoonlik opdrag gegee het vir die moord op Politkofskaja.

Van 1917 af het die Sowjet- en Russiese geheime agentskappe verskeie name gehad:





</doc>
<doc id="17040" url="https://af.wikipedia.org/wiki?curid=17040" title="JHWH">
JHWH

Die Hebreeuse letterkombinasie יהוה (jod-hé-waw-hé (JHWH, van regs na links gelees) is in die Tanag die Naam van God. Hierdie letterkombinasie word ook wel "tetragrammaton" (τετραγράμματον) genoem, dis Grieks vir 'vier letters'.

Jode sê amper nooit die naam JHWH nie, dis uit respek vir die heiligheid van God of omdat die uitspraak onbekend is vir die spreker. Pleks daarvan word die volgende name vir God gehanteer:

Levitikus 24:16 bepaal dat misbruik van God se Naam gestraf moet word met die dood deur steniging. Ook dit kan 'n rede wees hoekom hulle Sy Naam nie uitspreek nie.

Christene gebruik ander name as Jode, ook al word hiermee dieselfde God bedoel:


</doc>
<doc id="17041" url="https://af.wikipedia.org/wiki?curid=17041" title="Ouderkerk aan de Amstel">
Ouderkerk aan de Amstel

Ouderkerk aan de Amstel is 'n dorp in die provinsie Noord-Holland, gedeeltelik geleë in die munisipaliteit Ouder-Amstel en gedeeltelik in die munisipaliteit Amstelveen (die deel wes van die rivier), op die plek waar die Bullewijk uitmond in die Amstel.

Die dorp lê in die suide van Amsterdam, in die ooste van Amstelveen en effens noord van die grens met die provinsie Utrecht. Die aantal inwoners bedra 8 228 (1 Januarie 2005) en daar is 269 besighede daar gevestig, waarvan 60 plase is. Die grootste deel van die dorp lê in die ooste van die Amstel in die gemeente Ouder-Amstel en dit sluit die dorpsentrum en die gemeentehuis in.

Ouderkerk het 'n ou en nuwe gedeelte. Die ou gedeelte is ryk aan kultuurgoed, met 'n 18de eeuse Hervormde Kerk, 'n 19de eeuse neogotiese katolieke kerk (die Urbanuskerk) ontwerp deur Pierre Cuypers en die eeue-oue Portugees-Joodse begraafplaas Beth Haim met -vir Nederland- unieke gebeeldhoude grafte.

Die kasteel van die Heren van Aemstel, wat Amstelland begin het en waaruit Amsterdam ook later ontstaan het, het waarskynlik hier gestaan. Ouderkerk is omtrent twee eeue ouer as Amsterdam. Die Heren van Aemstel was vasalle van die biskop van Utrecht en later van die "grawe van Holland". Hulle het verskillende kere in opstand gekom teen hulle leenhere, maar dit het nie goed afgeloop nie.

In die ou gedeelte van Ouderkerk is daar ook heelwat restaurante en winkels. Die nuwe gedeelte bestaan uit 'n woongebied en 'n klein hawe.

Noord van Ouderkerk is die Ouderkerkerdijk en die de windmeun De Zwaan.

In die suide van Ouderkerk is die polder Ronde Hoep. Die roete oor die polderdyk via die Waver is 'n gewilde fiets- en wandelpad vir Amsterdammers. Ander ontspanningsmoontlikhede is roei op die Botshol, en "watervertier" op die Ouderkerkerplas.

Ouderkerk het 'n halte langs de Zuidtangent, 'n vinnige busverbinding rigting Amstelveen en Amsterdam Zuidoost.



</doc>
<doc id="17042" url="https://af.wikipedia.org/wiki?curid=17042" title="Middelburg, Oos-Kaap">
Middelburg, Oos-Kaap

Middelburg, is 'n dorp in die Suid-Afrikaanse provinsie die Oos-Kaap. Dit lê omtrent halfpad tussen Graaff-Reinet en Colesberg op die oewer van die Kleinbrakrivier.

Die dorp is in 1852 gestig en kry sy naam as gevolg van die sentrale ligging daarvan ten opsigte van Cradock, Colesberg, Richmond en Hofmeyr. Die dorp is aangelê op die plaas Driefontein op 6 April 1852 nadat die kerkraad van Colesberg dit by die boer Jan Coetzee gekoop het vir ₤3 000.

Die N9 en N10 nasionale paaie sluit bymekaar aan suid van die dorp en gaan weer uitmekaar 18 km aan die noordekant van die dorp. Die distrik is 5 700 km² groot en is een van die beste merinodistrikte in die land.





</doc>
<doc id="17043" url="https://af.wikipedia.org/wiki?curid=17043" title="Middelburg">
Middelburg

Middelburg kan wees:



</doc>
<doc id="17044" url="https://af.wikipedia.org/wiki?curid=17044" title="Sewsunker &quot;Papwa&quot; Sewgolum">
Sewsunker &quot;Papwa&quot; Sewgolum

Sewsunker "Papwa" Sewgolum OIS (1930–1978) was 'n legendariese Suid-Afrikaanse gholfspeler wat bekendheid verwerf het toe hy die eerste swart gholfspeler is wat 'n provinsiale ope toernooi in Suid-Afrika gewen het. Hy het 'n simbool van sportboikotbewegings geword toe foto's waar hy die trofee buite in die reën moes ontvang, as gevolg van Apartheidwetgewing, van hom regoor die wêreld gepubliseer is. Sewgolum is as gevolg van sy ras nie toegelaat om die klubhuis binne te gaan nie.

Sewgolum was die seun van arm plaaswerkers. Hy is met Suminthra getroud en hulle het 'n seun, Rajen, gehad.

Sewgolum, is deur die Duitssprekende Graham Wulff van Howick "ontdek". Die welgestelde Wulff se rykdom was toe te skryf aan die uitvinding van 'n velsorgroom wat hy "Oil of Olay" gedoop het. Toe Wulf 'n swak hou speel, nadat Sewgolum hom as gholfjoggie geadviseer het oor watter gholfstok om te gebruik, daag Wulf hom uit om die hou beter te speel. Sewgolum se naderhou land binne 'n halwe meter van die putjie en Wulfe is so beïndruk dat hy hom in 1959 oorsee stuur om aan die Britse Ope te gaan deelneem.

Sewgolum, die voormalige gholfjoggie met 'n verkeerdomgreep (linkerhand onder sy regterhand) veroorsaak in 1963 'n opskudding toe hy wen teen 103 wit gholfspelers, wat Harold Henning ingesluit het, in die provinsiale Natal-Opetoernooi by die Durban Buiteklub. In 1965 verslaan hy Gary Player om die titel vir 'n tweede keer te wen. Hy het ook die Nederlandse Ope in 1959, 1960 en 1964 gewen. Hy was ook die wenner van 'n aantal "nie-blanke" gholfkampioenskappe in Suid-Afrika. In terme van hul beleid om nie verslag te doen oor veelrassige sport nie, het die SAUK geweier om kommentaar uit te saai oor toernooie waaraan Sewgolum deelgeneem het.

In 1966 verban die Suid-Afrikaanse regering Sewgolum uit deelname aan alle plaaslike toernooie. In 1966 weier die Ministerie van Beplanning om 'n permit aan Sewgolum uit te reik om aan die Westelike Provinsie Ope deel te neem, gegrond daarop dat permitte in die toekoms net aan "nie-Blankes" uitgereik sal word vir toernooie waaraan hulle reeds voorheen deelgeneem het. Sy paspoort word ook teruggetrek wat hom verhoed om oorsee gholf te speel. Dit bring mee dat hy slegs in amateurtoernooie vir swart spelers kan deelneem wat 'n jammerlike einde aan sy professionele loopbaan bring.



</doc>
<doc id="17050" url="https://af.wikipedia.org/wiki?curid=17050" title="Philippe Noiret">
Philippe Noiret

Philippe Pierre Fernand Noiret (Lille, 1 Oktober 1930 - Parys, 23 November 2006) was een van die gewildste Franse akteurs. Hy was aanvanklik 'n toneelspeler en het later rolle in sowat 150 rolprente vertolk. Hy het saam met die meeste van Frankryk se beduidenste akteurs opgetree en veral saamgewerk met die Franse regisseur Bertrand Tavernier. 

Noiret, wat in Toulouse opgegroei het, was die seun van 'n klein tekstielhandelaar met 'n passie vir literatuur en poësie. 

Die eerste stappe in die rigting van onafhanklikheid was baie moeilik vir hom. Hy het drie keer nie die Franse baccalauréat-eksamen (matriek) geslaag nie. In 1949 het hy sy eerste rol in die verfilming van Colette se kortroman "Gigi" vertolk. Een jaar later het hy sy toneelopleiding by Roger Blin by die "Centre Dramatique de l'Ouest" in Parys begin. 

In 1953 het hy deur bemiddeling van Jean-Pierre Darras 'n lid van Jean Vilar se toneelgroep by die Paryse "Théâtre populaire national" geword, waar hy sewe jaar lank opgetree het. In hierdie tydperk het hy saam met Darras ook as vermaakkunstenaar en komediant in 'n Paryse nagklub opgetree. By die teater het ook sy toekomstige eggenote, die aktrise Monique Chaumette, ontmoet en in 1962 met haar getrou.

Noiret het in 1968 bekendheid verwerf met sy hoofrol in die rolprent "Alexandre le bienheureux" ("Alexandre. die lewenskunstenaar"), wat die oorgrote rol van persoonlike en ekonomiese prestasies in die destydse maatskappy bevraagteken het.

Noiret het sy indrukwekkendste rolle in Louis Malle se "Zazie" (1960), "La grande bouffe" (1973) en "Cinéma Paradiso" (1988) vertolk. Sy grootste prestasie as 'n akteur was sy veelsydigheid. Hy het dikwels die rolle van boosdoeners - en hier veral persone met baie skakerings - vertolk. Die karakterrolle, wat hy gevul het, was dikwels deur 'n ironiese ondertoon gekenmerk.

Vanweë sy eerder gemiddelde aansienlikheid is hy aanvanklik nie genooi om romantiese rolle te vertolk nie, maar het dikwels as 'n goedmoedige karakter opgetree. Eers ná sy rol in die farce "La grande bouffe" is hy genader om komplekse karakters te vertolk.

Philippe Noiret word oorleef deur sy vrou, Monique Chaumette, wat soms saam met hom opgetree het, en sy dogter Frédérique. Hy is op 23 November 2006 ná 'n lang en verbete stryd teen kanker in sy huis in Parys oorlede.


</doc>
<doc id="17053" url="https://af.wikipedia.org/wiki?curid=17053" title="Marco Polo">
Marco Polo

Marco Polo (15 September 1254 – 8 Januarie 1324) was een van die eerste (tesame met sy pa en oom) Westerlinge om met die syroete na China te reis. Sy boek "Il Milione" dokumenteer sy roete na en ondervindings in die Ooste. 

Marco Polo (1254?- 1324) was ŉ Venesiër wat in die tweede helfte van die 13e eeu 'n geruime tyd saam met sy vader en oom in die hoofstad van die Mongoolse Ryk vertoef het. Die boek wat hy geskryf het, is as Middeleeuse land en volkbeskrywing uniek in die opsig dat dit op eie ervaring berus. 

As gevolg van die vinnige verspreiding van die Islam sedert die 7e eeu is die verbindingsweë tussen Europa en Asië in die Middeleeue afgesny. In die 12e eeu het die situasie in China verander deur die ontstaan van die Mongoolse Ryk, wat blitsvinnig deur die nomadiese Mongole onder leiding van Djengis Khan opgebou is. In die tweede helfte van die 13e eeu was Koeblai Khan (Groot Khan) die opperheerser van die Mongoolse Ryk wat van die Swart See in die weste tot by Noord-China in die ooste gestrek het. 

Die ryk was verdeel in provinsies, elk onder ŉ eie Mongoolse khan. Koeblai se winterverblyf was in 'n nuwe stad, Kahnbalig, wat in 1267 gestig is en later as Peking bekend geword het. Die herstel van die orde onder die Mongoolse bewind in Asië het dit weer moontlik gemaak om te reis. Waarskynlik het Europese handwerkers nog voordat Koeblai aan die bewind gekom het, na die Mongoolse hof gereis om hul dienste daar aan te bied. 

Die soort kontak tussen die Ooste en Weste het teen die einde van die 14e eeu, met die ineenstorting van die Mongoolse Ryk, tot 'n einde gekom. Teen die einde van die 15e eeu was die direkte roete oor land weer onbruikbaar en moes 'n nuwe seeroete om Afrika met groot moeite gesoek word.

Marco Polo is gebore as Marco Pilicin (later verander na Polo) in Italië. Beide sy vader Niccolo en sy oom Mafeo was algemene handelaars wat in Konstantinopel handel gedryf het voor hulle op hulle reis na China vertrek het.

(1260- 1269) In 1260, die jaar waarin Koeblai aan die bewind gekom het, hel twee Venesiaanse koopmanne, Niccoló Polo en sy broer Maffeo, van 'n Venesiaanse handelspos op die Krim-skiereiland op 'n reis na Oezbekistan (in die suide van die huidige Sowjetunie) vertrek. In 1265 het hulle Boekhara, 'n groot stad in Sentraal-Asië ongeveer 5 000 km van Venesië af, bereik. 

Die Polo-broers het 3 jaar aan die hof van die plaaslike khan in Boekhara vertoef. Die boonste bestuurslaag van die Mongoolse Ryk het 'n internasionale samestelling gehad. Die nomadiese Mongole se kultuur het nie voorsiening gemaak vir die kennis en die middele om groot landbousamelewings te bestuur nie. Om die ryk wat hulle verower het, te bestuur, moes hulle dus die nodige kennis en ervaring uit alle hoeke van die wêreld leen. 

Die Polo-broers het goed ingepas by die kosmopolitiese wêreld van die Mongoolse Ryk en het selfs op versoek van die Groot Khan aan sy hot in Noord-China besoek afgelê. Koeblai het nog nooit Europeërs gesien nie en het die Polo-broers baie vriendelik ontvang. Hy het groot belangstelling in die Europees-Christelike beskawing getoon. In 1269 het hy die Polo-broers met 'n boodskap aan die pous na Europa teruggestuur. Hy het versoek dat die pous 100 monnike na sy ryk stuur sodat hulle hom kon oortuig van die waarheid van die Christelike geloot en sy onderdane daarna kon kersten. 

In 1269 het die 2 koopmanne die Christenstad Acre (Akko) in Sirië bereik. Daar het hulle verneem dat pous Clemens IV die vorige jaar oorlede is en dat 'n nuwe pous nog nie verkies is nie. Hulle het teruggekeer na Venesië, waar Niccoló sy seun, Marco, wat in ongeveer 1254 gebore is, vir die eerste keer gesien het.

(1271-1295) In 1271 het die Polo- broers weer na die Ooste vertrek. Hulle was vergesel van die 17-jarige Marco. In Sirië het hulle die tyding ontvang dat 'n nuwe pous, Gregorius X, uiteindelik gekies is. Die pous het 'n brief aan die Groot Khan geskryf, maar het slegs 2 Dominikaanse priesters saam met die Polo's gestuur. 

Die priesters het egter spoedig omgedraai. Die Polo's het van Sirië deur Persië na Afganistan gereis, noordwaarts met die Oxusvallei langs oor die Pamirgebergte en langs die sogenaamde "syroete" deur die Gobiwoestyn tot in Noord-China. Die gebied waardeur hulle in Sentraal-Asië gereis het, was tot in die 19e eeu onbekend aan ander Europeërs. In die boek wat hy in later jare geskryf het, het Marco Polo van die Gobiwoestyn geskryf as "'n plek van huilende geeste". 

Die vreemde geluide wat hulle snags gehoor het en wat hulle aan geeste laat dink het, is veroorsaak deur die vinnige afkoeling van die klippe. Die bergbokke “met horings so lank soos 6 handpalms" wat Marco in die Pamirhooglande gesien het, is eeue lank in Europa as 'n mite beskou, maar is deur moderne wetenskaplikes geïdentifiseer as "Ovis poli", wat vandag in museums gesien kan word. Die khan het 'n ekspedisie gestuur am die Polo's op die laaste skat van hut reis te vergesel en in 1275 het hulle die keiser se somerstad, Sjangtoe, bereik. 

Vir die daaropvolgende 17 jaar was die Polo's in diens van die khan. Veral die jong Marco het met sy intelligensie en skerp waarnemingsvermoë ŉ gunstige indruk gemaak en verskeie belangrike paste in diens van die khan beklee. Hy het die amptelike tale van die Mongoolse Ryk geleer en is as gesant van die khan na die mees afgeleë provinsies van die ryk gestuur. Hy was ook in onder meer Noord-Birma en Suid-Indië. Die Chinese beskawing waarmee Marco Polo in aanraking gekom het, was die van Europa honderde jare vooruit. 

erskynsels wat deur hom as nuut en wonderlik beskou is, was onder meer die gebruik van papiergeld, breë, geplaveide strate wat snags deur polisie gepatrolleer is, openbare vervoer, rioolstelsels, sypaadjies met bome beplant, brûe wat so hoog was dat hoëmasskepe onder hulle kon deurvaar en die aanwending van buskruit vir wapens en vuurwerke.

In 1292 was Koeblai amper 80 jaar oud en die Polo's was gretig om na Venesië terug te keer voordat die Groot Khan stert. Die moontlikheid het bestaan dat hulle nie die guns van sy opvolger sou geniet nie en onbeskermd sou wees. Die khan het egter keer op keer hul versoek am terug te keer, geweier. In 1286 het die gunstelingvrou van die khan van Persië, 'n kleinneef van Koeblai, gesterf en haar laaste wens was dat haar plek gevul moes word deur 'n meisie uit haar eie Mongoolse stam. 

'n Afvaardiging van Persië het Peking met die versoek besoek en 'n 17-jarige prinses, Koekasjien, is as bruid vir die khan gekies. Omdat die Polo's as ervare reisigers bekend was, het die Persiese ambassadeurs by Koeblai gepleit am hulle toe te laat om die bruid op haar gevaarlike reis te vergesel. Koeblai het ingestem en die Polo's by hul vertrek met skatte oorlaai. In 1292 het die Polo's met 13 skepe uit die hawe van Amoy in Foekien vertrek. Die reis na Java het 3 maande geduur. 

By Sumatra en Ceylon is hulle maande lank deur stormwinde vertraag en hulle het hul bestemming, Hormoez in die Persiese Golf, eers in 1294 bereik. Die khan van Persië is intussen oorlede, maar Koekasjien is as "eerste vrou" aan die seun van sy opvolger (sy broer) gegee. Die Polo's het oor land via Sirië en Konstantinopel na Venesië terug gekeer (1295). Terug in Venesië het die Polo's groot moeite ondervind am hul identiteit te bewys. 

Die verhale wat hulle oor hul verblyf in die Ooste vertel het, is meestal deur hul landgenote as versinsels beskou. Oor die res van Marco Polo se lewe is weinig bekend. Hy was getroud met 'n vrou genaamd Donata en het drie dogters gehad. Hy is in 1324 oorlede. Volgens oorlewering het hy op sy sterfbed geweier om, soos die priester versoek het, te erken dat sy verhale leuens was en het bygevoeg dat hy die helfte van sy ervarings nie vertel het nie.

Drie jaar na Marco Polo se terugkeer het hy as bevelvoerder van sy eie skip deelgeneem aan 'n see-oorlog tussen Venesië en Genua. By die Slag van Curloza is hy gevange geneem en in 'n Genuese tronk geplaas, maar is in 1299 vrygelaat. Een van sy medegevangenes was Rusticiano (of Rustichello) van Pisa, 'n bekende skrywer van onder meer ridderverhale. Om die tyd te verwyl, het Marco die verhaal van sy reise en verblyf in die Ooste aan Rusticiano gedikteer. 

Die boek wat so ontstaan het, is geskryf in 'n mengtaal van Italiaans en Frans, wat destyds gewild was. Danksy die gewildheid van die boek het sowat 140 eksemplare daarvan in verskillende tale tot vandag toe behoue gebly. Min van Marco Polo se tydgenote het ingesien dat die boek ŉ realistiese reisverhaal was waarmee hy die Europeërs oor Asië wou inlig. Hulle het dit as fantasie beskou. Die Italiaanse titel van die boek, "II" "Milione", ("Die opskepper") is moontlik 'n erfenis van die 13e eeuse opinie dat Marco 'n goeie verteller van versinsels was. In sy boek het hy steenkool beskryf as "swart klippe wat langer en beter as hout brand" en asbes as "klip waaruit wol gespin kan word wat nie brand nie". 

Hy het ook vertel van fonteine in die Kaukasus "waaruit olie in plaas van water vloei". Vir die Middeleeuse Europeërs het dit alles na suiwer fantasie geklink. Marco Polo se boek is eers in die 14e eeu ernstig opgeneem as ŉ bron van inligting oor Asië. 

Columbus het ook later met groot belangstelling daarvan kennis geneem: die beskrywing van die groot oseaan aan die oostekant van China het hom gesterk in sy geloof dat die aarde rond is. Die bekoring van die boek is daarin geleë dat die skrywer daarvan 'n nie-geleerde was wat sander die vooroordele van die meeste geleerdes van sy tyd en sonder enige voorbeeld ŉ beskrywing gegee het van alles wat hy gesien en beleef het in 'n wêreld wat nie een van sy lesers ooit gesien het nie.

Volgens Marco Polo het hy China bereik en was hy vir 17 jaar in diens van Kublai Khan (Djengis Khan se kleinseun). Dit is egter hoogs onwaarskynlik aangesien die Chinese goeie rekordhouers was en hulle die ontmoeting waarskynlik sou aangeteken het. Meeste geskiedkundiges vandag aanvaar dat Marco wel die Ooste bereik het, maar glo dat hy die meeste van sy sogenaamde ervarings by ander reisigers gekry het. Al het Marco nie die Groot Muur of Chinese skryfkuns gedokumenteer nie, het hy wel opmerkings gemaak oor papiergeld en wilde diere, soos tiere.

In die Middeleeue het die mense van Europa baie min van die lande van die Ooste geweet. Snaakse stories van eienaardige diere, plante en mense het die ronde gedoen, maar daar was geen sekerheid oor wat in die Ooste aangaan nie aangesien niemand nog daar was nie. Die handelaars wat met die Asiate handel gedryf het, het in hul hawens gesit en wag vir die kameelkaravane om van die binneland te kom. 

Toe die mense van Europa verneem dat Djengis Khan feitlik die hele Asië verower het, het pous Innocentius IV 'n paar monnike na die hof van hierdie veroweraar by Karakorum gestuur in die hoop om die Tartare te kersten. Een van hierdie monnike, wat in 1245 Mongolië bereik het nadat hy Rusland en Turkestan deurreis het, het 'n verslag geskryf oor die mense wat in daardie streek woon. Die Tartare het later met die Kruisvaarders in aanraking gekom en byna hul bondgenote teen die Mohammedane geword.

Gedurende die winter het die Tartare op die vlaktes gewoon, waar hulle genoeg gras vir hulle vee kon vind. In die somer het hulle na die berge of na waterryke valleie getrek. Wanneer hulle trek, het hulle hul houthuise uitmekaar gehaal en saam met hulle geneem. Hulle het karre met 'n kappe van swart, waterdigte materiaal gebruik. 

Dit is deur osse en kamele getrek. In hierdie karre het die vrouens en kinders gery. Die Tartare se wapens was boe en swaarde en kieries, maar die boog was die belangrikste wapen, en die Tartare was uitstekende skutters. Die inwoners van hierdie gebiede was ook uiters taai en kon tot tien dae lank in die saal bly. In noodgevalle het hulle aan die lewe gebly deur hul perde se bloed te drink. Die Tartare het ook 'n eienaardige manier gehad om oorlog te maak: hulle het so beweeg dat dit gelyk het asof hulle op die vlug slaan. So in die galop het hulle hul perde dan skielik omgeruk en hul aanvallers onder die pyle gesteek. Sodoende het hulle hul aanvallers totaal verras.






</doc>
<doc id="17055" url="https://af.wikipedia.org/wiki?curid=17055" title="Mistral (dubbelsinnig)">
Mistral (dubbelsinnig)

Die term Mistral kan verwys na


Skrywers, wat die naam Mistral dra, is



</doc>
<doc id="17058" url="https://af.wikipedia.org/wiki?curid=17058" title="TEE Mistral">
TEE Mistral

Die TEE Mistral of TEE le Mistral was 'n luukse sneltreindiens van die Franse spoorwegmaatskappy SNCF wat die hoofstad Parys met die Mediterreense hawestede Marseille en Nice verbind het. Dit is vernoem na die koue Mistral-wind wat vanuit 'n noordwestelike rigting oor Frankryk en die Mediterreense gebied waai. Met 'n reissnelheid van 127,7 kilometer per uur is die TEE Mistral tot 1981 as die snelste gereelde treindiens in Europa beskou.

Sy voorloper "Rapide Mistral" is in 1951 met eersteklaswaens tussen Parys en Marseille ingestel. Die treindiens se roete is in 1952 tot by Nice verleng. Sedert 1954 is nuwe Inox-waens van vlekvrye staal vir die trein gebruik.

Die treindiens is in die somer van 1965 in die Trans Europ Express-netwerk geïntegreer. Dit het as TEE 1 Parys met Nice verbind en as TEE 2 in die teenoorgestelde rigting geloop. Die trein het op Dijon (tot Februarie 1969 net die trein Nice toe), Lyon, Valence, Avignon, Marseille, Toulon, Saint-Raphaël, Cannes en Antibes stilgehou.

Die TEE 1 het om 13:10 uit Parys vertrek en om 23:20 (later om 22:25) in Nice gearriveer. Die trein uit die teenoorgestelde rigting het om 13:10 (later 14:35) uit Nice vertrek en om 23:25 (23:35) uur in die Franse hoofstad gearriveer.

Sedert 1969 is die trein met 'n nuwe reeks moderne hoësnelheidslokomotiewe, die tipes BB 9300 en CC 6500 en Inox-waens van die tipe Mistral 69 toegerus.

Met die instelling van die hoësnelheidstrein TGV is die TEE-spoorwegverbindings, wat intussen TEE 10 en TEE genoem is, in die winter van 1982/1983 gestaak.



</doc>
<doc id="17059" url="https://af.wikipedia.org/wiki?curid=17059" title="Nougat">
Nougat

Nougat is 'n lekkerny wat van suiker of heuning, geroosterde neute (amandels, okkerneute, pistachio-neute of haselneute) en soms stukkies vrugte gemaak word. Die konsistensie van nougat wissel van harde- tot sagtenougat, afhangende van die bestanddele.

Die Franse term nougat is waarskynlik afgelei van die Latynse "nux gatum" ("tert met neute") en verwys eintlik na hardenougat, wat ook "wit nougat" of "Turkse nougat" genoem word. Gebaseer op Grieks-Romeinse en Arabies-Oosterse historiese oorspronge het lande soos Frankryk (Montélimar-nougat), België ("noga"), Spanje ("turrón") en Italië ("torrone") hul eie tradisies van nougat-vervaardiging ontwikkel. Hollandse sagtenougat, Turkse Heuning en Halva is nou verwante lekkergoed. Die basiese resepte bevat geen kakao nie.

Gianduia, wat sy oorsprong in die Italiaanse stad Turyn het, is 'n spesialiteit, wat van geroosterde haselneute, suiker en sjokolade gemaak word. Die resep is in die Napoleoniese tydperk as gevolg van hoë doeanebelasting op ingevoerde Amerikaanse kakao ontwikkel. In Turyn, wat destyds reeds as 'n sentrum van die sjokoladevervaardiging bekend gestaan het, is geroosterde en gemaalde haselneute by die sjokolade gevoeg om sodoende die voorrade aan te vul. Gianduia, wat uit verleentheide gebore is, het vinnig 'n gewilde lekkerny geword.

Die meeste vervaardigers van Gianduia het hulle eie resepte, maar almal het haselneute, suiker (versiersuiker), kakaobotter, sjokolade, melkpoeier, lesitien en vanillien as hulle hoofbestanddele. Die verhouding van haselneute tot sjokolade en suiker bepaal nie net die smaak nie, maar ook die konsistensie van die Gianduia-massa, wat van roomagtig tot hard kan wissel.

Die haselneutpitte word teen 150 tot 180 °C sowat 20 minute lank gerooster en, nadat hulle afgekoel het, in 'n meul fyngemaal. By die massa, wat baie op marsepein lyk, word lesitien as bindmiddel gevoeg. Om 'n donker kleur te verkry, word ook neutekrokant by die pasta gevoeg. Daarna word versiersuiker, kakaobotter, sojavet, couverture-sjokolade, vanillien en melkpoeier by die massa ingeknie totdat dit 'n homogene mengsel vorm. Sodra dit begin afkoel, word die massa styf en is klaar om in stukkies gesny te word.

Die Turynse gianduia word nog steeds as die beste beskou. Die Turynse spesialiteit, wat as Gianduiotto bekend staan, bevat oorwegend haselneute uit Piëmont. Die plaaslike soort "tonda gentile" word deur 'n fyner smaak gekenmerk en bederf nie so maklik soos Turkse haselneute - wat tans hoofsaaklik by die vervaardiging van lekkergoed gebruik word - nie.

Gianduia vorm ook 'n hoofbestanddeel van pralinées en was die voorbeeld vir die gewilde Italiaanse broodsmeer "Nutella", wat oorspronklik selfs "Pasta Gianduia" genoem is.

Montélimarnougat (Frans: "nougat de Montélimar"), 'n Suid-Franse nougat-spesialiteit, word dikwels ook "wit nougat" genoem. Die naam verwys na die stad van oorsprong - Montélimar in Noord-Provence (Frankryk).

Soos beweer word, het die Griekse setlaars in Suid-Gallië die resep reeds in die antieke tydperk na Wes-Europa gebring. Die nougat het eers in Marseille en later ook in Provende gewild geraak. Die eerste historiese verwysing dateer uit die tydperk omtrent 1700, toe die nougat as "nux gatum" (Latyns: "neutetert") beskryf is. Volgens die plaaslike volksetimologie is die naam egter afgelei van die Franse "tu nous gâtes" ("jy bederf ons").

Die hoofbestanddele van Montélimar-nougat is water, laventelheuning (tenminste 25 persent), eierskuim, geroosterde amandels (tenminste 30 persent), pistachio-neute, suiker en glukosestroop. Slegs nougat, wat hierdie bestanddele bevat, mag as "Nougat de Montélimar" bemark word en kry ook die nougat van oorsprong-etiket.

By die Franse resep word eierskuim met verhitte heuning vermeng en daarna suikerwater en die ander bestanddele bygevoeg. Goedkope soorte bevat 'n mengsel van amandels en haselneute of grondboontjies en gewone heuning.

Turrón (Spaans) of torró (Katalaans) of torrone (Italiaans) is 'n Suid-Europese nougat-spesialiteit, met amandels, heuning, suiker en eierwit as sy hoofbestanddele. Dit word gewoonlik in die vorm van lang, reghoekige blokkies aangebied en dikwels ook met sjokolade, versuikerde vrugte of grondboontjies verfyn.

Die resep het sy oorspronklik vermoedelik in die Arabiese wêreld en is deur die More in Spanje ingevoer. Die vroegste historiese dokumente, wat na die vervaardiging van hierdie soort nougat verwys, dateer uit die 16de eeu. Turrón word vandag veral in Alicante en Jijona in die gewes Valencia vervaardig en is as 'n tradisionele nagereg veral gewild in die kersfeestyd.

Die twee oorspronklike variante van turrón is "turrón duro" ("harde turrón", wat ook "turrón de Alicante" genoem word) en "turrón blando" ("sagte turrón", wat ook "turrón de Jijona" genoem word). Albei soorte bevat amandels, die eersgenoemde hele amandels (tenminste 60 persent) in 'n harde suiker-eiwit-massa, die sagte variant gemaalde amandels (tenminste 64 persent) in 'n sagte mengsel.

Naas die twee klassieke turrón-soorte word 'n groot aantal variante aangebied, soos "turrón de Yema", wat ook eiergeel bevat en vanweë sy smaak en konsistensie goed met marsepein vergelyk, "turrón de chocolate" (wat onder meer sjokolade bevat) en "turrón de fruta" met versuikerde vrugte.

Die Spaanse turrón is nou verwant aan die wit nougat-variante in Frankryk, "nougat teindre" ("sagte nougat") en "nougat dur" ("harde nougat")



</doc>
<doc id="17061" url="https://af.wikipedia.org/wiki?curid=17061" title="Switserse Frans">
Switserse Frans

Switserse Frans (Frans: "français de Suisse") is die naam wat vir die Switserse variant van die Franse taal gebruik word. Switserse Frans word hoofsaaklik in die weste van die land, die sogenaamde Romandie, gepraat. Switserse Frans moenie verwar word met Frankoprovensaals of Retoromaans, twee Romaanse tale wat ook in Switserland gepraat word. 

Die verskille tussen Switserse en Paryse Frans is klein en hoofsaaklik beperk tot die woordeskat en 'n aantal wendings. 'n Spreker van Switserse Frans het geen moeite om 'n Franse spreker te verstaan nie, en Franse sou in Switserland net 'n beperkte aantal vreemde woorde teenkom. Die verskille is dus kleiner as dié tussen Switserse Duits en Standaardduits, alhoewel daar vroeër 'n aantal Switserse dialekte van Frans in Romandie bestaan het. Hulle het egter almal uitgesterf.

Daar bestaan geen Switserse Standaardfrans nie; die verskillende kantons (en soms ook stede) het almal hul eie woordeskat, wat dikwels aan die plaaslike dialekte of Duits, die meerderheidstaal van Switserland, ontleen is.

Baie van die verskille tussen Switserse Frans en Frans kan toegeskryf word aan die verskillende administratiewe en politieke stelsels van die twee lande. Die term kanton byvoorbeeld verskil in betekenis, en terwyl Franse 'n posbus "boîte postale (BP)" noem, verwys die Switsers na 'n "case postale (CP)".

Belgiese, Kanadese en Switserse Frans toon 'n aantal ooreenkomste, soos in die geval van die telwoorde "septante" ("sewentig", Frans: "soixante-dix" of letterlik "sestig-tien") en "nonante" ("negentig", Frans: "quatre-vingts-dix", letterlik "vier twintigs en tien"). "Huitante" en "octante" ("tagtig") word soms in plaas van die Franse "quatre-vingts" (letterlik: "vier twintigs") gebruik, veral in die kantons Vaud, Valais en Fribourg.

Belge en Switsers gebruik ook die woorde "déjeuner" ("ontbyt") en "dîner" ("middagete") in hulle oorspronklike betekenis, terwyl hulle in Frankryk na die middag- en aandete verwys.


</doc>
<doc id="17063" url="https://af.wikipedia.org/wiki?curid=17063" title="MIV">
MIV

Die Menslike Immuniteitsgebreksvirus (MIV, ""HIV"" of "Human Immunodeficiency Virus" in Engels) is die virus wat Vigs (Verworwe immuniteitsgebreksindroom) veroorsaak ("AIDS" in Engels).

Teen 1998 het Suid-Afrika een van die vinnigsgroeiende MIV-epidemies ter wêreld gehad. Volgens 'n studie deur die Suid-Afrikaanse Departement van Gesondheid in 2005, is 30,2% van swanger Suid-Afrikaanse vrouens MIV-positief. 'n Soortgelyke studie ("The South African National HIV Survey") toon dat 16,2% van die bevolking tussen die ouderdomme van 15 en 49 MIV-positief is. Baie wetenskaplikes meen dat die werklike persentasie veel hoër is (tot 40%).

MIV is 'n lid van 'n groep virusse wat bekend staan as die "retroviridae" en is dus 'n retrovirus, so genoem omdat die virusse van 'n spesifieke ensiem, tru-transkriptase, ("reverse transcriptase" in Engels) gebruik maak om te vermenigvuldig in menslike selle. 'n Retrovirus besit nie sy eie DNS nie (waarin die genetiese inligting van meeste organismes gestoor word in die sel se kern) maar stoor sy genetiese materiaal in die vorm van RNS. Wanneer 'n retrovirus soos MIV 'n gasheersel indring, word die tru-transkriptase ensiem gebruik om die DNS van die gasheersel te "kaap" en so kopieë van die oorspronklike virus te maak.

Tans bestaan daar 2 variante van die vigsvirus: MIV-1 is die klassieke oorsaak van vigs, en is wydversprei dwarsdeur die wêreld. MIV-2 veroorsaak ook vigs, maar nie altyd nie en in 'n minder-ernstige vorm. MIV-2 word hoofsaaklik in Wes-Afrika aangetref. MIV-2 is besonder nouverwant aan SIV, 'n virus wat 'n vigs-soortgelyke siekte in ape veroorsaak, en daar word gedink dat MIV vermoedelik ontstaan het toe 'n aap-retrovirus na mense oorgegaan het.

MIV veroorsaak vigs deur spesiale witbloedselle, die CD4+ T-selle, aan te val en te vernietig. Die CD4-selle is limfosiete, 'n groep witbloedselle wat normaalweg die menslike immuunstelsel koordineer in geval van infeksie of ontsteking. Die virus vermenigvuldig binne-in die CD4-selle en soos nuwe virusse vrygestel word, word die selle vernietig.

Omdat die virus die immuunstelsel self aanval, kan die liggaam nie sy gewone meganisme gebruik om homself te beskerm nie. Die drastiese vermindering in die normale aantal CD4-selle lei daartoe dat ander patogene (virusse, bakterieë, parasiete en swamme), wat gewoonweg sonder probleme deur die menslike immuunstelsel beveg sou word, in staat is om ernstige sieketoestande te veroorsaak. Die siektebeeld van vigs ontstaan dus wanneer die CD4-telling na 'n kritieke vlak daal. Die CD4-telling is taamlik maklik om vas te stel met 'n roetine bloedtoets. Dokters kan dus die CD4-telling gebruik om 'n pasiënt se behoefte aan teenretrovirale middels vas te stel.

In 'n besmette individu is die virus teenwoordig in bloed, semen, vaginale vog en borsmelk. Teoreties gesproke mag die virus ook teenwoordig wees in speeksel, urine en ontlasting.

Die mees algemene maniere van verspreiding is deur:

Die virus word nie oorgedra deur ongebroke vel of om eetgerei met 'n besmette persoon te deel nie. Dit word ook nie oorgedra deur muskietbyte nie.




</doc>
<doc id="17071" url="https://af.wikipedia.org/wiki?curid=17071" title="Del.icio.us">
Del.icio.us

del.icio.us is 'n sosiale boekmerkwebwerf : 'n webwerf geskep vir die stoor, deel en ontdekking van web-boekmerke. Die webwerf kom aan die einde 2003 aanlyn en word as Web 2.0-toepassing deur sommige waarnemers beskou as 'n voorbeeld van die rigting waarin die internet gaan ontwikkel. Dié webwerf word ontwikkel deur Joshua Schachter.

'n Nie-hiërargiese soekwoordkategoriseringstelsel word gebruik op del.icio.us waar gebruikers toegelaat word om etikette (Engels: "tags") by hul boekmerke te voeg, deur gebruik te maak van sleutelwoorde van hul keuse. Die metode word as 'n volksonomie (Engels: "folksonomy") beskryf. 'n Saamgestelde beeld van almal se boekmerke met die gegewe etiket is beskikbaar. So byvoorbeeld vertoon die URL "http://del.icio.us/tag/wiki" al die mees onlangse skakels gemerk as "wiki". Die kollektiewe aard maak dit dus moontlik om boekmerke wat deur eenders denkende gebruikers geskep is, te sien. del.icio.us het 'n treffersparade (Engels: "hotlist") op sy tuisblad en "populêre" en "onlangse" blaaie wat help om interessante inhoud toeganklik te maak. Dié webwerf is ’n effektiewe oordraer van populêre internetmeme en tendense.

Die webwerf se eenvoudige HTML koppelvlak met menslik leesbare URL'e (uniforme hulpbronadresse), unieke domeinnaam, sowel as REST-programmeerkoppelvlak (API) en RSS-toepassings vir websindikasie, het bygedra om dit een van die mees populêre dienste van dié soort te maak.

Die webwerf kan gratis gebruik word en inligting kan via die webwerf afgelaai word. Die bronkode is egter nie beskikbaar nie.

Alles wat op del.icio.us geplaas word, is sigbaar vir ander gebruikers, alhoewel 'n gebruiker spesifieke boekmerke as privaat kan merk terwyl ingetrekte boekmerke se standaardwaarde privaat is. Die publieke aard van die webwerf word benadruk en dit is nie gefokus op die stoor van private ("nie gedeelde") boekmerk versamelings. Verskeie mense gebruik del.icio.us se "linkrolls" en netwerkkentekens om hul skakels en inligting op hul webjoernale te vertoon. 

Daar is 'n paar oopbronklone van del.icio.us, soos de.lirio.us en sa.bros.us, as ook baie kompeterende sosiale boekmerkdienste soos Simpy, BlinkList of Furl.

Op 9 Desember 2005 word die webwerf aangeskaf deur Yahoo!. Die koopprys is nie bekend gemaak nie, maar word tussen $15-30 miljoen VSA dollars geskat.

Sien onlangse byvoegings:

Sien vandag se gewilde byvoegings:

Sien gewilde etikette:

Vind enige URL waarby oortjies bygevoeg is oor nanotegnologie:

Gekombineerde oortjies. Vind enige URL wat gemerk is met oortjies vir beide nanotegnologie en vervaardiging:

Vind byvoegings volgens soort media:

Vind die geskiedenis van hoe oortjies tot 'n URL toegevoeg is:



</doc>
<doc id="17072" url="https://af.wikipedia.org/wiki?curid=17072" title="F.A. Venter">
F.A. Venter

Francois Alwyn (Frans) Venter (1916–1997) was 'n Afrikaanse skrywer gedurende die 20ste eeu in Suid-Afrika en wenner van die Hertzogprys. Hy skryf ook onder die skuilname Meiring Fouché, René Stegmann, Marius de Jongh en Elske te Water.

Venter is op 27 November 1916 in Hopetown gebore en sy ouers het in die distrik Britstown geboer. Hy leer aanvanklik in plaasskole, daarna aan die Sekondêre Skool Strydenburg, en matrikuleer in 1934 aan die Hoërskool Hopetown. Hy studeer aan die Universiteit van Stellenbosch en begin in 1938 'n joernalistieke loopbaan wat vyf-en-twintig jaar sou duur, in Kaapstad, Pretoria, Windhoek en Johannesburg.

Hy is die oudste seun van Hermanus Carel (Herman) Venter en Cornelia Cecilia (Nellie) Koortse. Sy oupa se testament het bepaal dat Botterkraal ná sy dood verkoop moes word en die gesin word dus gedwing om na sy dood na die plaas Nuwejaarskraal in dieselfde distrik te verhuis. Frans ontvang aanvanklik sy skoolopleiding op Botterkraal by die goewernante, Miss Eagleton. Daarna gaan hy skool op die plaasskool by Kalkkraal, sy oupa se plaas, waar hy by sy oom Jannie en tant Johanna en hulle drie kinders loseer. Hierna woon hy die plaasskool Lanquedoc op Vioolkraal by tot standerd vier. Vanaf standerd vyf gaan hy na die Middelbare Skool op Strydenburg, waar hy standerd ses slaag. Groot droogte breek dan uit en die gesin is verplig om met die vee te trek op soek na staanplek en weiding. Hulle word toegang tot Suidwes-Afrika geweier en gaan dan na Kakamas, waar hulle vir ’n ruk staning by oom Muller kry. Daarna is hulle vort na die Kalahari, waar hulle by Dawid Kriel weireg kry vir die vee. Na sowat ’n jaar verneem hulle dat dit goed gereën het by die huis en hulle keer terug. Nuwejaarskraal is intussen ook verkoop en Frans se pa kry deelsaairegte op die plaas Breekkierie. Frans gaan nou na die Hoërskool Hopetown en hy matrikuleer in 1934 in die eerste klas. In die Uniale Taaleksamen kom hy tweede in die Unie van Suid-Afrika en in die Geskiedenis-eksamen vierde.

Na skool studeer hy aan die Universiteit van Stellenbosch waar hy ’n B.A.-graad verwerf. Tydens sy studentejare dien hy op die redaksie van "Die Stellenbosse Student" en word later onderredakteur. Ernst van Heerden, Gerhard Beukes, W.A. de Klerk en Audrey Blignault is onder andere saam met hom op die redaksie. Weens finansiële redes onderbreek hy sy studies vir ’n M.A.-graad halfpad. In 1938 word hy in Kaapstad redaksielid van "Die Suiderstem" waar Abraham H. Jonker en E.B. Grosskopf van sy kollegas is. In 1941 is hy vir ’n kort tyd na Pretoria, waar hy as joernalis by "Die Volkstem" werk. Hy trou in hierdie jaar met Stella Muller van Fraserburg, wat hom op 25 Junie 1994 ontval, en die egpaar het twee kinders, ’n seun, Herman, en ’n dogter, Elizabeth.

Na sy troue keer hy terug na Kaapstad en "Die Suiderstem". Hier word hy bevorder tot parlementêre beriggewer en later waarnemende nuusredakteur. In Augustus 1946 word hy redakteur van die weekblad "Die Suidwes-Afrikaner" in Windhoek. In 1952 gaan hy na Johannesburg waar hy hoof van inligting vir die Verenigde Party word en ’n tyd lank aan die politiek deelneem. Reeds in Suidwes-Afrika het hy in ’n verkiesing as kandidaat van die Verenigde Nasionale Suidwes-Party verloor en in die verkiesings van 1953 verloor hy die stryd as kandidaat van die Verenigde Party in Kemptonpark. Hierna gaan werk hy by Blaar Coetzee, destydse eienaar van Tafelberg Uitgewers en uitgewer van verskeie tydskrifte. Frans word redakteur van die tydskrif "Fyngoud" en skryf verskeie kortverhale wat in die tydskrif geplaas word. Die gesin bly in hierdie tyd eers in ’n woonstel in Hillbrow en later in ’n huis in Linden.

In Januarie 1960 vestig hy hom in die Noordwes-Kaap op die familieplaas Constantia naby Vanwyksvlei, tussen Kenhardt en Carnarvon, waarheen sy ouers in die dertigerjare verhuis het. Hier boer hy met merinoskape en skryf feitlik voltyds. Die strawwe klimaat en veral die nadelige uitwerking wat dit op sy vrou se gesondheid het, noop hom om in 1967 die plaas te verlaat en Strand toe te verhuis. Hy skryf nou voltyds en lewer verskeie boeke, opdragwerke, vertalings, kortverhale, vervolgverhale en liefdesverhale, terwyl hy ook artikels skryf vir publikasies en bydraes maak tot die “"Van alle kante"” rubriek in "Die Burger". Hy besluit egter om weer te gaan boer en in 1970 begin hy met druiwe boer in die distrik Vredendal, op die wingerdplaas Ciréne in die Olifantsriviervallei.

In 1971 het hy egter ’n hartaanval en toe Stella in 1975 ook hartaanvalle het, verkoop hulle die plaas en tree in 1976 af in die Strand, waar hy hom voltyds aan sy skryfwerk wy. Op 15 September 1990 kry hy ’n ernstige beroerteaanval, waarvan hy merkwaardig herstel en volledig beskryf in sy boek “"Die keer toe ek my naam vergeet het"”. Met sy herstel verhuis hy en sy vrou na die Altena-tehuis vir bejaardes in die Strand. In Maart 1996 kry hy weer ’n beroerte-aanval. Na sy ontslag uit die Vergelegen Medi-Clinic op Somerset-Wes word hy in die siekeboeg van Huis Altena opgeneem en hier versorg tot met sy dood.

Hy was lid van die Maatschappij der Nederlandsche Letterkunde in Leiden. Hy was ook lid van die Afrikaanse Skrywersgilde, maar bedank in 1987 uit protes teen die Gilde se beplande ontmoeting met die ANC, wat hy as “’n Marxistiese geweldsorganisasie” beskou. Aan die begin van 1989 veroorsaak hy polemiek in die Kaapse koerante wanneer hy in ’n sterk bewoorde brief beswaar maak teen die toepassing van apartheid op strande en die manier waarop gekleurde mense van “blanke” strande in die Strand verwyder word

F.A. Venter is oorlede op 8 Julie 1997.

Reeds van sy skooldae af wou hy ’n skrywer word en het hy groot bewondering vir Sangiro se “"Uit oerwoud en vlakte"”. Hy probeer dus op skool reeds ’n soortgelyke boek skryf met onder andere akkedisse, meerkatte en skilpaaie as karakters, maar kan nie ’n uitgewer vir die boek kry nie. Een van sy kortverhale word op agtienjarige ouderdom deur "Die Landbouweekblad" gepubliseer, wat hom een pond sewentien sjielings en ses pennies daarvoor betaal. Hierna is daar geen keer aan hom nie. Sy debuut is met die jeugroman “"Die geheim van die berg"”. ’n Plantkundige, dr. Hans Bols, onderneem saam met ’n groep van vier seuns ’n verkenningstog in die berge by die Groot Kloof op soek na ’n seldsame iris, wat slegs op moeilik bekombare plekke bloei en net in die maanlig ontluik. Hull word egter deur ’n kluisenaar gewaarsku om nie naby die kloof te kom nie. Wanneer hulle dit nader waag, word hulle deur arende aangeval. Die boek het ’n goeie vermenging van die didaktiese en die spannende. Die klem is egter op uiterlike gebeure en die spannende, met weinig karakterontwikkeling. “"Wit oemfaan"” is weer ’n jeugboek, wat die verhaal vertel van ’n Voortrekkerseun wat verdwaal en dan deur die Zoeloes gevind word en hy ’n tyd lank tussen die Zoeloes woon. Die verhaal is gebaseer op die ware verhaal van die lewe van Ferdinand Paulus van Gass, wat opgeteken is deur Gustav Preller. Aanvanklik voel die jong Van Gass hom sterk aangetrokke tot die sorgvrye bestaan van die Zoeloes, maar hy besef algaande dat dit nie sy tuiste is nie, veral as gevolg van die Zoeloes se Christelike ongeloof en volksvreemde tradisionele gebruike. Hy keer dus na sy eie mense terug.

Elf kortverhale word in “"Gebondenes"” gebundel, met veral die oorlogskets “"Offerande"” en die verhaal “"Offer van die weduwee Buys"” wat noemenswaardig is. Die hoogtepunt van die bundel is “"Twee vyande"” wat die tweestryd tydens die Tweede Wêreldoorlog tussen ’n Duitse en ’n Russiese vlieënier uitbeeld. Met wisselende perspektief tussen die twee hoofkarakters word daar ’n ooreenkoms bereik, met ’n treffende ironiese einde wanneer die twee vyande aan mekaar se bors sterf. Skrynend ironies is die einde van die aangrypende verhaal “"Tien pond"”. “"Uitvaart van Arie"” gee ’n geslaagde uitbeelding van die gedagtewêreld en innerlike van ’n karakter. Hierdie is Venter se enigste bundel kortverhale en hy spits hom hierna op langer werk toe. Sy kortverhaal “"Drie kamerade"” word deur Abraham H. de Vries in die versamelbundel “"Steekbaard"” opgeneem.

Sy eerste roman, “"Eenderse morge"”, is ’n verhaal oor die verwydering en verbittering wat die Tweede Wêreldoorlog bring tussen twee Boeregesinne met verskillende politieke sienings wat in hulle boerdery van mekaar afhanklik is. Voor die oorlog het Hardus Vermeulen van Bronwater en Siewert Breedt van Syferkuil ten spyte van hulle politieke verskille goed saamgewerk, maar die oorlog verander alles. Siewert besluit nou om ’n damwal te gooi sodat Syferkuil se vloedwater nie Hardus se dam op Bronwater kan voed nie. In ’n reënbui merk Siewert dat die damwal besig is om te breek en terwyl hy poog om dit te herstel, word hy deur die stroom meegesleur. Eers wanneer Hardus vir Siewert uit die vloedwater red, word die verhoudings tussen die bure herstel. Die interessante groter nasionaal-politiese stryd word ongelukkig nie bevredigend uitgewerk in die roman nie en die twis word kunsmatig bygelê deur ’n uiterlike oplossing, naamlik die damwal wat breek. Karakterbeelding is ook nog oppervlakkig en te veel van die aksie word meegedeel in stede van beskryf.

“"Die drosters"” speel af tydens ’n denkbeeldige derde wêreldoorlog tussen Oosterse en Westerse magte, waar drie uiteenlopende Westerse soldate (die Duitser Von Schlabitz, die Italianer Pazlotti en die Suid-Afrikaner Herbst) tydens ’n nag van verskrikking van die front af dros. Hulle verklee hulle in burgerdrag sodat hulle ongesiens saam met die massas burgerlike vlugtelinge kan wegkom. So ontmoet hulle die vlugtelingvrou Lotte, met wie Herbst ’n verhouding aanknoop. Hulle pogings om vanuit die slagvelde van die oorlog terug te keer na hulle tuistes vorm die verhaallyn, met die karakters wat meer oortuigend uitgebeeld word as in sy debuut. Die voortdurende spanning tussen selfsug, haat, agterdog en vrees aan die een kant en onselfsugtigheid, liefde, vertroue en moed aan die ander kant maak dit ’n boeiende wisselwerking tussen die karakters. Hierdie roman word later by ’n herdruk grondig verwerk en hersien, sodat dit grootliks verbeter word.

“"Die tollenaar"” beeld die lewe in ’n sanatorium vir teringlyers uit. Deurlopende motiewe is die ware roeping van die geneesheer, die stryd tussen lewe en dood en die rol van geloof in die mens se lewe. Die hoofkarakter is Leon Verhage, ’n vooraanstaande snydokter wie se huwelik misluk en sy praktyk swaarkry. Dan ontvang hy boonop die tyding dat hy aan tering ly. Hy beland in ’n sanatorium waar hy verlief raak op ’n medepasiënt. Hulle vlug saam uit die sanatorium om te ontsnap van die outoritêre hoof van die inrigting en sodat hy weer sy beroep as geneesheer kan beoefen. Dan begin hy sy eie inrigting vir teringlyers. Ander karakters is die getroude vrou Janie, die ou walvisjagter Jakob Björson en Salie, die verstandelik vertraagde seun met die ghitaar onder sy arm, wie se grootste begeerte is om by sy moeder te sterf. Hulle is eenvoudige mense met normale verlangens en ’n lus vir die lewe, maar staan almal aan die poorte van die dood.

“"Die rentmeesters"” is ’n opdragroman van die Minister van Landbou by die geleentheid van die Fees van die Grond, wat in 1968 gevier is. Die titel dui reeds die onderliggende tema aan, naamlik dat die mens slegs rentmeester is oor die grond en dit moet bewaar vir die toekoms en die nageslag. Die roman staan dan ook in diens van die boodskap van liefde vir en benutting van die grond. Die boer Cas Richter maak ’n mislukking van die erfplaas Pioniersvlei deur verkeerde boerderymetodes, waardeur die grond verniel word, en omdat sy hart heimlik nie in boerdery en die grond is nie. Dit bekommer en grief sy vader, Ben Richter, wie se lewe en talle ontberinge op die plaas telkens deur terugflitse gekommunikeer word. Te midde van die verval van die plaas pleeg Cas selfmoord. Die plaas word slegs gered wanneer Ben dit op die bankrotvendusie terugkoop en aan sy kleinseun Benjamin bemaak, wat wel ’n liefde vir die grond, kennis van moderne boerderymetodes en aanleg vir boerdery het.

In “"Die ou man en die duif"” is die onverklaarbare koms van die duif ná sy vrou se dood vir die ou man ’n uitkoms. Hy knoop ’n besondere verhouding met die duif aan en voel ’n verbondenheid tot die duif wat hy nie kan verklaar nie en begin glo dat sy vrou se gees na hom teruggekeer het in die vorm van die duif. Hierdie religieuse novelle beeld die mens se emosionele stryd uit wanneer hy die dood van ’n geliefde moet aanvaar en in hierdie wanhoop en eensaamheid verlei word om vertroosting aan te gryp wat geen durende rus kan bring nie.

“"Man van Ciréne"” neem as agtergrond die Bybelse vermelding van Simon van Ciréne, wat Jesus se kruis gedra het. Die Bybelse gegewe is skraal, wat Venter toelaat om sy verbeelding ruimskoots te gebruik ter aanvulling. Die roman word in drie dele verdeel. In deel een is Simon Niger in Ciréne op die noordkus van Afrika, waar hy ’n Hebreeuse landbouer is. Wanneer die Romeine dreig om sy grond af te neem en hom gevange neem, ontsnap hy na Alexandrië. In deel twee keer hy terug na Palestina, waar hy met Jesus te doen kry maar as ortodokse Jood hom eers nie as die Messias aanvaar nie. Hierin kom hy in botsing met sy eie vrou en seuns, wat wel vir Jesus aanvaar. Simon volg Jesus op sy lydensweg en dra sy kruis, maar sy bekering kom eers na die skeur van die voorhangsel by die tempel. In deel drie word hy dissipel van Jesus wat eindelik na Ciréne terugkeer, waar hy nes Jesus ’n kruisdood sterf. Die boeiende gegewe word bederf deur verskeie stylgebreke, wat uitvoerig uitgewys word in ’n resensie van Rob Antonissen Hierdie boek word vir baie lank aan skole en universiteite voorgeskryf en beleef meer as twintig herdrukke. Venter hersien die teks grondig en ’n verwerkte uitgawe verskyn in 1991. In ’n brief aan sy uitgewer sê hy oor die verwerking: “Ek het my bes gedoen om herhaling, oorvleueling, oorbeklemtoning, oordrewe sentimentaliteit, klaaglike mooiskrywery en filmiese styl so ver moontlik uit te skakel”, waarmee hy dan meeste van die probleme wat Antonissen uitgewys het, adresseer. “"Man van Ciréne"” word in onder andere Engels, Duits, Nederlands en Spaans vertaal.

“"Die koning se wingerd"” is weer ’n Bybelroman, hierdie keer na aanleiding van die geskiedenis van koning Agab en Nabot se wingerd. In die kern van die verhaal is daar ook ’n teenstelling tussen die Israeliete en Kanaäniete, twee verskillende etniese groepe wat dieselfde land bewoon. Hierdie konflik asook verdere parallelle tussen hierdie tydperk en die eietydse Suid-Afrika (byvoorbeeld militêre diensplig, baas-kneg verhoudings, konserwatiewe ortodokse godsdienstige opvattings teen meer liberale denke) word subtiel belig, sodat die roman ook politieke kommentaar is.

’n Belangrike roman is “"Swart pelgrim"”, wat een van die eerste ernstige pogings in die Afrikaanse letterkunde is om op objektiewe wyse die problematiek van swart mense se lewens in wit beheerde Suid-Afrika te skets. Dit vertel die verhaal van die eenvoudige Xhosa Kolisile wat weens ekonomiese nood sy tuisland in die Transkei verlaat om sy heil in die Goudstad te gaan soek, waar sy broer Mfazwe weggeraak het. Sy plan is om met die geld wat hy verdien, terug te keer na sy tuisland en sy grond te verbeter. In Johannesburg word hy blootgestel aan ’n lewenswyse wat vir hom totaal vreemd is en hy voel probleme soos behuisingsnood, misdaad en haat aan eie lyf, asook die groot misverstand tussen blank en swart. Hy kry ook te doen met ’n groot aantal karakters van verskillende rasse deur wie se uiteenlopende menings en optredes hy beïnvloed en gevorm word. Die karakter Masimini is ’n ou man wie se lewenswysheid uitgebeeld word, terwyl Mfazwe, die rampokker-broer van Kolisile, toonbeeld is van die stedelike swart man se probleme van lewe in ’n wêreld van wetteloosheid en ankerlosheid. Kolisile word eindelik gedwing om ontnugter terug te keer na sy vader se huis, vermink in ’n rotsstorting in die myn en sonder sy broer en die geld wat hy gehoop het om bymekaar te maak. In hierdie roman blink Venter met sy mensbeelding uit en word die kleurprobleem op objektiewe wyse verbeeld sonder om standpunt in te neem. Die roman het die eerste keer in 1951 as deel van die Boek-van-die-maand-reeks by Goeie Hoop Uitgewers verskyn, nadat beide die Nasionale Pers en Afrikaanse Pers die boek om politieke redes geweier het. Tafelberg Uitgewers verkry daarna die regte, op voorwaarde dat Venter die roman deeglik hersien en verwerk om van die swakhede in die eerste uitgawe ontslae te raak. Die verwerkte uitgawe word in 1958 heruitgegee en beleef daarna vele herdrukke, terwyl dit ook in Engels, Nederlands, Duits, Noors en Sweeds vertaal word en in onder andere Brittanje en Amerika versprei word. In 1961 ontvang Venter die Hertzogprys vir “"Swart pelgrim"” (saam met “"Geknelde land"”). Freddie Philander vertaal die roman in 1982 in Engels en verwerk dit vir die verhoog, waar dit onder andere deur die Windhoek-spelers in die Markteater opgevoer word. G.H. Franz neem die fragment “"Erosie"” uit hierdie roman op in die versamelbundel “"Mooi loop"”.

Venter se mees omvangryke werk is die tetralogie oor die Groot Trek, waar hy hierdie geskiedenis van die begin tot die einde behandel deur beligting op die lotgevalle van ’n aantal enkelinge. Hy slaag meestal daarin om die dramatiese gebeure wat so ’n groot invloed gehad het op die geskiedenis in ’n strak, onmiddellike styl weer te gee.“"Geknelde land"” speel op die oosgrens af waar die grensboere en Xhosas teen ongeveer 1834 in oorlog gewikkel is. Die Dreyer-gesin van Grensplaas is die hoofkarakters van die tetralogie. Die hooffiguur, Rudolf Dreyer, weier aanvanklik om sy plaas te verlaat, selfs nadat dit deur die Xhosas verwoes is en sy oudste seun Fanus in die proses gedood word. Hy word geskets as ’n individualis wat dit moeilik vind om met ander saam te werk in enigiets en geneig is om sy eie kop te volg. So is hy in talle botsings met sy medemens betrokke, totdat hy deur die Britse soldate in hegtenis geneem word en tronkstraf uitdien vir sy weiering om militêre diens te verrig. Die roman beeld die konflik in Rudolf se gemoed uit en die heftige stryd wat hy met sy medemens en met homself voer voordat hy tot ’n besluit kom en eindelik ook gedwing word om sy plaas prys te gee en Noorde toe te trek op soek na ’n nuwe tuiste. Venter beeld hier die gang van ’n onkeerbare noodlot uit wat gaandeweg momentum verkry. Die roman sluit af waar die gesin op die wal van Grootrivier staan met die nuwe wêreld voor hulle. In 1961 ontvang “"Geknelde land"” saam met “"Swart pelgrim"” die Hertzogprys. Hierdie verhaal word ook as reeks vir die televisie verwerk en gebeeldsaai. In “"Offerland"” sluit die gesin by die groot groep trekkers aan en beweeg hulle deur die Vrystaat en eindelik na Natal. Die roman behandel die gevegte waarin die trekkers betrokke raak, soos by Vegkop en Marikwa en sluit af met die Zoeloe-aanvalle op die trekkers net na die moord op Piet Retief en sy manskappe. Die lotgevalle van die Dreyer-gesin (selfs die dood van die seun Buks) word nou deel van die groter geheel van die hele trek, om sodoende die hele volk se drang na vryheid uit te beeld. Veral die figuur van Piet Retief asook ander historiese Trekkerleiers soos Gerrit Maritz, Piet Uys en Hendrik Potgieter word belig. Baie aandag word gegee aan die trekkers se daaglikse lewens en die praktiese probleme waarmee hulle te doen gehad het. Interessant is die bysleep van ’n aantal buitestaanders, soos die Bronkhorsts, net om later almal op te ruim om so aan te toon dat daar op die Trek nie plek vir individualiste is nie. “"Gelofteland"” bereik die hoogtepunt van die spanningslyn van hierdie reeks. Na die moord op Piet Retief en die verskrikking van die Bloukransmoorde heers daar onder die Trekkers verslaenheid en vertwyfeling. By Italeni word ’n Trekkerkommando die eerste keer verslaan en hulle staar hongersnood, siekte en dood in die gesig. Hulle is ook leierloos en Rudolf Dreyer word tot op die rand van algehele wanhoop gebring. Die nuus van Andries Pretorius se koms lig die gemoedere, waarna die Gelofte op 9 Desember 1838 afgelê word en die oorwinning by die slag van Bloedrivier en die slag van die Wit-Umfoloos volg. Hierna is daar op Moordkoppie die traktaat met Dingaan, waarna die land Natalia aan die Trekkers behoort. Dit is veral ’n verhaal van menslike angs, twyfel en loutering en uiteindelik begrip. “"Bedoelde land"” is die sluitstuk van die tetralogie. Rudolf Dreyer is opgewonde oor die vrugbare grond van Natalia, waar hy ’n nuwe lewe wil begin saam met Thomas, die enigste seun wat vir hom gespaar gebly het. In die proses van die trek het hy baie dierbares afgestaan, soos sy vader Helgaardt wat saam met Piet Retief moes sterf, sy seun Fanus aan die Oosgrens, Buks by Bloukrans en die klein Nella tydens die swaar weke by Modderlaer. Hy sluit sy oë vir die bedreigings wat voor die jong republiek lê, soos die subtiele insypeling van Zoeloes en hul onverskrokke ideaal om te herwin wat hulle by Bloedrivier verloor het, die koms van die Engelse en die gepaardgaande bedreiging van hul onafhanklikheid. Die geskiedenis neem dan sy onverbiddelike loop met die vernederende slag van Congella en die mislukking van Boomplaats, waar sy laaste seun sterf. Vryheid lyk na ’n ideaal wat onbereikbaar is en die bedoelde land na ’n hersenskim. Deur die verlies van die pasgevonde vryheid leer Rudolf Dreyer egter eers die ware betekenis van vryheid ken. Toe hulle weer moes trek, hierdie keer na die Overvaal, het die ware land van hul bestemming eers voor hulle gelê. In hierdie werk gee Venter ’n nuwe perspektief op alles wat hierdie tyd voorafgegaan het.

Hy skryf verskeie boeke oor sy persoonlike herinneringe. “"Kambrokind"” is jeugherinneringe wat die tydperk dek vanaf sy voorskoolse jare in die harde leerskool van die veld totdat hy universiteit toe gaan. Die kambro is ’n tingerige plantjie waarvan die groenbruin blaartjie altyd vars lyk, selfs in die dorste gebiede. Na aanleiding hiervan noem sy ma hom ’n kambro-kind, altyd vars en lewenslustig, vandaar die titel van die boek. In die veld ondervind hy onder andere droogtes en depressie, die rondtrek met die skaap, blou onweer en die oorsteek van die Grootrivier in vloed. Dit is ’n harde leerskool wat vele teenslae meebring, maar ook baie mooi herinneringe. Eindelik is daar die afskeid van sy jeugwêreld wanneer hy verder gaan leer. Van kultuurhistoriese belang is die boekstawing van ’n outydse leefwyse met sy plaasskole, speletjies, bygelowe en boererate. Die boek word op boeiende wyse aangebied, met genotvolle beskrywings van die mense en situasies. M.J. Prins sonder hierdie boek uit as ’n besondere hoogtepunt in Venter se oeuvre Die Federasie van Rapportryerskorpse ken in 1982 die Rapportryersprys vir ’n verdienstelike Afrikaanse werk toe aan “"Kambrokind"”. “"Werfjoernaal"” is ’n relaas van sy lewe op die plaas Constantia tussen Kenhardt en Carnarvon, waar hy hom, na jare in die joernalistiek, in 1960 gaan vestig. Die beskrywing van die streek met sy harde skoonheid en sy fassinerende mense, diere en insekte is ’n loflied op aardse vreugde wat in die klein en alledaagse gevind kan word.“"Die middag voel na warm as"” se titel is ’n aanhaling uit die “"Klipwerk"”-gedigte van N.P. van Wyk Louw, wat verwys na versengende hitte. Die boek vertel van die skrywer se druiweboerdery in die sewentigerjare op Cirene, ’n plaas net buite Vredendal in die Olifantsriviervallei. Sy verhouding met die bruin werkers, wie se heimat die vallei en omgewing deur baie eeue heen was, en sy insig in hul oënskynlik maar bedrieglike traak-my-nie-agtige lewenshouding, word onvervals en roerend weergegee. So word die werk ’n eerlike verslag van die lewensopvattings en lewenstoestande van ’n gemeenskap in die tyd van skrywe. Die skrywer lewer ook indringende sosiale kommentaar, al is dit vanuit ’n enigsins paternalistiese perspektief.“"Die keer toe ek my naam vergeet het"” getuig van die moed en selfondersoek van ’n man wat uit die doodskadu teruggekeer het. In sy aftreewoonstel in die Strand het ’n ernstige beroerte hom getref.Sy vasbeslotenheid om sy skryfvermoë te herwin, die aanpassing by ’n aftree-oord vir bejaardes, die geleidelike verswakking en dood van sy vrou, en sy uiteindelike berusting, vorm die kern van hierdie inspirerende boek. Weens die ernstige aard van sy siekte en sy herstel daarna kry hy kans om ernstig te besin oor die kwellende lewensvrae wat almal teister, soos wie jy is, waar jy vandaan kom, waar jy heengaan en wat die doel van alles is. In April 1996 ontvang hy die Andrew Murray-prys vir godsdienstige publikasies vir “"Die keer toe ek my naam vergeet het"”. “"Van Botterkraal na Altena"” gee ’n beeld van sy lewe en is ’n keur deur A.P. Grové uit sy outobiografiese geskrifte, wat ten tye van sy tagtigste verjaarsdag uitgegee word. Dit bevat uittreksels uit “"Kambro-kind"”, “"Werfjoernaal"”, “"Die middag voel na warm as"” en “"Die keer toe ek my naam vergeet het"”. “"’n Hartseergeid"” is jeugherinneringe wat hy spesiaal skryf vir opname in die versamelbundel “"Herinnering se wei"”. “"Kleinjare op Botterkraal"” word in “"Vertellers"” van Merwe Scholtz opgeneem, terwyl die skets “"Baie soos kambro"” in die versamelbundel “"Son op die land"” verskyn.

Die Departement van Waterwese stel hom aan om vir die Waterjaar ’n studie oor “"Water"” te skryf, wat in 1970 gepubliseer word. Van sy werk word in versamelbundels opgeneem, soos “"Erosie"” (’n uittreksel uit “"Swart pelgrim"”) in “"Mooi loop"” onder redaksie van G.H. Franz en ’n fragment uit “"Kambrokind"” in Hennie Aucamp se “"Wys my waar is Timboektoe"”. As vertaler is hy verantwoordelik vir die vertaling van dr. Chris Barnard se boek oor sy eerste hartoorplanting in Afrikaans.

Afgesien van die werke onder sy eie naam skryf F.A. Venter ook ontspanningslektuur om ekstra geld te verdien. Hierdie werke word almal onder skuilname geskryf en hy dikteer gereeld twee slapbandboeke per maand. Onder die pseudoniem Meiring Fouché maak hy verskeie bydraes tot die “"Swart Luiperd"”, “"Temmers van die woestyn"”, “"S.A. Polisie en Swerwerspeurder"” en “"Sahara avontuur"”-reekse. “"Die swart luiperd"” is Leon Fouché, ’n jong Boerseun wie se ma reeds voor die Eerste Vryheidsoorlog deur die Basotho’s vermoor is. Sy pa trek dan die wildernis in en neem sy enigste seun saam. Na sy pa se dood vertoef Leon in die wildernis en klee hom in ’n swart luiperdmondering. Saam met sy mak luiperds, Simon en Spikkels, beleef hy verskeie avonture diep in die hartland van Afrika en kom vreemde wesens, diere en beskawings teen. Hierdie reeks word aanvanklik geskryf deur Braam le Roux, maar is so gewild dat F.A. Venter gevra word om die reeks voort te sit na sy dood. Hy dra dan nog 23 titels tot die reeks by. “"Die temmers van die woestyn"” is ’n reeks sonder ’n deurlopende hoofkarakter en beskryf avonture in die dae toe die land nog woes en ongetem was en mense nog ver uitmekaar gebly het. Braam le Roux begin eweneens hierdie reeks te skryf, terwyl R. Hendriks ook ’n groot aantal boeke in die reeks lewer. “"Die S.A. Polisie"”-reeks word aanvanklik deur Braam le Roux geskryf met die speurkonstabel Kobus Roode as held. Le Roux is oorlede voordat hy hierdie reeks kon voltooi.  Die gewildheid van die boeke noop die uitgewer om vir Gerrie Radlof en Meiring Fouché (F.A. Venter) te nader om ekstra boeke in die reeks te skryf. Venter se held in party van die verhale is konstabel Buks Senekal. By heruitgawe word die “"S.A. Polisie"”-reeks en “"Die Swerwerspeurder"”-reeks gekombineer. Laasgenoemde reeks het die privaat speurder Obed de Swardt as held en is geskryf deur Braam le Roux, Gys van Graan en Gerrie Radlof. Van Meiring Fouché (F.A. Venter) is drie van die boeke wat hy vir die “"S.A. Polisie"”-reeks geskryf het, in die gekombineerde reeks opgeneem.

Van verskeie reekse is hy egter die enigste skrywer. Die “"Sahara Avontuur"”-reeks bestaan uit veertig boeke. Hierin is die blonde Suid-Afrikaner, Theuns Stegmann, ’n lid van die Franse Vreemdelegioen wat in die Sahara-woestyn reg en orde moet handhaaf. Hy raak in ’n groot aantal avonture teen Arabiese en ander skurke betrokke. “"Die Maagd van die See"”-reeks speel af in dieselfde tyd as die vroeë dae van die Kaapse nedersetting. Die held hier is Simon Verbeek, wat ’n verbete stryd voer teen seerowers. Ander reekse sluit in die “"Baanbrekers"”-reeks, “"Ryk Schoonraad"”-reeks en “"Fabel Retief"”-reeks. Venter skryf hy ook ander werke onder die naam Meiring Fouché. Die vervolgverhaal “"’n Kneg vir Rynland"” word eers in "Die Landbouweekblad" gepubliseer en daarna in boekvorm uitgegee as “"Die kneg"”.

Hy skryf ook ander ontspanningslektuur onder die skuilname Elske te Water, René Stegmann en Marius de Jongh. Onder die naam René Stegmann verskyn “"Die vrou van Schoonegevel"”, ’n liefdesroman. Erna Lochner is die hoofkarakter wat op die praglandgoed Schoonegevel probeer uitvind wat die vloek is wat rus oor die landgoed en oor sy mense. Hier woon die beroemde jong chirurg Hein Wicht en sy vrou, Linda-Jeanne, en Erna wat haar loopbaan as welsynswerkster opgee om gesellin te wees vir Linda-Jeanne. Onder hierdie naam skryf Venter ook vele ander liefdesverhale wat hoofsaaklik as vervolgverhale in tydskrifte gepubliseer word. Volgens ’n gewildheidspeiling by "Rooi Rose" se lesers word René Stegmann selfs op ’n keer as voorste liefdesverhaalskrywer aangewy

Bo en behalwe die pryse wat sy boeke verower, ontvang hy verskeie eerbewyse tydens sy lewe. Die Universiteit van Port Elizabeth ken in 1981 ’n eredoktorsgraad (D.Litt. Hon.-graad) aan hom toe. Op die dorp Vanwyksvlei word ’n straat na hom vernoem en in 1989 saai die SAUK ’n dokumentêre program oor sy lewe uit onder die titel “"Hunkering en verbetenheid"”, waar die hunkering verwys na sy verlange na die wêreld waarvandaan hy kom en die verbetenheid sy vasbeslotenheid om van sy skryfwerk ’n sukses te maak. Carl Theunissen verower in 1990 ’n Artes-toekenning vir hierdie dokumentêre hoorbeeld. In 1993 word ereburgerskap van Strydenburg aan hom toegeken. In Julie 1996 vereer die Federasie van Afrikaanse Kultuurverenigings (F.A.K.) hom met ’n oorkonde vir sy bydrae tot die bekendstelling en bevordering van die Afrikaner se geskiedenis in sy boeke. Sy boeke word in verskeie tale vertaal, insluitende Duits, Engels, Kwanyama, Nederlands, Noors, Rukwangali, Serwies-Kroaties, Spaans en Sweeds.





</doc>
<doc id="17073" url="https://af.wikipedia.org/wiki?curid=17073" title="Koeblai Khan">
Koeblai Khan

Koeblai Khan (Mongools: Хубилай хаан; 23 September 1215 – 18 Februarie 1294), ook bekend as Koebilai Khan, was die kleinseun van Djengis Khan, ’n Mongoolse leier en die stigter van die Chinese Yuan-dinastie.

Koeblai was die seun van Toloei Khan, wat ’n seun was van Djengis Khan. In sy jeug het hy die Chinese kultuur bestudeer en ’n voorliefde vir Chinese kunste ontwikkel. In 1251 het sy broer, Möngke, die Groot Khan van die Mongoolse Ryk geword en Koeblai die goewerneur van die suidelike gebiede. Gedurende sy jare as goewerneur het hy die handel en landbou verbeter.

In 1259 is Möngke dood en in 1260 is Koeblai sowel as sy jonger broer, Ariq Böke, verkies tot Groot Khan. Ná drie jaar van burgeroorlog het Koeblai algehele beheer oor die Mongoolse Ryk oorgeneem.

Die Mongoolse Ryk was in vier khanate verdeel, en elkeen is regeer deur ’n khan wat onderverbonde aan die Groot Khan was. Die Kiptsjak-khanaat het oor die Russe regeer, die Ilkhanaat oor die Midde-Ooste, die Tsjagatai-khanaat oor Sentraal-Asië en die Groot Khan oor Mongolië en China. In 1271 het Koeblai die Yuan-dinastie gestig en Dadu Beijing as hoofstad aangewys.

Om China te verenig het Koeblai Khan ’n groot offensief teen die oorblywende Song-dinastie gevoer. Hy was ’n goeie leier en het baie verbeterings in China aangebring, soos om die gebruik van papiergeld in te stel. Koeblai het twee keer probeer om Japan aan te val, maar die samoerai het die Chinese soldate met hul vegkuns verslaan. Tydens die tweede aanval het ’n storm die Chinese vloot gesink. Dr. Kenzo Hayashida, ’n mariene argeoloog, het oorblyfsels van die Mongoolse vloot aan die weskus van Japan gevind en volgens sy bevindings het Koeblai Khan sy enorme vloot binne een jaar gebou – ’n taak wat 5 jaar moes neem en sodoende skepe van swak gehalte opgelewer het.


</doc>
<doc id="17075" url="https://af.wikipedia.org/wiki?curid=17075" title="Vigs">
Vigs

Verworwe immuniteitsgebreksindroom (vigs) (Engels: "Aids"), as gevolg van 'n besmetting met die menslike immuniteitsgebreksvirus (MIV), is 'n sindroom wat die immuunstelsel aanval en geleidelik vernietig. Pasiënte met 'n verswakte immuunstelsel is uiters vatbaar vir sekondêre (of opportunistiese) infeksies, en 'n bepaalde kombinasie van hierdie infeksies word as die sindroom vigs gedefinieer.
MIV-infeksies word meestal deur seksuele omgang oorgedra, alhoewel die eerste vigslyers in Afrika die virus, wat oorspronklik net by ape voorgekom het, vermoedelik deur die vertering van aapvleis opgedoen het.

Tans is daar geen medisyne om vigslyers te genees nie, tog het die behandeling van MIV-positiewe lyers met 'n kombinasie van antiretrovirale middels hul lewenskwaliteit verbeter, en kan die aanvang van vigs deur bepaalde middels uitgestel word.

Vigs is die eerste maal in 1981 in die Verenigde State as 'n nuwe siekte geïdentifiseer. Aanvanklik doen veral homoseksuele mans, dwelmverslaafdes en hemofilie-lyers die siekte op.

Vigs skep groot probleme in gebiede waar 'n kombinasie van bepaalde faktore optree, soos byvoorbeeld die hantering van seksualiteit as 'n taboe-gelaaide onderwerp waarmee mense nie graag vrylik wil omgaan nie; sorgeloosheid ten opsigte van seksuele omgang, maar ook seksuele verdrukking van vroue en minderheidsgroepe soos gay mans wat aanleiding gee tot die afwysing van moontlike veiligheidsmaatreëls (onder meer veiliger seks en die gebruik van kondome); prostitusie; veelvuldige, anonieme seksuele omgang; armoede; onhigiëniese toestande en regerings wat nie oor die finansiële middele of die politieke wilskrag beskik om geskikte maatreëls teen die uitbreiding van die siekte te tref nie.

Suid-Afrika is een van die lande waar hierdie kombinasie van nadelige faktore tot 'n vigspandemie gelei het, en volgens skattings is vyf miljoen Suid-Afrikaners tans met die MI-virus besmet.

Die effekte wat vigs op ondernemings en op die ekonomie het, is baie kompleks.

Sommige ondernemings word meer ernstig deur die epidemie geraak. Sekere werkers soos trekarbeiders in die landboubedryf kan byvoorbeeld maklik vervang word indien hulle sou sterf. Indien hierdie werkers nie baie belangrik vir die onderneming is nie, sal die betrokke sektor nie baie skade lei nie.

In ander sektore kan die situasie heelwat anders daar uitsien. Ondernemings in ander sektore kan baie ernstig geraak word, self al is daar 'n lae voorkoms van vigs. Indien die werkers by afsterwe moelik is om te vervang, kan dit ernstige gevolge vir die onderneming inhou. Die finansiële sektor is 'n voorbeeld hiervan omdat dit spesialisvaardighede van werknemers verg. Hierdie sektor het baie hoogs opgevoede en ervare werknemers in belangrike posisies.


</doc>
<doc id="17077" url="https://af.wikipedia.org/wiki?curid=17077" title="Augrabies Nasionale Park">
Augrabies Nasionale Park

Die Augrabies Nasionale Park is 'n nasionale park wat ongeveer 120 km wes van Upington in die Noord-Kaap van Suid-Afrika geleë is. Die park is op 5 Augustus 1966 gestig. Dit is ongeveer 820 km groot en lê sowel noord as suid van die Oranjerivier. Besienswaardighede sluit in die Augrabieswaterval, interessante rotsformasies en granietkoepels, asook 'n verskeidenheid plante en dierelewe. Daar is verskeie staproetes in die park.

Die Augrabieswaterval in die park is ongeveer 60 meter hoog en is veral aanskoulik wanneer die rivier in vloed is. Die kloof onder die waterval is gemiddeld 240 m diep en is 18 km lank. Die kloof is 'n goeie voorbeeld van erosie in graniet. Die oorspronklike Boesmaninwoners het die waterval Aukoerebis gedoop, wat beteken "plek van groot geraas". Dit is van hierdie naam wat die trekboere die naam Augrabies verkry het.

Diamante is wyd aangetref langs die Oranjerivier, en daar is 'n legende dat die grootste fonds diamante in die wêreld gevind sal word in die kolkgat wat deur erosie gevorm is aan die voet van die waterval.

Die mees kenmerkende boom in die park is die reuse aalwyn "(Aloe dichtoma)", wat meer algemeen bekend is as die kokerboom. Die boom is perfek aangepas in die droë woestynagtige klipgebied van die Nama-Karoo, en kan die arm grond benut en buitengewone temperature weerstaan. Die boom, wat ongeveer 5 m hoog groei, word die kokerboom genoem omdat die Boesmans die sagte takke gebruik het om kokers vir hulle pyle te maak. Die boom blom in die winter en lok groot getalle voëls en selfs bobbejane met die soet nektar.

Wildlewe in die park is volop, met meer as 46 soorte soogdiere, 45 amfibiese en 186 voëlspesies wat aangetref word. Dit sluit in dassies, bobbejane, springbokke, klipspringers, swartooievaars en dwergvalke. Elande en swartrenosters is in die park hervestig.



</doc>
<doc id="17079" url="https://af.wikipedia.org/wiki?curid=17079" title="Châteauneuf-du-Pape">
Châteauneuf-du-Pape

Châteauneuf-du-Pape is 'n dorp in die Suid-Franse département Vaucluse in die administratiewe gewes Provence-Alpes-Côte d'Azur met 'n oppervlak van 25,85 vierkante kilometer en 2 116 inwoners (2008). Die dorp lê teen 'n hoogte van 120 meter bo seevlak tussen Avignon en Orange, sowat twee kilometer van die Rhône af.

Die naam van die dorp, wat letterlik die "nuwe kasteel van die Pous" beteken, verwys na die verskuiwing van die pouslike hoofkwartier na Avignon in die 14de eeu en in die besonder na die somerkasteel, wat in die dorp Calcernier deur die Pous opgerig en waarna die dorp later vernoem is.

Die Pous het ook die eerste wingerde in die omgewing laat aanplant, en vandag is Châteauneuf-du-Pape nog steeds een van die belangrikste wynstreke in die suidelike Rhônevallei.

Die eerste historiese verwysing na die dorp, wat destyds "Castro Novo" genoem is, dateer uit die jaar 1094. Die term "Castrum" (of "Castro") het destyds na 'n versterkte dorp verwys, sodat die naam letterlik as "nuwe versterkte dorp" vertaal moet word.

In 1157 het keiser Frederik Barbarossa die skenking van die buurdorp Bédarrides en sy omgewing van 908 aan die biskop van Avignon erken. In 1213 is die dorp Châteauneuf Calcernier genoem, wat tot by die jaar 1893 as amptelike naam gebruik is en na die beduidende kalkontginning in die gebied verwys het.

Met die verskuiwing van die pouslike hoofkwartier na Avignon begin die bloeitydperk van die dorp. Pous Johannes XXII, 'n gewese biskop van Avignon, het omtrent 1318 met die bou van 'n somerkasteel in Châteauneuf begin, wat eers in 1333 voltooi is. Die kasteel is tydens die godsdiensoorloë van die 16de eeu verwoes.

Die biskoppe van Avignon het hulle somerkasteel verskeie kere laat herstel, maar sedert die 18de eeu nie meer belang in die gebou gestel nie en dit aan die Ierse baron Jean de Power verpag.

In 1793 is Châteauneuf, wat voorheen deel uitgemaak het van die onafhanklike gebied van die biskoppe en aartsbiskoppe van Avignon, by Frankryk ingelyf.

Die wynstreek bestaan hoofsaaklik uit klipgruisterrasse, wat in die Ystydperk gevorm is. Kenmerkend is die groot klipgruisstene, wat met rooi, sanderige klei vermeng is en die warmte, wat hulle bedags gestoor het, snags aan die wynstokke lewer. 'n Aantal goeie liggings het egter sanderige grond.

Die klimaat is baie warm en droog. Daar is 'n gemiddelde 2 800 sonskynure per jaar en 620 millimeter se reënval. Die Mistralwind waai sowat 130 dae per jaar en droog die druiwe selfs ná 'n swaar reën vinnig.

Die Châteauneuf-du-Pape, 'n wyn van oorsprong van die wynstreek Rhône, is een van die beduidendste rooiwyne van Frankryk en die belangrikste in die suidelike Rhônevallei. Die wynstreek van Châteauneuf-du-Pape strek oor meer as 3 000 hektaar se heuwelagtige terrein. Kenmerkend is die groot stene, wat die warmte van die son stoor en sodoende vermoedelik die rypwording van die druiwe bespoedig.

Die kultivar Grenache aard besonder goed in die gebied en lewer wyne met 'n lae suurgehalte en hoë alkoholinhoud op. Die kleur en tanniengehalte hang van twee faktore af: Die aandeel van donker, tannienryke kultivars soos Syrah en Mourvèdre en die fermentasieproses, wat met of sonder byvoeging van druiwe en stele plaasvind. Altesaam dertien kultivars is toegelaat.

Die Châteauneuf-du-Pape is 'n medium-swaar droë rooiwyn met intense geure van vrugte, veral kersies, en speserye, wat saam met rooivleis, wildsvleis en kaas bedien kan word. Die wyn kan 'n aantal jare gestoor word. Die meeste wyne kan oor 'n tydperk van tenminste tien jaar uitgebou word, eersteklaswyne selfs dekades lank.

Net sewe persent van die produksie is witwyne, en hier veral droë, intense wyne met 'n lae suurgehalte. As hulle langer gestoor word, ontwikkel hulle geure van bloeisels en heuning.
Die wynstreek van Châteauneuf-du-Pape bevat ook dele van die buurdorpe Bédarrides, Courthezon, Sorgues en Orange, met 'n totale oppervlak van 3 178 hektaar. Die wynstreek word deur groot bedrywe oorheers, wat hulle wyn self bottel. Die plaaslike koöperasie lewer net sewe persent van die plaaslike wynproduksie op. Die bekendste wynprodusente is Châteaux Beaucastel, Fortia, La Nerthe, Rayas en Clos des Papes.

Die kenmerkende bottels met die gekruiste sleutels (die pouslike simbool) op die etiket geniet sedert 1938 handelsmerk-beskerming.

Die kuns van wynmaak is in die suidelike Rhônevallei vermoedelik deur Griekse setlaars, wat in die 6de eeu v.C. die stad Marseille gestig het, ingevoer. In die jaar 500 het Gregorius van Tours na die wyn van Avignon verwys. Pous Johannes XXII het sy eie wynberg aangelê en sodoende die beste liggings reeds omtrent die jaar 1350 beplant. Die destydse pouse het egter die voorkeur aan wyne uit Beaune gegee.

'n Historiese dokument uit die jaar 1519 verwys na 'n witwyn uit Châteauneuf-du-Pape. Omtrent 1750 het die wingerde reeds 650 hektaar beslaan. Groot kastele soos Château La Nerthe, wat in die 18de eeu opgerig is, getuig van die destydse welvaart.

In die 19de eeu is die plaaslike wyn reeds as die beste in die suidelike Rhônevallei beskou, en sedert 1905 is pogings onderneem om dit as 'n wyn van oorsprong te laat klassifiseer. Die wyn is uiteindelik in 1935 as "Appellation d'Origine Contrôlée Châteauneuf-du-Pape" beskerm.

Michel Dovaz: "Châteauneuf-du-Pape". Jacques Legrand, Boulogne 1992, ISBN 2-905969-56-3



</doc>
<doc id="17084" url="https://af.wikipedia.org/wiki?curid=17084" title="Stronsium">
Stronsium

Stronsium is 'n chemiese element in die periodieke tabel met die simbool Sr en 'n atoomgetal van 38. Stronsium is 'n aardalkalimetaal met 'n silwerwit of gelerige kleur wat chemies hoogs reaktief is. Die metaal vergeel wanneer dit aan lug blootgestel word. Dit kom natuurlik voor in die minerale selestiet en stronsianiet. Die Sr isotoop is teenwoordig in radio-aktiewe kern-uitval en het 'n halfleeftyd van 28.90 jaar.

Vanweë sy uiters hoë reaktiwiteit in lug kom hierdie element slegs in verbinding met ander elemente in die natuur voor, soos in die geval van die minerale stronsianiet en selestiet.

Stronsium is 'n glansende silwerige metaal wat sagter is as kalsium en selfs meer reaktief in water. Water in kontak met stronsium word ontbind om stronsiumhidrodksied en waterstofgas te vorm. Stronsium kan in lug brand en sodoende beide stronsiumoksied en stronsiumnitried vorm, maar aangesien dit nie spontaan met stikstof onder 380 °C reageer nie, sal slegs die oksied by kamertemperatuur gevorm word. Stronsium moet in keroseen gestoor word om oksidasie te verhoed; stronsium wat aan lug blootgestel word sal vinnig geel word as gevolg van die vorming van die oksied. Verpoeierde stronsium-metaal sal spontaan in lug ontbrand. Vlugtige stronsium soute verleen 'n skarlaken kleur aan die vlamme en daarom word hierdie soute dikwels in vuurwerke gebruik. Natuurlike stronsium is 'n mengsel van vier stabiele isotope.

Teenswoordig is die hoofgebruike van stronsium in die glas van kleurtelevisies se katodestraalbuise.

Ander gebruike in die handel:


Die mineraal stronsianiet is vernoem na die Skotse dorp, Strontian, waar dit in die loodmyne daar ontdek is in 1787. Adair Crawford het in 1790 waargeneem dat dit verskil van ander barium-minerale. Stronsium self is in 1798 ontdek en stronsium-metaal is vir die eerste keer gesuiwer deur Sir Humphry Davy in 1808 deur van elektrolise gebruik te maak.

Stronsium was een van die radio-aktiewe materiale wat vrygestel is tydens die Windscale brand in 1957.

Stronsium kom algemeen in die natuur voor en is die 15 volopste element op aarde en maak gemiddeld 0.034% van alle vulkaniese rots uit en word hoofsaaklik in die sulfaatvorm in die mineraal selestiet (SrSO) en die karbonaatvorm in die mineraal stronsianiet (SrCO) aangetref. Van die twee minerale word selestiet meer gereeld in sedimentêre neerslae gevind in voldoende hoeveelhede om mynbou te regverdig. Strontianiet sou die meer nuttige mineraal gewees het aangesien stronsium meestal in die karbonaat vorm in die nywerheid aangewend word, maar min neerslae van hierdie mineraal is gevind wat verdere ontwikkeling sou regverdig. Die metaal kan voorberei word deur die elektrolise van 'n gesmelte mengsel van stronsiumchloried en kaliumchloried:

Sr + 2 e → Sr 
2 Cl → Cl + 2 e

Andersins kan dit vervaardig word deur die reduksie van stronsiumoksied met aluminium in 'n vakuum teen 'n temperatuur waarteen stronsium af distilleer. Daar bestaan drie allotrope van die metaal met oorgangspunte by 235 en 540 °C. Stronsium-metaal (98% suiwerheid) het in Januarie 1990 ongeveer $5/ons gekos. Die grootste kommersieel ontginde neerslae word in Engeland aangetref.

Stronsium het vier stabiele isotope wat natuurlik voorkom: Sr (0.56%), Sr (9.86%), Sr (7.0%) en Sr (82.55%). Slegs Sr is 'n produk van radio-aktiewe verval; dit ontstaan uit die verval van die radio-aktiewe alkalimetaal Rb, wat 'n halfleeftyd van 4.88 x 10 jaar het. Daar is dus twee bronne van Sr in enige materiaal: dié wat gevorm is deur die oeroue nukleo-sintese saam met Sr, Sr en Sr asook dit wat gevorm word deur die radio-aktiewe verval van Rb. Die verhouding Sr/Sr is die parameter wat tipies in geologiese verslae gemeld word; die verhoudings in minerale en rotse het waardes wat wissel van ongeveer 0.7 tot groter as 4.0. Omdat stronsium 'n atoomradius soortgelyk aan kalsium het, vervang dit maklik vir kalsium in minerale.

Sestien onstabiele isotope is bekend. Van die grootste belang is Sr met 'n halfleeftyd van 28.78 jaar. Dit is 'n byproduk van kernsplitsing wat voorkom in kernuitval en verteenwoordig 'n gesondheidsprobleem aangesien dit die kalsium in die been vervang en dus sodoende die uitwerping daarvan uit die liggaam uit, verhoed. Die isotoop is een van die langslewendste hoë-energie betastralers bekend en word gebruik in vir aanvullende kerngedrewe kragbronne. Hierdie toestelle kan gebruik wor in ruimtetuie, afgeleë weerstasies, navigasieboeie ensovoorts waar 'n liggewig, langlewende kern-elektriese kragbron vereis word.

Die Tsjernobil-kernramp het veroorsaak dat 'n uitgestrekte gebied met Sr besmet is.

In sy suiwer vorm is stronsium 'n uiters reaktiewe element en dit ontbrand spontaan in lug. Dit moet daarom as 'n brandgevaar beskou word.

Die menslike liggaam absorbeer stronsium asof dit kalsium sou wees. Omdat die element chemies naby genoeg aan kalsium is, verteenwoordig stabiele stronsium nie 'n betekenisvolle gesondheidsgevaar nie, radio-aktiewe Sr kan egter aanleiding gee tot been-afwykings en siektes, insluitende beenkanker. Die stronsium-eenheid word gebruik tydens die meet van radio-aktiwiteit van geabsorbeerde Sr.

'n Eksperimentele behandeling wat stronsium saam met ranelsuur kombineer het getoon dat dit beengroei aanhelp, beendigtheid verbeter en beenfrakture verminder. Volgens El-Hajj (2004) het vroue wat die behandeling ontvang het 'n 6.8% verhoging in beendigtheid getoon. Die helfte van die toename in beendigtheid (soos gemeet deur x-straal digtheidsmeting) word toegeskryf aan die hoër atoommassa van Sr in vergelyking met kalsium en daar word aangeneem dat die ander helfte 'n werklike toename in beenmineraal verteenwoordig. Stronsiumranelaat is geregistreer vir die behandeling van osteoporose in Europa teen 'n daaglikse dosis van 2 gram.

Verskeie stronsiumverbindings is ook gevind wat beengroei en digtheid aanhelp en die voorkoms van frakure verminder. Die doeltreffendheid van die behandeling wissel van verbinding tot verbinding. Hierdie verbindings sluit stronsiumlaktaat (McCaslin "et. al", Mayo Clin. 1959;34(13):329-34), stronsiumsitraat (Wright "et. al", Tahoma Clin.), stronsiumkarbonaat en stronsium glukonaat in (Skoryna "et. al", 1984).

Strontium ranelate -- a novel therapy for osteoporosis or a permutation of the same?, El-Hajj Fuleihan G., New England Journal of Medicine, volume 350, 29 Jan 2004 bladsye 504-506



</doc>
<doc id="17085" url="https://af.wikipedia.org/wiki?curid=17085" title="Bootsman">
Bootsman

'n Bootsman was op Koopvaardyskepe die hoof van die dekbemanning wat toesig gehou het oor die werksaamhede op dek van die skip.



</doc>
<doc id="17096" url="https://af.wikipedia.org/wiki?curid=17096" title="IEEE">
IEEE

Die IEEE is die Instituut vir Elektriese en Elektroniese Ingenieurs, 'n internasionale organisasie in die VSA gestasioneer, wat standaarde en protokolle ontwikkel vir honderde elektroniese en elektriese tegnologieë. Die organisasie gebruik 'n reeks nommers om te onderskei tussen die verskillende tegnologievertakkings (vergelykbaar met die Dewey klassifikasiestelsel in biblioteke).



</doc>
<doc id="17097" url="https://af.wikipedia.org/wiki?curid=17097" title="802.11">
802.11

Die mees algemene argitektuur- en protokolstandaarde wat toegepas word om data oor te dra in 'n draadlose netwerk is die IEEE 802.11-standaarde.
Die 802-komitee is verantwoordelik om standaarde te ontwikkel vir LAN’e (lokale area netwerke) en WAN’e (wye area netwerke). Die komitee is in werkgroepe opgedeel. Die 802.3-groep ontwikkel byvoorbeeld standaarde vir Ethernet-gebaseerde bedrade netwerke, die 802.15-groep ontwikkel standaarde vir persoonlike-area netwerke en die 802.11-groep ontwikkel standaarde vir draadlose lokale area netwerke.

802.11 word verder onderverdeel, byvoorbeeld:

802.11b (ook bekend as Wi-Fi) is 'n standaard vir draadlose LAN’e wat bedryf word in die 2.4 tot 2.5 GHz frekwensiespektrum met 'n maksimum data-oordragkoers van 11 Mbps (megabisse per sekonde). Dit voorsien 3 afsonderlike kanale en was vir 'n geruime tyd die mees populêre standaard.

802.11a is 'n standaard vir draadlose LAN’e wat bedryf word in die 5.15 tot 5.875 GHz frekwensiespektrum met 'n maksimum data-oordragkoers van 54 Mbps. 

802.11g is 'n standaard vir WLAN’e (draadlose LAN’e) wat bedryf word in die 2.4 tot 2.5 GHz frekwensiespektrum met 'n maksimum data-oordragkoers van 54 Mbps.

802.11g Super G is 'n standaard vir WLAN’e (draadlose LAN’e) wat bedryf word in die 2.4 tot 2.5 GHz frekwensiespektrum met 'n maksimum data-oordragkoers van 108 Mbps.

802.11i is 'n standaard vir verskerpte sekuriteit in die draadlose netwerkomgewing en is aanvaar in 2004.

802.11n is 'n standaard vir 'n spoed tot 300 Mbps (3x die spoed van 100Tbase 100Mbps LAN-konneksie) en is aanvaar in 2004. Dit is 'n multikanaal transmissie en maak gebruik tussen 3 en 6 antennes, soms ingebou op die TP (toegangspunt) (Engels: "AP = access point") of ook met 'n eksterne antenne in die kamer of buitenshuis.

802.11n is 'n voorgestelde verandering wat die vorige 802.11-standaarde verbeter met byvoeging van "multiple-input multiple-output (MIMO)" - veelvuldige-in veelvuldige-out (VIVU) en baie ander nuwe ekstras.
802.11x was aanvanklik 'n konsepstandaard vir poortgebaseerde toegangsbeheer (poort-gebaseerde toegangsbeheer gebruik die fisiese kenmerke van die LAN infrastruktuur en wisselaars om bekragtiging by elke LAN-poort te verskaf). Die naam het egter mettertyd na 802.11 in die algemeen begin verwys en is vandag 'n gereserveerde naam wat nooit gebruik sal word nie. 

802.11v is 'n netwerkbestuurstandaard. 



</doc>
<doc id="17098" url="https://af.wikipedia.org/wiki?curid=17098" title="Świnoujście">
Świnoujście

Świnoujście (Duits en voorheen: Swinemünde) is 'n Poolse stad in die woiwodskap Wes-Pommere met sowat 41 000 inwoners. Świnoujście lê langs die Oossee in die uiterste noordweste van Pole teen die grens met die Duitse deelstaat Mecklenburg-Voorpommere. Die stad is op die drie eilande Usedom ("Uznam"), Wollin ("Wolin") en Kaseburg ("Karsibór") aan die Szczecin-strandmeer geleë en is die voorhawe van Szczecin. In Świnoujście uitmond die Swine ("Świna"), een van drie takke van die Oder, in die Oossee.

In die herfs van 1945 het Świnoujście onder Poolse administrasie gekom en is die oorspronklike Duitse bevolking verdryf.


</doc>
<doc id="17102" url="https://af.wikipedia.org/wiki?curid=17102" title="Lawrensium">
Lawrensium

Lawrensium, ook eka-lutesium genoem, is 'n radioaktiewe sintetiese element in die periodieke tabel met die simbool Lr en atoomgetal 103. Die stabielste isotoop daarvan is Lr, met 'n halfleeftyd van ongeveer 4 ure. Lawrensium word uit Kalifornium gesintetiseer en het geen bekende gebruike nie.

Die voorkoms van hierdie element is onbekend, dit is egter waarskynlik silwerig-wit of grys en 'n metaal. As genoegsame hoeveelhede lawrensium vervaardig sou word, sou dit 'n stralingsgevaar inhou. Baie min is bekend oor die chemiese eienskappe van die element maar aanvanklike werk op 'n paar atome dui aan dat dit soortgelyk aan die aktiniede optree.

Element 103 is 'n d-blok-element analoog aan lutesium en daarom word dit al hoe meer saam met ander d-blok elemente in die oorgangsmetaal chemiese reeks geplaas, maar dit word steeds saam met die aktiniede in die periodieke tabel gegroepeer.

 Lawrensium is deur Albert Ghiorso, Torbjørn Sikkeland, Almon Larsh en Robert M. Latimer op 4 Februarie 1961 by die Berkeley Radiation Laboratory (nou die Lawrence Berkeley National Laboratory genoem) op die University of California, Berkeley kampus ontdek. Dit is vervaardig deur 'n 3 milligram teiken wat uit drie kalifornium-isotope bestaan het met boron-10 en boron-11 ione in die "Heavy Ion Linear Accelerator" (HILAC) te bombardeer.

Die transmutasiekerne word elektries gelaai, met 'n heliumatmosfeer gestuit en op 'n dun kopervervoerband versamel. Die band word daarna geskuif om die versamelde atome voor 'n aantal vastetoestand detektors te plaas. Die Berkeley-span het rapporteer dat die isotoop 103 op die manier waargeneem is en verval het deur 'n 8.6 MeV alfa-deeltjie met 'n halfleeftyd van 4.2 sekondes vry te stel.

In 1967 het navorsers in Dubna, Rusland gerapporteer dat hulle nie daarin kon slaag om 'n alfa uitsaaier met 'n halfleeftyd van 4,2 sekondes as 103 kon bevestig nie. Die toekenning is intussen verander na Lr of Lr. Elf isotope van element 103 is gesintetiseer met Lr wat die langste oorleef het met 'n halfleeftyd van 216 minute (dit verval na No. Die isotope van lawrensium verval via alfa-emissie, spontane kernsplitsing en elektronvangs (gerangskik van die mees algemene na die mins algemene tipes).

Die oorsprong van die naam, wat deur die American Chemical Society verkies word, is 'n verwysing na Ernest O. Lawrence, uitvinder van die siklotron. Die simbool Lw is aanvanklik gebruik maar in 1963 is dit verander na Lr. In Augustus 1997 het die International Union of Pure and Applied Chemistry (IUPAC) die naam lawrensium en simbool Lr tydens 'n vergadering in Geneva bekragtig "Unniltrium" (IFA: , simbool "Unt") is soms tot op die stadium as 'n tydelike, sistematiese elementnaam gebruik.




</doc>
<doc id="17103" url="https://af.wikipedia.org/wiki?curid=17103" title="Radon">
Radon

Radon (IFA: ) is 'n chemiese element in die periodieke tabel met die simbool Rn en atoomgetal 86. 'n radioaktiewe edelgas wat gevorm word deur die disintegrasie van radium, radon is een van die swaarste gasse en word as 'n gesondheidsgevaar beskou. Die mees stabiele isotoop is Rn wat 'n halfleeftyd van 3,8 dae het en in radioterapie gebruik word. Radon gas kan in geboue en drinkwater opbou en longkanker veroorsaak , waardeur dit moontlik elke jaar ongeveer 20 000 sterftes in die Europese Unie en 'n verdere geskatte 20 000 sterftes per jaar in die VSA veroorsaak. Radon is 'n beduidende smetstof wat wêreldwyd impak maak op binnehuise lugkwaliteit. In Suid-Afrika veroorsaak die verval van uraan in goudmynhope en slikdamme die vrystelling van radongas.

Radon, wat so te sê chemies inert, maar radioaktief is, is die swaarste edelgas en een van die swaarste gasse teen kamertemperatuur. (Die swaarste bekende gas is Uraanhexafluoried, UF.) Teen standaard temperatuur en druk is radon 'n kleurlose gas, maar as dit tot onder die vriespunt (202K ; -71 °C ; -96 °F) daarvan verkoel word, vertoon dit 'n helder fosforessensie wat geel word soos die temperatuur verlaag word, en wat oranje-rooi word teen die temperatuur waar lug in vloeistof verander (onder 93K ; -180 °C).

Natuurlike radon konsentrasies in die Aarde se atmosfeer is so laag dat radon-ryk water wat in kontak is met die atmosfeer gedurig radon deur vervlugtiging verloor. Gevolglik het grondwater hoër konsentrasies van Rn as oppervlakwater, omdat dit voortdurend deur radioaktiewe verval van Ra wat in rotse teenwoordig is vervaardig word. Netso het die versadigde sone van grond baie keer 'n hoër radon inhoud as die onversadigde sone as gevolg van verliese aan die atmosfeer.

In die VSA en Europa is daar 'n paar "radon spa's," waar mense vir minute of ure in 'n hoë-radon atmosfeer sit in die geloof dat die radonstraling hulle sal verkwik of energie gee. Dit geld ook vir die warmwaterspa's van Misasa, Tottori, Japan, waar die water van nature ryk is aan radium en radon uitasem. Daar is geen wetenskaplike bewyse vir die geloof nie, en daar is geen bekende biologiese meganisme waarvolgens so 'n verskynsel kan voorkom nie. Straling hormesis is 'n bestrede teorie wat wel ondersteuning vir die effek sou gee.

As gevolg van radon se verlies aan die lug en betreklik snelle verval, word radon gebruik in hidrologiese navorsing wat die interaksie tussen grondwater, spruite en riviere bestudeer. Enige beduidende konsentrasie van radon in 'n spruit of rivier is 'n goeie aanduiding dat daar plaaslike insette van grondwater teenwoordig is.

Radon versamel in ondergrondse myne en grotte. Goeie ventilasie moet daarom in myne gehandhaaf word, en in sommige lande word gidse in toeristegrotte as "stralingswerkers", waarvan die blootstelling gemonitor word, geklassifiseer. Besoek van grotte deur toeriste word nie as 'n beduidende gevaar beskou nie as gevolg van die kort blootstelling wat ondergaan word.

Sommige navorsers bestudeer verhoogde grond-gas radon konsentrasie, of vinnige veranderings in grond-radon konsentrasies, as 'n voorspeller van aardbewings. Resultate is sover in die algemeen onoortuigend maar kan moontlik in die toekoms beperkte gebruik in spesifieke liggings hê.

Radon grond-konsentrasie is al gebruik in 'n eksperimentele metode om vlak-ondergrondse geologiese foute te karteer, aangesien konsentrasies oor die algemeen hoër is bokant foute. Netso word op beperkte wyse in geotermiese prospektering gebruik.

Radon is 'n bekende smetstof wat deur geotermiese kragstasies vrygestel word. Dit versprei egter vinnig en geen radiologiese gevaar is in verskeie ondersoeke aangetoon nie. Die neiging in geotermiese aanlegte is om al die vrystelling weer diep ondergronds in te pomp wat waarskynlik sal bydra tot verdere vermindering van sulke radon gevare.

Radon vrystelling uit grond wissel volgens grondtipe en oppervlak uraan inhoud. Buitemuurse radon konsentrasies kan dus tot 'n beperkte mate gebruik word om lugmassas te volg. Die feit is al deur atmosferiese wetenskaplikes gebruik.

Alhoewel sommige dokters vroeër geglo het dat radon terapeuties gebruik kon word, is daar geen bewyse vir die geloof nie en word radon nie tans vir mediese doeleindes gebruik nie.

Radon ook al gebruik om gewasse te verwyder. 'n Kapsule word in die pasiënt naby die gewas geplaas waar die straling dan die kankerselle vernietig. Die omliggende selle is veilig as gevolg van die kort halfleeftyd van radon.

Radon (wat na radium) vernoem is) is in 1900 deur Friedrich Ernst Dorn, wat dit radium uitstraling genoem het, ontdek. In 1908 het William Ramsay en Robert Whytlaw-Gray, wat dit niton (Latyn "nitens" wat "skynend" beteken; simbool Nt), dit geïsoleer, die digtheid daarvan bepaal en bepaal dat dit die swaarste bekende gas was. Dit word sedert 1923 “radon” genoem.

Die eerste groot ondersoeke na die gesondheidssorge het in die konteks van uraanmynbou plaasgevind, eers in die Joachimsthal omgewing van Bohemië en toe in die Amerikaanse Suidweste tydens die begin van die Koue Oorlog. Omdat radon 'n produk van uraan is, het uraan myne hoë konsentrasies radon en die hoogs radioaktiewe dogterprodukte. Baie Indiane, Mormone, en ander myners in die Four Corners gebied sou later longkanker en ander siektes opdoen as gevolg van die hoë blootstellingsvlakke aan radongas terwyl hulle uraan gemyn het in die middel van die 1950's. Veiligheidstandaarde wat ingestel is sou uitgebreide ventilasie vereis en is dus nie algemeen geïmplementeer of gepolisiëer nie.

Die gevaar van radonbestraling in huise is in 1984 ontdek in die geval van Stanley Watras, 'n werknemer by die Limerick kernkragsentrale in Pennsylvania. Watras het vir verskeie weke die straling alarms laat afgaan (kyk Geigerteller) op pad "na" werk terwyl die owerhede na die bron van die besoedeling gesoek het. Tot die ondersoekspan se skok het hulle ontdek dat verrassende hoë radonvlakke in sy huis se kelder teenwoordig was en dat dit nie verband gehou het met die kernaanleg nie. Die risiko geassosieer met in die huis leef is geskat as ekwivalent daaraan om 135 pakkies sigarette elke dag te rook. Na die voorval, wat wye publisiteit ontvang het, is nasionale radon veiligheidstandaarde in die VSA gestel en het radon deteksie en ventilasie 'n standaard besorgdheid van huiseienaars geword.

Radon word aangedui as die belangrikste oorsaak van longkanker na sigaretrook en daar word gemeen dat radon veroorsaakte longkanker die 6de grootste oorsaak van dood aan kanker in die algemeen is.

Daar is gemiddeld een radonatoom in 1 x 10 lugmolekules. Radon kom voor in sommige fonteinwaters en warmbronne. Die dorpe Misasa, Japan, en Bad Kreuznach, Duitsland het radium-ryk fonteine wat radon vrystel.

Radon word op natuurlike wyse uit die grond vrygestel, veral in sekere gebiede, in besonder (maar nie uitsluitlik nie) in gebiede met granitiese grond. Nie alle granitiese gebiede het hoë radon vrystellings nie. Afhangend van hoe huise gebou en geventilleer word kan radon in kelders en huise opbou.
Daar is aangetoon dat radon wat uit die grond vrygestel word opbou in toestande van meteorologiese inversie en windstilstand. Konsentrasies kan wetlike riglyne vir kort tydperke oorskry. Dit is nie duidelik of die effek daarvan op gesondheid epidemiologies waarneembaar is nie.

Sommige eksperimente dui aan dat fluorien met radon kan reageer om radonfluoried te vorm. Radon clathrates is ook al waargeneem.

Daar is twintig bekende isotope van radon. Die stabielste isotoop is Rn, wat 'n vervalproduk van Ra is, met 'n halfleeftyd van 3,823 dae en wat alfadeeltjies uitstraal. Rn is 'n natuurlike vervalproduk van torium en word “thoron” genoem. Dit het 'n halfleeftyd van 55,6 sekondes en straal ook alfastrale uit. Rn word uit actinium verkry en word “actinon” genoem, dit is 'n alfa-uitstraler en het 'n halfleeftyd van 3,96 sekondes.

Die volle vervalreeks van U wat natuurlike radon produseer is as volg (met halfleeftye):

U (4.5 x 10 yr), Th (24.1 days), Pa (1.18 min), U (250,000 yr), Th (75,000 yr), Ra (1,600 yr), Rn (3.82 days), Po (3.1 min), Pb (26.8 min), Bi (19.7 min), Po (164 µs), Pb (22.3 yr), Bi (5.01 days), Po (138 days), Pb (stabiel).

Radon gas en die vastestof vervalprodukte van die gas is karsinogene. Sommige van die vervalprodukte, veral polonium-218 en 214, van radioaktiewe verval van radon verteenwoordig 'n radiologiese gevaar. Afhangend van die grootte van die deeltjies, kan radon vervalprodukte in die longe ingeasem word waar hulle dan verdere radioaktiewe verval ondergaan en klein energieuitbarstings in die vorm van alfa-deeltjies uitstraal wat dubbelle "strand" DNS breuke kan veroorsaak of vrye radikale veroorsaak wat ook DNA kan beskadig.


</doc>
<doc id="17104" url="https://af.wikipedia.org/wiki?curid=17104" title="Meditasie">
Meditasie

Daar bestaan verskillende soorte meditasie in diverse tradisies. In die Christendom is meditasie die beskouing van 'n Bybelteks of 'n gebeurtenis uit die lewe van Jesus. Sedert die Middeleeue verbreed die term tot die insluiting van die beskouing van die natuur. Tydens die 16de eeu het meditasie ten doel om innerlike organisasie, omgang met God en dienswilligheid te skep. Onder die invloed van die Oosterse Herlewing ontstaan daar in die 20ste eeu hernieude belangstelling in stilte, konsentrasie en die verbreding van die bewussyn. Meditasie word deesdae veral as 'n ontspanningstegniek sonder geloofskonnotasies gebruik. 

Daar bestaan twee soorte meditasie: voorwerpgerigte meditasie (om op 'n enkele voorwerp te fokus) en voorwerpvrye meditasie (om bloot aan niks te dink nie en die gedagtes totaal te ledig). Laasgenoemde meditasie word as 'n meer gevorderde vorm gesien en word nie vir beginners aanbeveel nie. 



</doc>
<doc id="17107" url="https://af.wikipedia.org/wiki?curid=17107" title="Paraguay">
Paraguay

Paraguay (Spaans: [paɾaˈɣwaj], ; Guaraní: "Paraguái", [paɾaˈɰwaj]), amptelik die Republiek Paraguay (Spaans: "República del Paraguay"; Guaraní: "Tetã Paraguái"), is 'n landingeslote land in Sentraal-Suid-Amerika. Dit grens in die noorde aan Bolivië, in die ooste aan Brasilië en in die suide en weste aan Argentinië.

Die naam van die land beteken "water wat na die oseaan vloei" en is afgelei van die Guaraní-woorde "pará" ("oseaan"), "gua" ("na") en "y" ("water"). Die hoofstad is Asunción en die geldeenheid die guaraní. Die amptelike tale is Spaans en Guaraní.

Die eerste Europeërs het in die 16de eeu in Paraguay aangekom en die hoofstad, Asunción, in 1537 gestig. Die stad was berug vir 'n wilde naglewe en florerende prostitusie. Paraguay het op 14 Mei 1811 as 'n onafhanklike staat ontstaan.

Tydens die Drievoudige Alliansieoorlog (1856–1870) verloor Paraguay tweederdes van sy manlike bevolking en 'n groot deel van sy grondgebied. Vervolgens het die ekonomie vir amper 'n halfeeu gestagneer. Tussen 1954 en 1989 is die land deur 'n diktator, Alfredo Stroessner, geregeer. Sedertdien word daar egter redelike vrye presidentsverkiesings gehou.

Paraguay is een van die min lande in die wêreld sonder 'n kuslyn en is boonop baie plat ook. Die hoogste berg is Cerro Perro (842 m) en die laagste punt is op 46 m waar die Río Paraguay en die Río Paraná (albei riviere) saamvloei. Die langste rivier is egter die Río Pilcomayo wat by die hoofstad Asunción in die Río Paraná uitmond.

Met 'n oppervlakte van sowat 407 000 km² is Paraguay een van die kleiner Suid-Amerikaanse lande. Die land grens nie aan die see nie en word hoofsaaklik deur riviere (Parana, Pilcomayo en andere) van sy buurlande (Argentinië, Brasilië en Bolivië) geskei.

Net die noordgrens met Bolivië word nie deur 'n rivier aangedui nie. Die van noord na suid vloeiende Río Paraguay is die land se enigste verbinding met die Atlantiese Oseaan en verdeel die land in twee duidelik onderskeibare gebiede, naamlik die Oriental (die oostelike gebied) en die Occidental (die westelike gebied).

Die oostelike deel is ’n voortsetting van die Brasiliaanse plato en lê gemiddeld 300 tot 600 m bo seespieël. Dit omvat 40% van die totale grondgebied en is van wee sy vrugbare grond een van die beste landbougebiede op die vasteland. In die ooste is die gebied bergagtig. Die oostelike hellings van die bergland word deur oerwoude bedek en verskeie onbevaarbare riviere wat in die Paraná uitmond, vloei deur die gebied.

Die westelike hellings loop geleidelik af na die Río Paraguay en is die digste bevolkte gebied van die land wat hoofsaaklik uit vlaktes met hier en daar 'n heuwel bestaan. Die riviere is net deels bevaarbaar. Die westelike deel van Paraguay, die Chaco ('n Indiaanse woord vir jaggebied), beslaan 60% van die grondgebied. Dit is veral in die ooste 'n plat gebied wat uit moerasse bestaan. Die riviere is hier oor die algemeen vlak en sommige mond uit in moerasse of eindig eenvoudig êrens onderweg na die Río Paraguay.

Paraguay het 'n subtropiese klimaat en groot temperatuursveranderinge kom nie voor nie. Die reënval neem af van oos na wes, van sowat 2 000 mm per jaar by die oosgrens, tot ongeveer 800 mm per jaar in die westelike Chaco. In die gebied kom groot droogtes voor, wat vererger word deur verdamping en die poreusheid van die grond.

As dit na so ’n droogte begin reën, kom oorstromings dikwels voor. Die natuurlike plantegroei is in ooreenstemming met die reënvalsyfers. In die oostelike dele, en veral in die valleie, oorheers die tropiese woude. Die westelike hellings van die oostelike deel van Paraguay bestaan uit grasland met bosgebiede langs die riviere. Die Chaco bestaan deels uit moerasagtige streke waar die quebracho-boom (familie "Apocynaceae") groei.

Uit die boombas word die quebracho-ekstrak vir leerlooiery verkry. Meer weswaarts word die plantegroei yler terwyl struike en kaktusse die algemeenste voorkom. Chaco het ’n ryk dierelewe, veral in die woude in die ooste, waar die fauna ooreenkom met die van die aangrensende gebiede van Brasilië. Vanweë die talryke soorte voëls, ape, tapirs en groot verskeidenheid van riviervisse is die gebied 'n vrugbare jaggebied vir die Indiaanse bewoners.

Paraguay is amptelik tweetalig en sowel Spaans as Guaraní word erken. Die Rooms-Katolieke Kerk is die staatsgodsdiens in Paraguay. Bykans 95% van die bevolking is Rooms-Katoliek, en ook die president moet 'n Rooms-Katoliek wees. Daar is egter ook heel party Protestantse kerkgenootskappe (sowat 2%) in die land.

Vleis en vleisprodukte is Paraguay se belangrikste uitvoerprodukte. Die veeteelt, en veral beeste (skaap- en varkboerdery is relatief onbelangrik), is die belangrikste vertakking van die landbou. Die veeteelt is baie uitgebrei en word net deur 'n beperkte aantal families beoefen. Van die 40 miljoen ha landbougrond word sowat 80% deur sowat 2 000 families bewerk.

Daar bly dus nie baie oor vir die meer as een miljoen ander Paraguane wat vir hul bestaan van die landbou afhanklik is nie. Mielies en kassawe is die belangrikste voedselgewasse, terwyl katoen, tabak en oliegewasse uitgevoer word. Vir die binnelandse mark word suikerriet, rys, grondbone en patats verbou. Sitrusvrugte, ander vrugte en koffie word op klein skaal verbou. Die verbouing van yerbe maté, die nasionale drank, is ook belangrik. Dit word ook mate, Paraguaanse tee, Brasiliëtee en Jesuïetetee genoem.

Die Jesuïete het eerste die yerbe maté as kultuurgewas gebruik. Dit word met die gedroogde blare van "llex paraguariensis", 'n plant wat ook in die Chaco wild groei, voorberei. Veral vanweë die grootgrondbesit is die toestand van die Paraguaanse boere baie benard, ondanks die bestaan van 'n paar organisasies wat tegniese raad en finansiële steun verleen en beskeie pogings aanwend om die landbou te hervorm. Die bosbou word ook toenemend belangrik. Die bosbouprodukte beloop 25% van die totale uitvoer. In die oostelike deel van Paraguay kom uitgestrekte hardehoutbosse voor.

Tot betreklik onlangs was ’n aansienlike deel van die hout gebruik as brandstof vir elektriese kragsentrales en 'n klein hoeveelheid is in die vorm van vlotte oor die Río Paraná na Argentinië uitgevoer. Namate die kragvoorsiening verbeter, sal die bosbou waarskynlik 'n belangriker rol in die nasionale ekonomie speel. 'n Ander bosbouproduk is die quebracho-ekstrak, wat belangrik is vir die leerlooibedryf. Die meeste quebracho-bome groei in die oostelike deel van die Chaco, maar 'n gebrek aan vervoergeriewe belemmer die snelle ontwikkeling van die sektor. Die uitvoer van sitrusolie (Iemoenblaarolie, ’n ekstrak wat berei word uit die blare en takkies van wilde sitrusplante en in die kosmetieknywerheid gebruik word) is belangrik.

Paraguay het nie 'n ryk mineralerykdom nie. Behalwe geringe mangaan- en koperontginning is net die ontginning van die natuursteengroewe van belang. Klein hoeveelhede ystererts is wel ontdek, maar die ontginning daarvan sal waarskynlik nooit lonend wees nie.

Die grootste nadeel vir die land se ekonomie is die gebrek aan fossiele brandstof. Tot onlangs is daar gemeen dat aardolievoorrade in die Chaco gevind sal word, maar die soektog het niks opgelewer nie. Daar is baie water in Paraguay en die land het 'n eie studam in die Río Acaray, 'n sytak van die Río Paraná. Een van die wêreld se grootste hidroëlektriese sentrales is in samewerking met Brasilië by 'n studam in die Río Paraná gebou. In oorleg met Argentinië is 'n studam by die eiland Yaciretá (Yaciretá-projek) gebou.

Die grootste deel van die Paraguaanse nywerheid is gebaseer op die verwerking van landbouprodukte (vleisinmaakfabrieke, suikerfabrieke, fabrieke waar quebracho-ekstrak en sitrusolie berei word, saagmeulens, leerlooierye, skoenfabrieke, ensovoorts) en produseer net vir-die binnelandse mark. Tekstiel- en sementfabrieke en 'n olieraffinadery is ook onlangs opgerig. 'n Groot belemmering in die ontwikkeling van die nywerheid is die uiters gebrekkige verbindingswee.

Tot 1950 het die land net ’n 800 km lange padnetwerk gehad. Met lenings van die Wêreldbank is duisende kilometers nuwe paaie aangelê, waarvan 'n groot deel egter van swak gehalte was. So is groot dele van die Transchaco-snelweg van Asunción na die noordweste tydens die reëntyd onbegaanbaar. Die belangrikste spoornetwerk is die van Asunción na Buenos Aires. Vanweë die onvoldoende pad- en spoornetwerk is Paraguay baie afhanklik van die sowat 3 000 km bevaarbare waterweë vir die vervoer van produkte.

Die Río Paraguay is bevaarbaar tot by Concepción, wat naas die hoofstad die belangrikste hawe is. Die sentrale ligging van Paraguay binne die Suid-Amerikaanse kontinent het die land 'n belangrike sentrum vir internasionale lugvaart gemaak. Die lughawe van Asunción is toeganklik vir die grootste moderne vliegtuie en baie lugvaartmaatskappye doen daar aan. Naas 'n eie internasionale lugvaartmaatskappy het die land 'n paar maatskappye wat net binnelandse vlugte onderneem en oor vyf behoorlike lughawens beskik, waaronder een in Mariscal Estigarribia in Sentraal-Chaco.

Paraguay het lank 'n positiewe handelsbalans gehad, maar dit is geruime tyd nie meer die geval nie. Die invoer van kapitaalgoedere, wat noodsaaklik is vir die ekonomiese opbou, het baie verswak. Verder moet die land baie brandstof invoer, asook verskillende nywerheidsprodukte en weeldeartikels. Die belangrikste handelsvennote is die Verenigde State, Argentinië, Duitsland, die Verenigde Koninkryk en Brasilië. Die Paraguaanse munteenheid is die guaraní.

Vanweë die aangaan van lenings, die negatiewe handelsbalans, groot militêre uitgawes en 'n belastingstelsel waardeur die rykes nie swaar betas word nie, het die land baie finansiële probleme. Ander negatiewe faktore vir die ekonomiese ontwikkeling is ernstige korrupsie, smokkelhandel van allerlei artikels, die groot tekort aan geskoolde werkkragte (baie wyk uit na Argentinië) en 'n uiters swaar belaste dienssektor. Ondanks die vooruitgang op die gebied van kragvoorsiening, die instelling van 'n infrastruktuur en landhervorming is Paraguay steeds een van die armste lande in Suid-Amerika.




</doc>
<doc id="17110" url="https://af.wikipedia.org/wiki?curid=17110" title="Four Corners (VSA)">
Four Corners (VSA)

Die Four Corners (Vier Hoeke) is 'n gebied in die westelike VSA geleë naby die gemene grens van vier Amerikaanse state: in kloksgewys volgorde van die noordweste is Utah, Colorado, Nieu-Mexiko en Arizona. Dit is die enigste plek waar vier Amerikaanse state by een punt saam kom. Drie van die vier staathoeke is op die Navajo Indiaan Reservaat. Die vierde hoek, in Colorado, is op die Ute Mountain Indian Reservation. Die Four Corners Monument wat hier geleë is het 'n $3 per persoon toegangsfooi.

Four Corners is by die koördinate geleë.

Omdat die Four Corners deel is van 'n hoë plato, is dit baiekeer die middelpunt van weerstelsels, wat op die plato stabiliseer en dan ooswaarts na die sentrale en bergstate beweeg. Die weerstelsel veroorsaak sneeu en reënval oor die sentrale gedeelte van Amerika.




</doc>
<doc id="17111" url="https://af.wikipedia.org/wiki?curid=17111" title="Notre-Dame-katedraal">
Notre-Dame-katedraal

Die Notre-Dame-katedraal (Frans: "Cathédrale Notre-Dame de Paris", [nɔtʁə dam də paʁi], ) dien as die Rooms-Katolieke aartsbisdom Parys se katedraal. Die katedraal in die vroeggotiese styl is aan die Moeder Gods gewy. Dit het groot nasionale belang as kroningskatedraal van die tienjarige Hendrik VI van Engeland (as koning van Frankryk) in 1431 en van keiser Napoléon Bonaparte in 1804. In 1537 is Notre-Dame gekies vir die huwelik van koning Jakobus V van Skotland met Madeleine van Frankryk. Franse konings is tradisioneel nie in Parys gekroon nie, maar in die katedraal van Reims. Die katedraal word daarnaas as die simboliese en geografiese middelpunt van Parys en heel Frankryk beskou. 'n Bronsster buite die katedraal markeer "Point Zéro", die amptelike nul- en beginpunt van alle Franse paaie en motorweë.

Sy klokke is in 1944 gelui om die bevryding van Duitse besetting te verkondig. Hierdie besetting het byna in 'n tragedie geëindig: op 23 Augustus van dié jaar het Adolf Hitler die bevel gegee om die katedraal en ander historiese monumente voor die onttrekking van Duitse magte uit die Franse hoofstad op te blaas. Die Duitse kommandant generaal Dietrich van Choltitz het egter geweier om dié bevel uit te voer. Ook die slagoffers van die terreuraanvalle in New York op 11 September 2001 en in Parys op 13 November 2015 is herdenk met Notre-Dame se klokkegeluid. Sedert 1979 maak Notre-Dame deel uit van die Unesco-wêrelderfenis.

Die Notre-Dame-katedraal is gebou op die eiland in die middel van die Seinerivier ("Île de la Cité") in die sentrum van Parys in opdrag van die biskop Maurice de Sully tydens die regentskap van koning Lodewyk VII. Lodewyk, 'n bekende kruisvaarder, het die katedraal as simbool vir sy geloof laat oprig, veraf van die gevegte in die Heilige Land, maar ook om die guns van kerkverteenwoordigers te wen.

Die eerste steen is in 1163 geplaas deur pous Alexander III. Die katedraal is in 1345 voltooi en tans – net soos alle kerkgeboue in Frankryk volgens die Wet oor die skeiding van kerk en staat van Desember 1905 – in staatsbesit, alhoewel Rooms-Katolieke kerkdienste steeds hier gehou word. Notre Dame is 130 meter lank, 40 meter wyd, met 'n maksimale hoogte van 33 meter, en bied plek vir sowat 10 000 gelowiges. Die twee kerktorings het altwee 'n hoogte van 69 meter. Die suidtoring kan beklim word en bied 'n uitsig oor die stad.

Gedurende die Franse Rewolusie is die katedraal en baie van sy kunsskatte in 1793 beskadig of geplunder. 28 standbeelde van konings is vernietig. Later het rewolusionêres dit tydelik omgeskep in iets wat hulle nader aan die hart gelê het as geloofsake – 'n wynkelder. Die rewolusionêr Maximilien de Robespierre het, eweneens in 1793, nuwe nie-religieuse betekenis aan die sakrale gebou gegee as "Tempel van die Rede". Onder keiser Napoléon Bonaparte is Notre-Dame se status as kerkgebou en plek van aanbidding herstel, maar min herstelwerk is gedoen om die katedraal van verval te red. Eers vanaf 1845 het dit 'n 23-jarige restourasie ondergaan deur E.E. Viollet-le-Duc. Die katedraal word bedreig deur verwering en lugbesoedeling. Sedert 1991 was daar 'n nuwe restourasie aan die gang wat amper voltooi was voor die brandramp van 2019.

Die Franse staat as katedraaleienaar stel net 'n klein gedeelte van die bedrae beskikbaar wat vir onderhoud en dringende restourasiewerk benodig word. So is 'n stigting – "Friends of Notre-Dame de Paris" – gevestig met die doel om donasies onder meer in die Verenigde State te werf. Nog in 2018 is beraam dat die koste vir die benodigde herstelwerk €150 miljoen sal beloop.

Op 15 April 2019 het 'n brand in die katedraal uitgebreek. Die vieringtoring of sentrale houttorinkie, wat met lood oortrek was, het net soos die gesofistikeerde Middeleeuse houtdak ineengestort, en groot skade is aan die binnekant van die katedraal aangerig. Volgens brandweerkommandant Jean-Claude Gallet is twee derdes van die katedraaldak vernietig. Die buitestruktuur en noordelike kloktoring het nogtans bewaar gebly sodat die katedraal heel waarskynlik in sy geheel gered en herbou sal kan word. 'n Groot brand beteken in elk geval dat muurstene, wat deur metaalhakies met mekaar verbind en in plek gehou word, aan temperature van meer as 800 °C blootgestel word.

Daar word vermoed dat die oorsaak van die brand verband hou met die voortgesette opknapping. Spesialiste was besig om die katedraal se fasade skoon te maak. Soos vermeld word, het die brand in die boonste gedeelte van die betrokke steierwerk uitgebreek. Eerste ondersoeke dui daarop dat 'n kortsluiting die brand veroorsaak het. 'n Onderneming, wat by die restourasiewerk betrokke was, het blykbaar ook die rookverbod nie streng toegepas nie. Geen werkers en ambagsmanne was aanwesig toe die brand uitgebreek het. Een brandbestryder is ernstig beseer. Baie van die katedraal se kunsskatte is tydens die restourasiewerk elders bewaar, ander kon tydens brandbestryding gered word. 

Franse belastingwetgewing bevorder donasies van ondernemings en privaat persone sodat reeds kort ná die brandramp 600 miljoen € ingesamel kon word of aangekondig is. Die hoofargitek vir historiese geboue wat ook die renovasie van Notre-Dame bestuur, Philippe Villeneuve, waarsku dat die katedraalgewelf te eniger tyd kan ineenstort. Notre-Dame was reeds voor die brand in 'n slegte toestand, terwyl brandbestrydingswater verdere skade by die muurwerk berokken het. Bewoners in omliggende buurte is besorg oor die moontlike vrystelling van lood nadat verhoogde loodbloedvlakke by 'n kind gemeet is - tussen 300 en 400 ton van dié metaal is vir die toring en dak gebruik.




</doc>
<doc id="17112" url="https://af.wikipedia.org/wiki?curid=17112" title="Azerbeidjan">
Azerbeidjan

Azerbeidjan (of Azerbaidjan of Aserbeidjan; Azerbeidjans: "Azərbaycan", [ɑzæɾbɑjˈd͡ʒɑn]), amptelik die Republiek Azerbeidjan ("Azərbaycan Respublikası", [ɑzæɾbɑjˈd͡ʒɑn ɾespublikɑˈsɯ]), is 'n landingeslote land in Suidwes-Asië in die Kaukasusberge. Dit is die beduidendste land in die suidelike Kaukasus-streek van Eurasië. Azerbeidjan word begrens deur die Kaspiese See in die ooste, Rusland in die noorde, Georgië in die noordweste, Armenië en Turkye deur die Naxçıvan-eksklawe van Azerbeidjan in die weste en Iran in die suide. Die land, wat in 1920 met geweld by die Sowjetunie ingelyf is, het sy onafhanklikheid in 1991 met die verbrokkeling van dié staat herwin.

Azerbeidjan se historiese en kulturele erfenis strek so ver terug as die begin van die menslike beskawing. Die land is een van 'n reeks gebiede op aarde waarna as die "wieg van die mensdom" verwys word en lê in die hartland van 'n aantal antieke beskawings. Tans is Azerbeidjan een van ses onafhanklike state met Turkssprekende bevolkings, 'n lidstaat van die Turkse Raad en "TÜRKSOY", 'n internasionale organisasie met sy hoofkwartier in Ankara wat die gemeenskaplike administrasie van Turkse kultuur en kunste behartig.

Die land, wat homself as regsopvolger van die eerste demokratiese en sekulêre Islamitiese staat op aarde, die Demokratiese Republiek van Azerbeidjan, beskou, is steeds een van die mees progressiewe en sekulêre samelewings in die Islamitiese kultuurkring. Sy vooruitstrewende ekonomie is aan die land se olie- en gasrykdomme te danke, ten spyte van 'n bloedige oorlog met Armenië oor die Nagorno-Karabakh-streek.

'n Poëtiese bynaam van Azerbeidjan is "Land van Vlamme" of "Land van Vuur", 'n verwysing na die brandende aardgasbronne wat in antieke tye as die "Heilige Vuur van Bakoe" vereer is, maar ook na die land se verlede as een van die sentrums van die Zoroastrisme, die voor-Islamitiese godsdiens van Persië met sy kenmerkende vuurtempels. Veral in landelike gebiede is die Islamitiese godsdiens deurweef met elemente uit antieke kultusse.

Die naam "Azerbeidjan" kan waarskynlik teruggevoer word na Atropates, 'n satrap van Alexander die Grote, wat in 328 v.C. die gebied van die huidige Iranse Azerbeidjan geregeer het. Die Grieke het na hierdie streek as "Atropatene" verwys – 'n term wat deur die Parthers as "Aturpatakān" en deur die Sassaniede as respektiewelik "Adurbadagān" en "Adeirbadagān" oorgeneem is en waaruit die huidige landsnaam sou ontwikkel.

'n Ouer hipotese, wat vandag meestal verwerp word, voer die etimologiese wortel terug na die antieke Zoroastrisme. Die Awestiese "Frawardin Yasht" bevat die opmerking ""âterepâtahe ashaonô fravashîm ýazamaide"" ("Ons bid die Fravashi van die heilige Atarepata aan").).“

Hierdie bewering word ten minste deur die feit gestaaf dat die groot vuurheiligdom Takht-i Suleiman in die gebied geleë was, waarna in die laat antieke tydperk as "Adurbadagān" verwys is, dus in die huidige Iran.

Die huidige staatsgebied van die Republiek Azerbeidjan is aansienlik kleiner as dié van die antieke "Atropatene" en kom grotendeels met "Albania" ooreen, 'n antieke Kaukasiese koninkryk.

Azerbeidjan is een van net twee lande wat deur land omring word wat op twee kontinente geleë is; die ander is Kasakstan. Azerbeidjan se staatsgebied beslaan die suidoostelike deel van Transkaukasië op die landbrug tussen die Swart- en die Kaspiese See. Dit strek van die Groot Kaukasus-bergreeks in die noorde tot by die Ararat-hooglande in die suidweste en die kusgebied van die Kaspiese See in die ooste.

Azerbeidjan se 86 600 km² maak dit effens groter as die Suid-Afrikaanse provinsie Mpumalanga. 5 500 km² word deur die outonome Republiek Nachitsjewan beslaan. Sedert die vroeë 1990's is sowat 'n vyfde van Azerbeidjan se staatsgebied deur Karabach-Armeense eenhede beset, waaronder die hele Nagorno-Karabakh-streek asook dié gebied se landverbindings met Armenië.

Azerbeidjan se buurlande is Armenië in die weste, Georgië en die Russiese Federasie (die outonome Republiek Dagestan) in respektiewelik die noord-weste en noorde, Iran en – langs 'n grenslyn van net nege kilometer – Turkye in die suide en suid-weste. Die Kaspiese See vorm 'n natuurlike grens in die ooste.

Die hartland van Azerbeidjan word deur die Koera-Araks-laagland oorheers – 'n landskap wat grotendeels nie hoër as 200 meter bo seevlak nie en in sy oostelike dele selfs enkele meter benede seevlak geleë is. Die Koera-riviervlakte het 'n halfdroë steppeklimaat met gematigde winters en warm somers. Die streek ontvang jaarlikse gemiddelde neerslae van tussen 200 en 350 millimeter, maar danksy besproeiing kan die vrugbare grond vir landboudoeleindes gebruik word.

Die oostelike hoof- asook kleiner bergkamme van die Groot Kaukasus-bergreeks loop deur die noorde van die land. Die hoogste piek in dié reeks, Bazardüzü, is 4 466 meter bo seevlak. Die Klein Kaukasus-reeks met die vulkaniese Karabach-hooglande is eweneens in Noord-Azerbeidjan geleë. Laer bergreekse strek vanuit die noord-ooste tot by die Abşeron-skiereiland en die Kaspiese See.

Die Koera vorm met sy takriviere Araks en Arasani die grootste rivierstelsel in die land. Daar is sowat 1 000 riviere in Azerbeidjan, maar geeneen van hulle is bevaarbaar. Behalwe vir die lentetyd, wanneer hulle deur smeltende sneeu gevoed word, is die meeste riviere maar klein stroompies.

Alhoewel Azerbeidjan in die subtropiese sone geleë is, en ondanks sy relatief klein oppervlakte, word hier as gevolg van sy reliëf nie minder as agt van die wêreld se elf klimaatsones aangetref. Die laer geleë landsdele het meestal 'n halfwoestyn- of steppe-klimaat, terwyl die laagvlaktes van Lenkoran 'n subtropies-humiede klimaatsone vorm waar sitrusvrugte soos lemoene en suurlemoene, tee en rys gekweek word. Die groot verskeidenheid fauna en flora word in nasionale parke bewaar, waaronder Gizilagach met meer as 220 voëlspesies en Gircan met sy rare boomspesies.

Die Lenkoran-vlaktes is die mees suidelike kusgebied in die Koera-Araks-streek wat deur die Talisj-gebergte begrens word. Hierdie reeks strek tot in Iran. Die Abşeron-skiereiland met die hoofstad Bakoe steek in die Kaspiese See uit en is een van die droogste streke in Azerbeidjan. Net soos in ander landsdele word hier soutmere aangetref wat in die somertyd volledig uitdroog en op sneeulandskappe lyk. Sodra hulle met water begin vul, verander hulle hul kleur voortdurend na gelang van die wisselende lig- en weerstoestande.

Sowat elf persent van die oppervlakte is bebos. Die tipiese flora sluit eike, beuke- en kastaiingbome asook struikgewasse in. Halfwoestyne, soms ook woestyne, bedek groot dele van die Koera-Araks-vlakte.

Die Kaspiese See vorm met 'n oppervlakte van 370 000 km² die grootste natuurlike binnelandse waterreservoir ter wêreld. Dit ontvang water vanuit 'n aantal groot riviere, waaronder Wolga, Koera, Gorgan en Atrek. Daar is geen natuurlike afloop van water uit die see nie. Aangesien die waterliggaam geen verbinding met die groot oseane het nie en deur 'n lae soutgehalte gekenmerk word (net in sy mees suidelike gedeelte is die waardes van die soutgehalte met 30 persent relatief hoog), is die Kaspiese See streng genome 'n meer.

Sterk verdamping en oorbenutting van sy watervoorraad vir besproeiingsdoeleindes het die oppervlak laat krimp. As gevolg van geologiese aktiwiteite het die seespieël intussen begin styg. Wetenskaplikes verwag dat hierdie proses vir die volgende 200 jaar gaan voortduur en die seespieël met maksimaal 40 meter kan styg sodat groot dele van die huidige kusgebiede oorstroom sal word.

Naas sy olie- en aardgasvelde, wat onder die grootstes ter wêreld getel word, het die Kaspiese See ekonomiese betekenis as visgrond. Sowat tagtig persent van die wêreld se steurvoorrade is hier gekonsentreer en lewer waardevolle beloega-kaviaar. Ondanks Azerbeidjan se groot seehawe in Bakoe is daar min skeepsverkeer in die Kaspiese See. Kazakstan as buurland het voorgestel om 'n Eurasiese kanaal te bou wat die Kaspiese met die Swartsee sal verbind en vaartyd in vergelyking met die huidige Wolga-Don-kanaalroete aansienlik sal verkort.

Azerbeijan se vakansieoorde langs die Kaspiese See is noord van die olie- en gasvelde geleë, soos byvoorbeeld die Nabran-strande naby die stad Khoedat (180 kilometer noord van Bakoe). Warm- en mineraalwaterbronne is volop in die gebied, net soos watervalle en bosgebiede.

Azerbeidjan is baie ryk aan dier- en plantspesies, maar ook aan ongerepte natuurlandskappe. In die Sowjet-tydperk is reeds veertien natuurbewaringsgebiede geproklameer om die land se verskillende ekostelsels te beskerm. Die konsep van hierdie Sowjet-Russiese "zapovedniks" het egter voorsiening gemaak vir 'n skeiding van mens en natuur wat vandag nie meer nagevolg word nie.

Vir Azerbeidjan se agt nuwe nasionale parke is 'n nuwe integratiewe konsep ontwikkel. Elke park beskik oor 'n besoekersentrum wat inligting oor die plaaslike fauna en flora beskikbaar stel en toere reël. Terwyl die infrastruktuur van bestaande parke nog verder ontwikkel word, word drie nuwe parke in die Groot en Klein Kaukasus-bergreeks rondom die Göygöl-meer, die bergpiek Şahdağ en naby Nabran beplan. Op die lang termyn sal sowat elf persent van die land se oppervlakte as parke en natuurbewaringsgebiede beskerm word.

Die landskappe van Azerbeidjan, wat in verskillende klimaatsones en hoogtes bo seevlak geleë is, bied 'n lewensruimte vir meer as 18 000 dier- en 4 300 plantspesies. Die laer geleë landsdele het dikwels 'n woestynagtige karakter en is arm aan spesies. Hulle kontrasteer met berghellings wat danksy hoë reënval dig bebos is. Hier word veral loofbosse met eike-, beuke- en kastaiingbome aangetref. Die enigste naaldbome, wat alle klimaatveranderings in die laaste dertien miljoen jaar net soos uiterste hittetoestande getrotseer het, is eldar- en die uiters seldsame Koch-dennebome in die omgewing van die Göygöl-meer. Die bosse in die Suid-Azerbeidjanse Nasionale Hirkan-park is deur Unesco as wêreldnatuurerfenis gelys. Dié park is die laaste natuurlik habitat van die seldsame ysterhoutboom. Sy swaar hout versink in water. Ander boomspesies, wat orals in die land aangetref word, is platane, granaat-, olyf- en moerbeibome. Altesaam elf persent van Azerbeidjan se oppervlakte is bebos, terwyl die berggebiede met hul Alpynse weiveldflora in die lente met 'n blommeprag spog.

Azerbeidjan se fauna, waaronder 102 soogdierspesies, word deur bere, wolwe, Europese wildevarke, wild soos herte, jakkalse, tierkatte, luiperde (waarvan nog net sowat vyftien in Naxçivan aangetref word), hiënas, reptiele en knaagdiere gekenmerk. Baie navorsing is al oor die plaaslike spinnekopspesies gedoen waarvan tans sowat 690 bekend is. Die Hirkan-tier was vroeër inheems aan die Taliş-streek, maar het al teen die middel van die 20ste eeu uitgesterf. Belangrike voëlspesies sluit roofvoëls in die bergstreke asook pelikane, vlaminke en ander spesies in die kusgebiede en die omgewing van mere in.

Die Karabach-perd, 'n ry- en renperd uit die bergagtige steppes van Azerbeidjan, het sy oorsprong in Karabach. Dit word tans veral in die Shaki-streek geteel, maar met minder as 1 000 diere is die spesies op die rand van uitsterwing.

Azerbeidjan is in die 1ste millennium v.C. deur 'n Mediese stam bewoon wat veral vir sy priestersklas ("Magi") bekend gestaan het. Hul naam leef steeds voort in die term "magiër" (towenaar). Dit is ook moontlik dat die Iranse profeet en stigter van die Zoroastrisme, Zoroaster (of Zarathoestra) 'n boorling van dié gebied was.

Die eerste histories gedokumenteerde ryk in die huidige staatsgebied van Azerbeidjan was Albania. Hierdie staat, wat deur nomadiese Albani bewoon is, is in die 4de eeu v.C. gestig. Die werke van 'n aantal antieke skrywers, waaronder Plinius, Plutarg en Strabo, bevat verwysings na Albania. As gevolg van Pompeius se veldtogte het Albania in 65 v.C. 'n Romeinse vasalstaat geword.

Ná die begin van die Christelike tydrekening was Albania van die Parthiese Ryk afhanklik en het verskeie kere oorlog teen die buurlande Armenië en Iberië gevoer. Armeense sendelinge het in die 4de eeu die Christendom na die gebied gebring. Nadat die Parthiese Ryk reeds aan die begin van die 3de eeu verval het, het Albania in die laat 4de eeu 'n vasalstaat van die Sassaniede-ryk geword.

Vanaf die 4de eeu het Sabiriese setlaars hulle in Azerbeidjan in gebiede noord van die historiese Albania gevestig. Eerste Turkse volksgroepe het al twee eeue vroeër na Azerbeidjan gemigreer. Toe die Arabiere Azerbeidjan in 642 verower het, was die bevolking nog merendeels van Iranse afkoms. Dit was 'n reeks Turkmeense immigrasiegolwe waardeur die land in die volgende twee eeue geturkiseer is. In die 11de eeu het Turkmeense nomade op pad na Anatolië deur die gebied getrek. Hulle sou later die Seldjoeke- en die Ottomaanse Ryk in Anatolië stig.

Die eerste sosiaal-demokratiese groeperings is in Bakoe reeds in die 1890's gevorm, en vanaf 1901 het Russiese Bolsjewiki van Bakoe een van die sentrums van hul radikale politieke beweging gemaak van waar in 1903, 1904 en 1913/1914 algemene stakings georganiseer is. Net enkele dae ná die Russiese Oktoberrewolusie op 25 Oktober 1917 was ook Bakoe in die magsgreep van Bolsjewiki. Hulle is nege maande later in 'n burgeroorlog met republikeinse nasionaliste en sogenaamde "wit troepe", wat deur Turkye en die Duitse Ryk ondersteun is, verwikkel.

In die volgende twee jaar het Azerbeidjan eers deel uitgemaak van 'n kortstondige Transkaukasiese Statebond om daarna as onafhanklike Demokratiese Republiek van Azerbeidjan 'n selfstandige staat te vorm wat onder meer deur die Verenigde State erken is.

Die strategiese betekenis van Azerbeidjan as uitvoerder van ru-olie was vir die rewolusionêre Moskouse bewind rede genoeg om die land weer met geweld by Rusland in te lyf. Op 27 April 1920 het die Rooi Leër Bakoe ingeneem, en Azerbeidjan sou sewe dekades lank deur Sowjet-Rusland oorheers word – tussen 1920 en 1936 saam met Georgië en Armenië as deel van die Transkaukasiese SFSR, daarna as Azerbeidjanse Sosialistiese Sowjetrepubliek.

Die politieke elite in Azerbeidjan het steeds opponerende en nasionalistiese neigings getoon, en net soos in ander dele van die Sowjetunie het die owerheid ferm opgetree teen afvalliges en nasionaal-gesinde intellektueles. Baie van hulle is geïnterneer, soos byvoorbeeld die geskiedkundige, oriëntalis en latere president Aboelfas Eltsjibei of die digter Hüseyn Calid, 'n boorling van Naxçivan, wat na Siberië verban en daar in 1941 in 'n strafkamp oorlede is.

Die beleid van Sowjetisering, wat net soos elders in die Sowjetunie toegepas is, het die sluiting van moskees en skole behels en die Russiese taal teenoor Azerbeidjans bevoordeel. Die Sowjetregering het ekonomiese voordeel uit die plaaslike olierykdomme getrek, al het Azerbeidjan se olievelde hul belangrikheid ná die ontdekking van groot Siberiese velde ingeboet.

Heydar Əliyev het as invloedryke partyleier tussen 1969 en 1982 'n suksesvolle program van industrialisering van stapel gestuur wat van Azerbeidjan in die 1970's die snelsgroeiendste industriële Sowjetrepubliek gemaak het. Alijef is selfs as 'n lid van die magtige Politburo benoem – 'n amp wat hy tot in 1987 sou beklee. Dit was aan sy geslaagde industrialiseringsbeleid en ander suksesse te danke dat Əliyev ook ná die verbrokkeling van die Sowjetunie 'n leidende politieke rol in Azerbeidjan kon speel. in 1993 is hy as president van die onafhanklike Republiek Azerbeidjan verkies en het die land tien jaar lank geregeer.

Die onafhanklikwording van Azerbeidjan is deur 'n bloedige konflik met Armenië oorskadu, wat sy wortels het in 'n ou gebiedsgeskil waarin die twee lande mekaar teenstaan in hul wedersydse aanspraak op die outonome gebied Nagorno-Karabakh.

Reeds op 20 Februarie 1988 het die parlement in Stepanakert, die hoofstad van die omstrede gebied, by die Hoogste Sowjet in Moskou aansoek gedoen dat Nagorno-Karabakh onder beheer van Armenië sou val. Nadat dié aansoek nie goedgekeur is nie, het onluste in die gebied uitgebreek. Ná blokkades, die verdrywing van etniese Azerbeidjanners en 'n algemene staking het die gebied tydelik onder regstreekse Sowjetadministrasie gekom. Op 1 Desember 1989 het die Armeense parlement vir die hereniging met Nagorno-Karabakh gestem. Twee jaar later het die omstrede gebied eensydig sy onafhanklikheid verklaar.

Die situasie is deur die groeiende Azerbeidjanse volksfront-beweging vererger wat in September 1989 – in reaksie op die konflik met Armenië en die verbrokkeling van die Sowjetunie – die onafhanklikheid van Azerbeidjan verklaar het. Hierdie ontwikkeling het gepaardgegaan met betogings en pogroms op etniese Armeniërs in Bakoe. Die Sowjetregering het troepe in Bakoe ontplooi om 'n burgeroorlog te voorkom en wet en orde te herstel. Op 20 Januarie 1990 het Russiese tenks Bakoe binnegery, en tydens geweldpleging het 131 mense hul lewens verloor.

Azerbeidjan het Gorbatsjof se referendum oor hervorming van die Sowjetunie in die volgende jaar geboikot. Ná die mislukte staatsgreep van ortodokse kommuniste in Moskou het die Azerbeidjanse parlement op 30 Augustus sy onafhanklikheid van die Sowjetunie verklaar.

Die gewapende konflik in Nagorno-Karabakh het intussen tot openlike oorlog vererger. Aanvanklik het Azerbeidjanse troepe in die lente van 1992 militêre suksesse behaal, maar Armeense eenhede het 'n teenaanval geloods en Azerbeidjan in 'n uitputtingsoorlog gewikkel. In die laat somer van 1993 het Armeense troepe naas Nagorno-Karabakh steeds meer gebiede ingeneem totdat die hele korridor tussen Armenië en die omstrede gebied beset was. 'n Kunsmatige grenslyn met doringdraad en grensposte is tussen die besette gebiede en die res van Azerbeidjan getrek.

Die konflik het tussen 1988 en 1994 meer as 20 000 menselewens geëis, terwyl een miljoen Azerbeidjanners en Armeniërs uit hul tuislande verdryf is.

In Julie 2011 het die bevolking van Azerbeidjan 9 165 000 beloop waarvan 53,1 persent verstedelik was. Die jaarlikse bevolkingsgroei was in 2010 1,3 persent. 23 persent van die bevolking is jonger as 14 jaar. Die mees digbevolkte gebiede is die Abşeron-skiereiland rondom Bakoe en die Lenkoran-vlakte. Feitlik die hele bevolking is geletterd.

95 persent van die bevolking beskou hulself as etniese Azerbeidjanners. Daar is minderhede van Talisje, Russe, Oekraïners, Koerde, Aware, Mesjete, Tatare, Turke, Georgiërs, Lesgiërs, Kaukasiese Duitsers (wat gedurende die Tweede Wêreldoorlog grotendeels gedeporteer is) en Armeniërs (Byna alle Armeniërs woon in die streek Nagorno-Karabakh).

95 persent van die Azerbeidjanners is aanhangers van die Islamitiese geloof (waarvan 85 persent Sjiïete en 15 persente Soenniete). Daar is 'n klein Joodse minderheid asook klein gemeentes Russies-Ortodokse, Georgies-Ortodokse, Armeens-Apostoliese (In Nagorno-Karabakh), Rooms-Katolieke en Protestantse Christene.

Die Islamitiese godsdiens speel steeds 'n belangrike rol as kulturele tradisie en bron van identiteit, en alhoewel die invloed van Islamistiese stromings sedert Azerbeidjan se onafhanklikwording toegeneem het, is die persentasie praktiserende Moslems laer as in ander Islamitiese lande. Nogtans voel talle jongmense aangetrokke tot die godsdiens en word orals in die land nuwe moskees opgerig en bestaandes gerestoureer, so byvoorbeeld in Şüvələn en Nardaran, twee stede op die Abşeron-skiereiland waar inwoners tradisioneel streng godsdienstig is. Hier het groot religieuse gebouekomplekse ontstaan.

In landelike gebiede is dikwels ou animistiese tradisies en rituele bewaar en met Islamistiese geloofspraktyke vermeng. Van oudsher was Azerbeidjanners aanhangers van Zoroastrianisme, 'n ou profetiese geloof wat sy oorsprong in voor-Islamitiese Persië het. Zoroastriese plekke van aanbidding staan as vuurtempels bekend. Orals in die land word heiligdomme, sogenaamde "pirs", aangetref waaraan gelowiges genesende kragte toeskryf. So word onder meer natuurlike waterbronne, stene of struike as heiligdomme vereer. Een van die bekendste voorbeelde van "pirs" is die heilige berg Beşbarmaq wat daagliks deur tientalle pelgrims beklim word.

In Azerbeidjan is staat en godsdiens van mekaar geskei. Die staat neem 'n verdraagsame houding teenoor die gelowe van minderhede in, en in die verlede was Azerbeidjan 'n toevlugsoord vir Christene wat in hul tuislande aan godsdienstige onderdrukking blootgestel was. 'n Bekende voorbeeld is Molokane of Russies-Ortodokse Ougelowiges wat in die vroeë 19de eeu deur die tsaristiese owerheid uit Rusland verdryf is. Hul nakomelinge woon steeds in Ivanovka, 'n klein nedersetting met 'n sterk Russiese karakter.

In Bakoe het Joodse sinagoges en Christelike kerke naby Islamitiese moskees ontstaan. Terwyl Russies-Ortodokse, Rooms-Katolieke en Evangelies-Lutherse kerkgeboue steeds deur hul gemeentes onderhou word, staan talle Armeens-Apostoliese kerke as gevolg van die Armeens-Azerbeidjanse oorlog tans leeg en is sommige van hulle selfs beskadig of vernietig. Ander kerkgeboue is reeds in die Sowjettyd omgeskep tot teaters of sportsale omgeskep, net soos moskees waarvan sommige vernietig of as musea gebruik is.

As gevolg van die gewapende konflik met Armenië is die meeste etniese Armeniërs uit die land verdryf en beloop die aantal Azerbeidjanse burgers met 'n Armeense etniese agtergrond tans nog sowat 645, terwyl 586 000 Azerbeidjanners uit Armeens-besette gebiede en 'n kwart miljoen Azerbeidjanners uit Armenië na die huidige de facto-staatsgebied gevlug het en nog steeds as vlugtelinge onder dikwels haglike lewensomstandighede in Azerbeidjan bly.

Die Azerbeidjanse bewind stel om politieke redes min belang in die integrasie van vlugtelinge sodat baie van hulle intussen geëmigreer het. Etniese Armeniërs, wat uit Azerbeidjan gevlug het, het hul Azerbeidjanse burgerskap volgens 'n wet, wat in 1998 afgekondig is, kwytgeraak.

Die kulturele betrekkinge met Duitsland kan tot in die vroeë 19de eeu teruggevoer word. Vanaf 1818 het Swabiese setlaars – merendeels radikale Piëtiste uit Württemberg – hulle in die Suid-Kaukasusgebied gevestig en diep spore gelaat. Die eerste Duitse nedersetting in Azerbeidjan was Alt Katharinenfeld wat in 1818 gestig, maar een jaar later weer verlaat is. 'n Tweede kolonie het aan die teenoorliggende oewer van die Sjamchor-rivier ontstaan.

Helenendorf, die huidige Göygöl, is in 1819 deur 194 Swabiese gesinne gestig. Hulle het uit die Noord-Kaukasus en Tiflis na Azerbeidjan gekom om hier die grootste Duitse nedersetting in die land te vestig. Die eerste Evangelies-Lutherse kerk in die land is in 1857 in Helenendorf opgerig. Dit is met fondse, wat deur die Duitse regering beskikbaar gestel is, in die vroeë 21ste eeu gerestoureer en vir die nageslag bewaar. In 2008 is dit aan die plaaslike stadsregering oorhandig. In die omgewing van Göygöl getuig oorspronklike Swabiese plase van die Duitse erfenis.

Nog ses Duitse nedersettings het tussen 1888 en 1914 ontstaan: Georgsfeld (1888), Alexejewka (1902), Grünfeld en Eichenfeld (1906), Traubenfeld (1912) en Jelisawetinka (1914). In die 1920's is twee bykomende dorpe, Marxowka en Kirowka, deur setlaars uit die oorspronklike kolonies rondom Helenendorf en Annenfeld gestig.

Die aantal Duitse setlaars is deur die Duitse konsul in Konstantinopel in 1918 op sowat 6 000 beraam. Hulle het steppe-gebiede aan die voet van bergreekse in vrugbare landbougrond omgeskep. Vanaf 1860 het die setlaars hulle op wynbou toegespits.

In Bakoe is 'n Duitse Evangelies-Lutherse kerk volgens die ontwerp van 'n Duitse argitek opgerig.

Azerbeidjans of Azərbaycan dili, wat soms ook Azeri genoem en by die suid-westelike groep van Turkse tale gereken word, het sedert 1992 ampstaalstatus. In dieselfde jaar is die Cyrilliese alfabet, waarin die taal sedert 1939 geskryf is, deur Latynse letters vervang.

Nóg die Cyrilliese nóg die Latynse alfabet was voldoende om alle Azerbeidjanse klanke te transkribeer sodat Än aantal spesiale letters vir albei alfabette ontwikkel moes word. Soms bestaan daar nog onsekerheid oor die regte spelling vir geografiese name sodat twee of meer variante kan voorkom. 'n Presiese transkripsie van Azerbeidjanse skryfwyses na Afrikaans of Engels is haas onmoontlik.

Azerbeidjans is baie nou verwant aan Turks soos dit in Turkye gepraat word en verskil van dié buurtaal hoofsaaklik ten opsigte van sy woordeskat. Insluitende sprekers in naburige Iran word Azerbeidjans deur tussen 20 en 32 miljoen mense as moedertaal gepraat. Terwyl Russies nie langer ampstaalstatus geniet nie en baie van sy funksies ten gunste van Azerbeidjans ingeboet het (die gebruik van dié taal en die Cyrilliese alfabet word sedert 2002 deur wetgewing beperk), dien dit steeds as 'n belangrike verkeerstaal waarna dikwels as "inter-etniese taal" verwys word.

Die onderrigmedium van Russiese skole is ná Azerbeidjan se onafhanklikheid meestal na Azerbeidjans verander. In reaksie hierop is 'n aantal Russiese privaat skole gestig. Die Russiese taalgemeenskap beskik nog steeds oor sowat twintig een- of tweetalige dagblaaie, radiostasies en televisiekanale, en die Russiese Skouburg in Bakoe bied steeds Russiese toneelstukke aan. Die meerderheid Russiessprekendes het egter al geëmigreer, en dié tendens duur steeds voort.

Kennis van Engels bly tans meestal nog beperk tot die bewoners van Bakoe en sy omgewing. Naas Russies en Engels is Duits die derde belangrikste Europese taal wat op skool en in universiteite onderwys word. Daarnaas is Frans en Turks gewilde vreemde tale by leerders en studente.

Armeens, die belangrikste minderheidstaal in Azerbeidjan, is voor die oorlog met Armenië deur sowat sewentig persent van die bewoners van Nagorno-Karabakh asook deur minderhede etniese Armeniërs in ander streke van Azerbeidjan, veral in stedelike gebiede, gepraat. Ná die verdrywing van Armeniërs bly die gebruik van Armeens feitlik beperk tot Nagorno-Karabakh waar dit intussen deur byna die hele bevolking gepraat word.

Naas Armeens is daar nog altesaam veertien ander minderheidstale uit vier verskillende taalfamilies, waaronder Georgies en Awaries.

Volgens die grondwet van 1995 is Azerbeidjan 'n presidensiële republiek. Dit verleen verregaande grondwetlike en uitvoerende bevoegdhede aan die president wat vir 'n ampstermyn van vyf jaar regstreeks verkies word. Oorspronklik het die Azerbeidjanse grondwet die president tot twee ampstermyne van vyf jaar elk beperk, maar hierdie beperking is opgehef nadat stemgeregtigdes in 'n referendum op 18 Maart 2009 'n sodanige wysiging van die grondwet met 'n groot meerderheid van die uitgebragte stemme goedgekeur het.

Die staatshoof mag sowel die premier asook die ministers, wat almal uitsluitlik aan hom verantwoordelik is, benoem of uit hul ampte ontslaan.

Die president mag kandidate vir die amp van regter aan die grondwetlike, die hooggeregs- en die ekonomiese hof asook alle ander regters benoem; is gemagtig tot administratiewe optrede en mag die parlement ontbind. Hy is nie verantwoordelik aan die parlement nie. Net indien hy sy grondwetlike bevoegdhede sou misbruik, mag die grondwetlike hof die inisiatief neem om hom deur die parlement uit sy amp te laat ontslaan.

Azerbeidjan is 'n sentralistiese staat. Die administratiewe hoofde van die land se 78 provinsies (rajons) word deur die president benoem, net soos die plaaslike owerhede. Die munisipale verkiesings, wat in 1999 ingevoer is en waartydens munisipale rade verkies word, is dus van ondergeskikte belang. Die eksklawe Nachitsjewan het die status van 'n outonome republiek met sy eie grondwet en parlement.

Die Nasionale Vergadering ("Milli Məclis") is 'n eenkamerparlement met 125 afgevaardigdes wat sedert 2005 volgens 'n meerderheidstelsel vir 'n termyn van vyf jaar verkies word. Een setel word vir die kiesafdeling Nagorno Karabach (Dağliq Qarabağ) gereserveer. Die laaste verkiesings is op 7 November 2010 gehou.

Die amp van president word tans deur İlham Əliyev, die seun van die ontslape president Heydər Əliyev, beklee. Hy is lid van die regerende party "Yeni Azərbaycan Partiyası" ("Nuwe Azerbeidjanse Party"). Volgens amptelike statistieke het hy tydens die verkiesing van 15 Oktober 2003 meer as 80 persent van die uitgebragte stemme op hom verenig. Met uitsondering van die verkiesing in 1992, toe Əbülfəz Elçibəy as staatshoof verkies is, is alle verkiesings in Azerbeidjan sedert die onafhanklikwording as ondemokraties volgens westerse standaarde bestempel.

Die amp van premier word sedert 8 Oktober 2019 deur Ali Asadov (Nuwe Azerbeidjanse Party) beklee.

Die Grondwetlike Hof, wat op 4 Julie 1998 gestig is, word deur nege regters gevorm. Burgers mag individuele klagtes indien.

Naas die parlement mag ook die president en die hooggeregshof wetsvoorstelle indien. Die begroting word deur die president aan die parlement vir goedkeuring voorgelê.

Die Azerbeidjanse grondwet bevat 'n uitgebreide katalogus van menseregte. Die land het daarnaas 'n aantal internasionale ooreenkomste ter beskerming van menseregte onderteken. So het Azerbeidjan in laat 2001 ook die Europese Menseregtekonvensie geratifiseer. Die doodstraf is reeds in 1998 afgeskaf.

Sedert die land in Januarie 2001 tot die Europaraad toegetree het, word Azerbeidjan deur dié organisasie se Parlementêre Vergadering en Ministerkomitee gemonitor. Die land het veral nog nie alle verpligtinge ten opsigte van mediavryheid nagekom nie. Die Parlamentêre Vergadering het die Duitse afgevaardigde Christoph Strässer op 24 Maart 2009 as spesiale verslaggewer oor politieke gevangenes benoem. Tot dusver is hy toegang tot Azerbeidjan geweier.

Die rol van vroue is steeds deur groot verskille tussen stedelike en landelike gebiede gekenmerk. In regtelike opsig word daar nie teen vroue gediskrimineer nie. Maar dikwels plaas ekonomiese en sosiale lewensomstandighede meer laste op vroue. Vroue is tans ook nie proporsioneel in die openbare en politieke lewe verteenwoordig nie. Nogtans geniet Azerbeidjanse vroue in die openbare lewe meer vryhede as hul geslagsgenote in ander lande met 'n Islamitiese kultuur.

Vanaf 1988 het etniese konflikte tussen Azerbeidjanners en Armeniërs rondom die Nagorno-Karabakh-streek ontstaan waar etniese Armeniërs, hul taal en kultuur stelselmatig onderdruk en infrastruktuur nie onderhou is nie. Hierdie gebied met 'n oppervlakte van 4 400 km² en 'n bevolking van 137 743 (volgens die sensus van 2005), wat in 1921 by Azerbeidjan ingesluit is, was merendeels (73,5 persent) deur etniese Armeniërs bewoon toe die geskil in 1992 tot 'n volskaalse oorlog tussen Armenië en Azerbeidjan geëskaleer het wat tot in 1994 sou voortduur. Ondanks 'n wapenstilstandsooreenkoms, wat deur Rusland bemiddel is, het in Maart 2008 weer gevegte langs die demarkasielyn opgevlam.

Nadat die enklawe Nagorno-Karabakh deur Armeense troepe beset en in 1994 'n korridor tussen dié gebied en Armenië geskep is, word tans sowat twintig persent van die Azerbeidjanse staatsgebied deur Armeense eenhede beheer. Die Republiek Artsach het ná die verdrywing van etniese Azerbeidjanners 'n suiwer Armeense bevolking en strewe na internasionale erkenning nadat dit hom op 10 Desember 1991 eensydig onafhanklik verklaar het.

Nachitsjewan (Azerbeidjans: "Naxçivan") is 'n enklawe in die hooglande van Armenië met 'n oppervlakte van 5 500 km² en 'n bevolking van 306 000. Die gelyknamige hoofstad het sowat 68 000 inwoners.

Die gebied geniet die status van 'n outonome republiek. Sy bewoners is merendeels etniese Azerbeidjanners (97 persent) en aanhangers van Sjiïtiese Islam. Daar is klein minderhede Russe, Koerde en ander etniese groepe.

Ná die oorlog met Armenië wat tussen 1992 en 1994, wat oor die Nagorno-Karabakh-streek geveg is, word dié gebied saam met sewe omliggende provinsies deur Armenië beheer. Dit is een van die sentrale doelwitte van Azerbeidjan se buitelandse beleid om sy territoriale integriteit te herstel. Die sogenaamde "Minsk-groep" van die Organisasie vir Veiligheid en Samewerking in Europa (OVSE) onder gemeenskaplike voorsitterskap van Frankryk, die Verenigde State en Rusland voer tans vertroulike samesprekings met albei konflikpartye ten einde 'n gemeenskaplike vreedsame oplossing te bemiddel.

Azerbeidjan wek met sy geopolitiese ligging tussen Europa en Sentral-Asië asook tussen Rusland en die Midde-Oooste en sy olie- en gasrykdomme nie net die belangstelling van sy buurlande (waaronder veral Rusland, Turkye en Iran) nie, maar ook dié van westerse nywerheidslande en multinasionale oliemaatskappye. Die voormalige president Hejdar Alijef het goeie betrekkinge met Europa en Turkye aan die een en Rusland en Iran aan die ander kant gehandhaaf om die politieke onafhanklikheid van Azerbeidjan te verseker. Die huidige staatspresident Ilham Alijef handhaaf sedert sy ampsoorname in 2003 noue bande met die weste.

Die belangrikheid van Azerbeidjan as uitvoerder van ru-olie en aardgas en deurgangsland vir olie- en gasuitvoere uit Sentraal-Asië het met die inbedryfstelling van die oliepyplyne Bakoe-Tiflis-Ceyhan (BTC) en die gaspyplyn Bakoe-Tiflis-Erzurum steeds toegeneem. Daarnaas beplan die Europese Unie om 'n "Suidelike Korridor" te skep wat sy afhanklikheid van Russiese gas- en olieuitvoere sal verminder.

Terwyl die Verenigde State die Kaspiese Seegebied as 'n strategies belangrike wêreldstreek beskou, is samewerking met Washington eweneens van stategiese belang vir Azerbeidjan.

Vir Washington is Azerbeidjan as uitvoerder van ru-olie en gas 'n belangrike element in sy pogings om alternatiewe energiebronne en transitoroetes te ontsluit. Naas die BTC-pyplyn stel die Verenigde State net soos Europa ernstig belang in die gaspyplynprojekte van die Suidelike Korridor.

Azerbeidjan is vir Amerika daarnaas ook 'n bondgenoot in sy stryd teen terrorisme. 'n Klein kontingent van 90 Azerbeidjanse soldate is in Afghanistan ontplooi.

Turkye is die mees nabygeleë strategiese vennoot vir Azerbeidjan en sy landverbinding na die weste. In kulturele, etniese en taalkundige opsig bestaan daar 'n besondere band tussen die twee lande. Dikwels word daarna verwys dat hulle "twee state, maar een nasie" is.

Soms is daar egter verskil tussen Bakoe en Ankara se standpunte oor politieke vraagstukke en nasionale energiebeleid. Ten opsigte van die Nagorno-Karabakh-kwessie het Azerbeidjan sy invloed in Ankara laat geld. Vordering met 'n oplossing vir dié kwessie is vir Turkye tans 'n voorvereiste vir nouer politieke bande met Armenië.

As bemiddelaar tussen Azerbeidjan en Armenië speel die Russiese Federasie 'n sleutelrol in die konflik oor Nagorno-Karabakh. Nadat die vroeëre president Hejdar Alijef in 2002 'n besoek aan Moskou gebring het, het die verhoudinge tussen die twee lande voortdurend verbeter. In 2009 is 'n ooreenkoms oor Azerbeidjanse gasuitvoere na Rusland gesluit. Rusland het sedertdien 'n belangrike militêre radarstasie naby Gabala opgerig.

Alhoewel ekonomiese groei in Azerbeidjan teen 'n sterk tempo voortduur, steun dit net soos in die Sowjettyd hoofsaaklik op die oliebedryf en ander natuurlike hulpbronne. Ná die onafhanklikwording in 1991 het die ekonomie 'n transformasieproses na 'n markekonomie begin – 'n ontwikkeling wat tydelik deur die oorlog met Armenië onderbreek is.

Die olie- en gasbedryf, wat sedert 1997 'n beslissende bydrae tot Azerbeidjan se hoë ekonomiese groeikoers gelewer het, is steeds in staatsbesit. Buite dié bedryf is die meeste sektore nog swak ontwikkel en het modernisering nodig. Die informele sektor speel 'n belangrike rol.

Die per kapita-bruto nasionale produk het in 2010 VSA-$ 5 330 beloop. Die ongelyke verdeling van inkomste bly een van die grootste ekonomiese en sosiale uitdagings vir die regering. Vir president İlham Əliyev is die bestryding van armoede 'n sentrale politieke doelwit om die invloed van opposisiegroepe te beperk. Volgens statistieke van die Wêreldbank het in 2008 nog 15,8 persent van die bevolking onder die broodlyn geleef, teenoor 49,6 persent in 2001.

Die korrupsievlakke in regeringstrukture en die ekonomie – 'n tipiese verskynsel in baie olieproduserende lande – is steeds kommerwekkend. Volgens "Transparency International" se lys van minskorrupte lande is Azerbeidjan in 2010 as 134ste van altesaam 178 lande geranglys.

Landbou is die belangrikste ekonomiese sektor ná die olie- en gasbedryf. Sy aandeel aan die bruto nasionale produk beloop sowat 7 persent. Sowat die helfte van die oppervlakte word vir landboudoeleindes gebruik, waarvan 1,8 miljoen hektaar as akkerland en 2,1 miljoen hektaar as weivelde, die res word vir vrugte- en wynbou, teeplantasies en ander spesiale gewasse gebruik. Meer as sewentig persent van die akkerland is onder besproeiing.

Die vrugbare landbougrond in Noord- en Sentraal-Azerbeidjan lewer graan, katoen, wyn, tabak en moerbeibome vir die tradisionele sywurmteelt op. Plase in die subtropiese Lenkoran-streek produseer rys, sitrusvrugte, saffraan en tee. Die winterweivelde in die laer geleë landsdele en somerweilande in die bergstreke word vir veeteelt (hoofsaaklik skape en beeste) gebruik.

In die Sowjet-tydperk is die produksie van Azerbeidjan se landboubedryf by die behoeftes van die hele Sowjetmark aangepas. So is meer wyn verbou en die rysproduksie verminder. Die verbrokkeling van die Sowjetunie het ook Azerbeidjan se landbousektor in 'n ernstige krisis gedompel en hervormings noodsaaklik gemaak.

'n Eerste belangrike stap was om die plaaslike landbousektor meer selfversorging-georiënteerd te maak en agrariese produkte en vrugte te verbou wat in Azerbeidjan benodig word. Tien jaar ná die land se onafhanklikwording is egter steeds 70 persent van alle benodigde landbouprodukte ingevoer – onder meer danksy die hoë wisselkoers van die Azerbeidjanse manat teenoor die geldeenhede van buurlande soos Rusland, Turkye en Iran. 'n Tweede faktor was die gebrek aan moderne voedselverwerkingsaanlegte. Ondanks die verouderde toerusting in dié bedryf het die landboubedryf se aandeel aan totale beleggings in 2002 slegs 0,8 persent beloop, in vergelyking met die olie- en gasbedryf se 68,5 persent. In die eerste dekade van die 21ste eeu is Azerbeidjan se landbou daarnaas deur natuurrampe geraak, waaronder swaar oorstromings en 'n sprinkaanplaag vroeg in 2003.

In 1995 is met omvattende grondhervorming begin waarby grond en ander eiendomme van kollektiewe boerderye (kolchoses) en agrariese bedrywe (sowchoses) onder bewoners van landelike gebiede herverdeel is. Daarnaas is voedselverwerkingsbedrywe, wat voorheen in staatsbesit was, geprivatiseer. Tans word 99,7 persent van Azerbeidjan se totale landbouproduksie deur privaatboerderye opgelewer. Die landbousektor verteenwoordig 38,7 persent van alle werkgeleenthede in die land.

Die eerste spoorlyn in Azerbeidjan, wat op 20 Januarie 1880 ingewy is, was 20 kilometer lank en het Bakoe met Sabunçu verbind. Destyds is ru-olie met stoomtreine vervoer. Op 8 Mei 1883 is die spoorlyn tussen Bakoe en Tbilisi met 'n lengte van 550 km en in 1900 'n derde verbinding tussen Derbent en Bileceri (231 km) in bedryf gestel.

Die Azerbeidjanse Spoorweë (ADDY) was gedurende die Tweede Wêreldoorlog van strategiese belang aangesien dit die Rooi Leër van ru-olie voorsien het.

Die huidige spoorlynnetwerk het 'n totale lengte van 2 944 km, waarvan 2 122 km in gebruik is. Die besigste roetes met altesaam 1 277 km is geëlektrifiseer. Die Azerbeidjanse Spoorweë het 26 201 bruto registerton vrag en 5,5 miljoen passasiers in 2005 vervoer.

Ru-olie is een van die goue drade wat deur die geskiedenis van Azerbeidjan loop. Kleiner hoeveelhede olie is reeds vanaf antieke tye op die Abşeron-skiereiland ontgin om as brandstof te dien, onder meer om die vlamme in die vuurtempels van die Zoroastrisme te voed wat as reinigende krag vereer is, of as preserveermiddel.

In 1907 het Amerikaanse sakebaronne soos Rockefeller en Rothschild met inheemse magnate soos Hadji Moesa Taghijef en Seid Mirbabajef saamgespan om met die grootskaalse ontginning van Azerbeidjan se olievoorrade te begin. Hier het destyds die eerste oliepyplyne ter wêreld ontstaan, en bruin goud was die toormiddel waarmee Bakoe binnekort van 'n vaal stadjie tot 'n kosmopolitiese en glinsterende metropool omskep is.

Net soos vandag het die oorgrote meerderheid van die bevolking min voordeel uit die ekonomiese opbloei getrek, maar die vroeë 19de eeuse oliemagnate het tenminste 'n sin vir kuns, kultuur en argitektuur gehad en het stylvolle paleise, konsertgeboue en villa's laat oprig.

Azerbeidjanners heg groot waarde aan hul digkuns, en die land se digters is alomteenwoordig in die vorm van talle monumente. Nizami Gəncəvi, 'n 12de eeuse Azerbeidjanse digter wat in die destydse literêre taal Persies geskryf het, word as die beduidendste klassieke digter van die Persiese poësie beskou, en monumente, wat tere ere van die digter opgerig is, word in elke Azerbeidjanse stad aangetref. 'n Groot Nizami-monument is byvoorbeeld in die middestad van Bakoe op die Fonteineplein opgerig. Die jaar 1991 is deur Unesco tot Nizami-jaar verklaar.

Sy literêre werk sluit vyf groot heldedigte ("Xəmzə") in wat ook in Europese tale soos Duits vertaal is. "Leyli en Madjoen" het generasies van latere digters geïnspireer en ook die Duitse digtervors Johann Wolfgang von Goethe beïndruk.

Memed bin Suleyman Füzuli (* omstreeks 1483 of 1495; † 1556) het die eerste bewerking van dié stof in Azerbeidjans geskryf. Alhoewel hierdie digter in Irak geleef het, word hy as een van die nasionale simbole van Azerbeidjan vereer aangesien hy sy werke in drie tale geskryf het: Persies, Arabies en Azerbeidjans. Die laasgenoemde was in sy tyd nog hoofsaaklik 'n volkstaal wat eers deur Füzuli tot 'n volwaardige literêre taal ontwikkel is en waarin sy grootste literêre prestasies behaal het.

Füzuli word as een van die beduidendste digters van die klassieke Azerbeidjans-Turkse literatuur beskou en deur die Alewiete as een van die sewe groot poëte (Turks: "Yedi Ulu Ozan") vereer. Sy werke word vandag nog in die hele Turkiessprekende wêreld gelees, sy dramatiese digkuns as tonele in die hele Midde-Ooste opgevoer, terwyl komponiste talle van sy gedigte getoonset het.

Bekende vroulike digters is Mehseti Gənjəvi en Xurşidbanu Natəvan of Natavan (1830–1897). Bekende manlike 19de eeuse digters sluit Axundov (1812–1878), die naamgewer van Bakoe se Staatsbiblioteek, en Mirza Şafi (1794–1852) in.

Musiek speel 'n sentrale rol in die alledaagse lewe en die kultuur van Azerbeidjanners. Baie inwoners speel tenminste een instrument, en hierdie musikale belangstelling en aanleg word deur die staat met groot subsidies vir musiekonderwys en musikale kunste bevorder.

Die erfenis van Azerbeidjanse volksmusiek strek so ver terug as 1 000 jaar gelede. In Suid-Azerbeidjan het in die 16de eeu 'n tradisie van barde (Azerbeidjans: "aşıq") begin ontwikkel wat dastans, gedigte waarin liefdes- en heldeverhale vertel word, voorgedra en mondeling oor generasies oorgelewer is. Gedurende die Sowjettydperk het hierdie gedigte ook 'n politieke funksie as berymde protes teen die Russiese besetters vervul.

Tans tree aşıqs onder meer by huwelike en ander feeste op en begelei hul gesang op die saz, 'n Azerbeidjanse langnek-luit. Die oorlog met Armenië het die hartland van die aşıq-tradisie, die Azerbeidjanse gebiede wes van die Republiek Nagorno-Karabakh, van sy bewoners en hul kultuur beroof. Talle aşıqs leef net soos hul gehore al jare lank in vlugtelingkampe waar feeste met gesang nouliks gevier kan word.

Die aşıq-kuns is deur Unesco in 2009 as "meesterwerke van die mondelinge en immateriële erfenis van die mensdom" gelys.

Azerbeidjanse muğam-musiek is 'n soort simfoniese werk wat in dele met gesang en instrumentele musiek gerangskik word. Sy wortels lê in die Persiese hoofse musiek sodat Europese musikale konsepte soos tonale skema's met toonaarde net soos Europese ritmes hier nie toegepas kan word nie. Opvoerings kan soms ure duur, waarby die sanger op Azerbeidjan se drie nasionale instrumente begelei word – die tar ('n soort luit), die kamança ('n soort knieviool met 'n dik resonansie-ruimte) en die daf ('n soort tamboeryn).

Die simfoniese grondslag van muğam-musiek het in die vroeë 20ste eeu die oorname en plaaslike ontwikkeling van westerse klassieke musiek vergemaklik. So het Azerbeidjanse komponiste 'n leidende rol in die klassieke musikale lewe van die Sowjetunie gespeel. 'n Tweede komponent van muğam-musiek, improvisasies, het daarvoor gesorg dat dié tradisionele musiekstyl ewe maklik ingang in die plaaslike jazz-musiek gevind het.

In 2003 is muğam-musiek deur Unesco eweneens as "meesterwerke van die mondelinge en immateriële erfenis van die mensdom" gelys.

Ballet en opera geniet groot aansien in Azerbeidjan. Enkele komponiste soos Uzeir Hajjibekov, wat die operas "Ker-Ogly" en "Leyli en Mejnūn" en die operette "Arshin Mal ʾAlan" gekomponeer het, en Kara Karayev (wat sukses behaal het met simfoniese musiek en ballette soos "Sewe Skoonhede" en "Die Pad van Donder") het ook in die buiteland bekendheid verwerf.

Die afwisselende natuur, die verskeidenheid klimaatsones en die lang geskiedenis met verskillende kulturele invloede word in Azerbeijan se kookkuns weerspieël. Al is dit nog weinig bekend in die buiteland, word dit deur kenners as een van die mees gesofistikeerdes ter wêreld beskou. Oosterse en Kaukasiese invloede word gekombineer met vars speserye en kruie wat dikwels slegs in Azerbeidjan beskikbaar is en hier gebruik word om 'n verskeidenheid vleisgeregte te verfyn. Die hoë lewensverwagtig van Azerbeidjanners word dikwels naas die gematigde klimaat en gesonde leefwyse ook aan sy gesonde kos toegeskryf.

Net soos in ander Islamitiese lande word veral skaap-, bok- en hoendervleis, selde ook beesvleis bedien. Danksy die nabyheid van die Kaspiese See is daar ook 'n groot verskeidenheid visgeregte, waarby elke gewes sy eie spesialiteite het. Restaurante in Bakoe bedien alle streekkosse van Azerbeidjan.

Sopdisse met 'n sterk boeljon as basis staan as hoofgereg sentraal op Azerbeidjanse spyskaarte. Hulle word met talle speserye gegeur. Ander disse word sowel as voor- asook as hoofgeregte bedien. Vir tipiese geregte soos "piti" en "kufta-bosbasj" (gekookte vleisbolletjies) word eers die aftreksel as sop en daarna die vleis en ander bestanddele, wat daarin gaargemaak is, geniet.

Ryspilaf is die bekendste en kenmerkendste gereg in Azerbeidjan se kookkuns. Elke gewes het sy eie resep met verskillende bestanddele soos vleis, vis, vrugte en speserye. Gewilde variante uit 'n totaal van sowat veertig streekresepte is Kaurma-pilaf met bokvleis, tojug-pilaf met hoendervleis, Sjirin-pilaf met soet gebakte vrugte of Sjoedli-pilaf met melkrys.

Net so gewild soos pilaf is dolma, 'n maalvleisgereg met rys, uie, eiervrugte en vars kruie wat in uitgeholde tamaties en rissies gevul of in kool- of wynblare toegedraai en gebraai word. Nog 'n feitlik daaglikse Azerbeidjanse maaltyd, wat dikwels ook op feesdae bedien word, is sjasjlik – klein stukkies vleis of maalvleis wat met bokstertvet gebraai word.

Vars kruie, tamaties en komkommers word by alle geregte bedien. Tipiese nageregte soos baklava en halva, wat oral in die Turkse kultuurgebied geniet word, is ook in Azerbeidjan gewild. Elke maaltyd word met Azerbeidjanse tee afgerond, waarby verskillende soorte konfyt as versoeter dien.






</doc>
<doc id="17113" url="https://af.wikipedia.org/wiki?curid=17113" title="Claude Debussy">
Claude Debussy

Claude Achille Debussy (22 Augustus 1862 – 25 Maart 1918) was 'n Franse komponis wat bygedra het tot groot vernuwing binne die Klassieke Musiek. Hy leef en werk veral in Parys waar meeste van sy indrukwekkende werke ontstaan het. 

Hoewel die Franse komponis Debussy min direkte navolgers gehad het, was sy invloed op die musiek van die 20e eeu van groot belang. In die tydperk ná Wagner behoort Debussy tot diegene wat deur 'n herwaardering van die musikale materiaal - harmonie, melodie, ritme, klankkleur - die werkterrein vir komende geslagte verruim het. In sy veelsydige oeuvre, wat nie net deur Wagner, Moessorgski en andere beïnvloed is nie maar ook deur die literatuur, skilderkuns en eksotiese kuns, was natuurindrukke 'n belangrike bron van inspirasie. 

(AchilIe) Claude Debussy, gebore op 22 Augustus 1862 in Saint Germain- en-Laye, het uit 'n baie eenvoudige gesin gekom. Deur die toedoen van die digter Paul Verlaine se skoonmoeder, mev. Mauté de Fleurville, wat sy natuurlike begaafdheid ontdek en dit deur middel van klavierlesse ontwikkel het, kon hy tot die Paryse Musiekkoriservatorium toegelaat word. 

Vanaf 1872 het hy onder andere by Lavignac teorie, vanaf 1873 by Marrnontel klavier en vanaf 1880 by Ernest Guiraud (1837 -1892) komposisie gestudeer. Van 1879 tot 1882 het "AchilIe de Bussy" in die somermaande deur Europa gereis as huispianis van mev. Von Meck, die weldoenster van Tsjaikofski. Debussy het daarvan gehou om weelderig te lewe en het dit daarom geniet om aan huis van die Paryse gesin Vasnier te kom. 

Aangemoedig deur mev. Vasnier, aan wie hy sy eerste liedere opgedra het, en met baie begrip gelei deur Guiraud, het hy al hoe meer op kom poneer begin konsentreer. In 1884 het hy die Premier Grand Prix de Rome verower met sy kantate "“Enfant Prodigue." Die tweejarige verblyf in Rome, wat deel van die prys was, het Debussy nie baie geval nie. 

Terug in Parys het hy al sy ou bande verbreek en aansluiting gesoek by die Paryse kring letterkundiges en beeldende kunstenaars rondom die digter Mallarmé. SimboIisme, die art nouveau en die belangrikste strominge in die filosofie en die sielkunde van die tyd, en veral die nuwe opvattings voor die wêreld van die droom, het sy werk beïnvloed. 

Die poësie van een van sy min vriende, Pierre Louys (1870-1925), het hom tot die "Chansons de Bilitis" (1897) geïnspireer - 'n toneelstuk van Maeterlinck - tot sy enigste opera, "Pelléas et Mélisande," wat hy in 1902 voltooi het. 'n Teks van Rossetti het aanleiding gegee tot 'n kantate, "La damoiselle élue" (1887-1889), en 'n gedig van Mallarmé tot sy eerste suksesvolle orkeswerk, "Prélude à l'après-midi d'un faune" (1892-1894) . 

Terwyl hy aan die teksdigter van sy eerste liedere, Verlaine, getrou gebly het "(Ariettes oubliées," 1888; "Fêtes galantes I" en "II," 1893, 1904), het hy onder andere ook vyf tekste van Baudelaire (1887 -1889) en vier eie tekste "(Proses Iyriques," 1892 -1893) getoonset. Die langdurige werk aan sy opera het Debussy se skeppingsdrang duidelik gestimuleer, sodat hy geleidelik 'n eie idioom ontwikkel het, wat juis die uitsonderlike karakter van sy opera bepaal het. Sy eie idioom kom ook in sy groter orkeswerk "La mer" (1905) volkome tot uitdrukking. 

Sy latere werk, wat die studieonderwerp van baie moderne komponiste is, was meer abstrak-musikaal georiënteer. André Caplet was sy belangrikste vriend en medewerker in sy laaste moeilike jare, wat vererger is deur geld bekommernis en die slepende siekte (kanker) wat hom al in 1909 begin teister het. Om finansiële redes het hy as dirigent konsertreise aanvaar, asook komposisieopdragte van onder andere Nizjinski (die ballet "Jeux," 1912). Ida Rubinstein (toneelmusiek by "Le martyre de Saint-Sébastien" van D'Annunzio, 1911) en sy uitgewer Durand Cn onvoltooide reeks van ses sonates vir verskillende instrumente). Dit het sy laaste kragte geverg. Sy planne vir twee operas volgens verhale van Poe kon hy nie verwesenlik nie. Hy is op 25 Maart 1918 in Parys oorlede. 

In die omvangryke literatuur oor Debussy (onder andere deur van L. Vallas, E. Decsey, A. Liess, E. Lockspeiser, R. Myers en E. Vuillermoz) word daar verskillende interpretasies van sy veelsydige oeuvre gegee. Die talle uitsprake van Debussy self, onder andere in sy musiekkritieke (saamgebind in "Monsieur Croche, anti-dillettante," parys 1921), is sowel verduidelikend as teenstrydig. 

Debussy is, soos die meeste van sy tydgenote, deur Wagner beïnvloed, onder andere in die gebruik van die "leitmotiven" die baie aandag aan orkesklank, wat by Debussy ontwikkel het tot 'n vorm bepalende element. Hierin het hy homself bewys as die kleurgevoelige "impressionis", 'n omstrede' klassifikasie wat deur Debussy self in die hand gewerk is. As geesverwant van skilders soos Munet, Turner en Wistier het hy in verskillende werke "(Nokturnes, 1892-1899; La mer)" kleur- en ligeffekte aangetoon. Hy het vir die orkes en die klavier onderskeidalik drie en ses "Images" (Beelde, 1906-1911; 1905-1909) gekomponeer. 

Baie ander werke, onder andere sy 24 preludes in twee stelle van 12 elk vir klavier (1910-1913) , dui op atmosfeer- en natuurindrukke. Sy twaalf etudes (1915), beïnvloed deur Chopin, toon sy bewustheid van die klankmoontlikhede van die klavier. 

Wagner se sterk chromaties gekleurde harmonie het in Debussy se werke met hul gekompliseerde en harmoniese verhoudings, onopgeloste en onvolledige akkoorde en parallelle interval- en akkoordreekse uitgegroei tot 'n geleidelike vervaging van die spanningsveld tussen konsonant en dissonant, 'n hersiening van die harmoniese funksies. Die tonaliteit het hy egter in 'n mate behou. Ook die reëlmatige opbou van die melodie in geIyke periodes en die duidelike omlyning van die afsonderlike temas is by Debussy onderworpe aan 'n proses van vervaging en differensiasie. In dié opsig is hy deur die musiek van Moessorgski beïnvloed. Hoewel hy onder andere in sy strykkwartet (1893) die tradisionele sonatevorm min of meer gehandhaaf het, het hy in sy opera hoofsaaklik 'n "melodiese resitatief", en elders 'n baie vrye melodie, gebaseer op klein intervalgroepe, gebruik. 

'n Verruiming van die melodiese materiaal het beteken die gebruik van toonreekse wat aan kerktoonsoorte en aan Oosterse musiek verwant was. Hierdie toonreekse het blykbaar op 'n natuurlike wyse voortgekom uit sy liefde vir die eksotiese of uitheemse sfeer en uit sy belangstelling in die musikale verlede. Die belangstelling blyk ook uit sy tekskeuse "(Trois chansons de France," 1904; "Trois chansons de Charles d'Orléans" vir a capellakoor, 1898 -1908; "Trois ballades de Francois Villon," 1910) en die gebruik van vorme soos die prelude, sarabande, menuet en passepied "(Pour Ie piano," 1896-1901; "Suite bergamasque," 1890-1905). Debussy, wie se voorkeure nie vry was van 'n besliste chauvinisme nie, hoofsaaklik teen Duitsland gerig, noem homself op die titelbladsy van sy laaste werk "musikus van Frankryk.” 

Onder hierdie werke is van sy bekendstes:

"Impressionisme" is 'n woord wat dikwels gebruik word om sy musiek te beskryf. Dit sluit aan by die skilderkuns waaronder Franse skilders soos Monet, Renoir en Degas die impressionistiese rigting ingeslaan het.




</doc>
<doc id="17114" url="https://af.wikipedia.org/wiki?curid=17114" title="Versailles">
Versailles

Versailles is 'n stad wat ongeveer 19km suidwes van Parys, Frankryk, geleë is. Dit is veral bekend vir die paleis van Versailles wat deur Lodewyk XIII gebou en deur sy seun Lodewyk XIV uitgebrei is. 

Naas die wêreldberoemde kasteel, is daar ook ander besienswaardighede waaronder:

Belangrike geskiedkundige wêreldgebeure het hier plaasgevind, waaronder:



</doc>
<doc id="17115" url="https://af.wikipedia.org/wiki?curid=17115" title="Andes">
Andes

Die Andesgebergte (Spaans: "Cordillera de los Andes") is 'n groot, lang bergreeks aan die weskus van Suid-Amerika. Dit is ongeveer 7 000 km lank en op plekke tot 160 km breed. Die gemiddelde hoogte van die bergreeks is ongeveer 4 000 meter en die hoogste punt is Aconcagua met 6 962 meter in Argentinië naby die grens met Chili, gevolg deur Ojos del Salado (6 893 m). 

Die Andes loop vir die grootste deel parallel met die Stille Oseaan deur die lande Venezuela, Colombia, Ecuador, Peru, Bolivië en die suidelike deel loop deur Argentinië en die lang en smal land Chili. Die mees suidelike punt is by Tierra del Fuego.

Tot die Spaanse verowering in 1533 onder Francisco Pizarro het die magtige Inka-ryk 'n belangrike rol in die streek gespeel. Die naam van die Andes is waarskynlik afgelei van die Quechua-woord "anti", wat "ooste" beteken.


</doc>
<doc id="17117" url="https://af.wikipedia.org/wiki?curid=17117" title="Lingua Franca Nova">
Lingua Franca Nova

Lingua Franca Nova is 'n kunsmatige taal, deur Dr. C. George Boeree saamgestel, om as hulpmiddel te dien in internasionale kommunikasie. Dit is saamgestel uit 'n mengsel van die tale Frans, Italiaans, Portugees, Spaans en Katalaans, met 'n grammatika soortgelyk aan die kreoolse tale soos Bislama, Tok Pisin en Papiamentu. Die kort naam vir die taal is LFN. Die LFN-groep het hul eie wiki en sedert 19 April 2018 ook hul eie Wikipedia.

Die woordeskat van die taal is afkomstig van vyf romaanse tale: Frans, Spaans, Portugees, Italiaans en Katalaans, maar die grammatika is nader aan die kreool se tale. Soos meeste werkwoorde in Afrikaans, verander die werkwoord nie na aanleiding van die persoon nie:

Lingua Franca Nova 



</doc>
<doc id="17119" url="https://af.wikipedia.org/wiki?curid=17119" title="Kuba">
Kuba

Kuba (Spaans: "Cuba", [ˈkuβa]), amptelik die Republiek Kuba (Spaans: "República de Cuba", [re'puβlika ðe ˈkuβa]), is 'n eilandnasie in die Amerikas en bestaan uit Kubaeiland, die grootste van die Groot Antille, die Isla de la Juventud en 'n aantal kleiner nabygeleë eilandjies. Kuba is in die noordelike deel van die Karibiese gebied geleë naby die samekoms van die Karibiese See, die Golf van Meksiko en die Atlantiese Oseaan. Kuba is suid van die Verenigde State en die Bahamas, wes van die Turks- en Caicoseilande en Haïti en oos van Meksiko waarvan dit deur die Straat van Yucatán geskei word. Die Kaaimanseilande en Jamaika is suid van Kuba geleë.
Kuba is die land met die grootste bevolking in die Karibiese Eilande. Die land se kultuur en gebruike is afkomstig uit verskeie bronne insluitend die oorspronklike Taíno en Ciboney bewoners, die Spaanse koloniale tydperk, slawe uit Afrika en die nabygeleë Verenigde State. Die eiland het 'n tropiese klimaat wat as gevolg van die omliggende see redelik matig is. Die warm water van die Karibiese See en die eiland se ligging voor die Golf van Meksiko maak Kuba kwesbaar tot gereelde orkane.

Kuba is aan die einde van die 15de eeu deur Spanje ontdek en gekoloniseer. In teenstelling met die res van Spaans-Suid-Amerika, wou Spanje Kuba in die 19de eeu as 'n kolonie behou en bereik dit eers in 1902 na ingryping van die Verenigde State ná die Spaans-Amerikaanse Oorlog sy onafhanklikheid. Vandag is die land amptelik 'n sosialistiese staat en word sedert 2018 deur Miguel Díaz-Canel geregeer. Die hoofstad is Havana en die amptelike taal is Spaans.

Kuba is op 27 Oktober 1492 deur Christopher Columbus ontdek tydens sy eerste ontdekkingstog.

Die eiland was tydens Columbus se aankoms reeds deur Indiane, ook Amerindiane genoem, bewoon. Die aantekeninge van vroeë ontdekkingsreisigers en argeologiese fondse identifiseer drie groepe: die Gaunahatabyes, die Taíno en Ciboney. Die Gaunahatabyes is die oudste van die groepe en het moontlik uit Noord-Amerika in Kuba aangekom. Sommige argeoloë en antropoloë meen egter dat hulle, soos ander Amerindiane uit Suid-Amerika via die Karibiese Eilande in Kuba aangekom het. Toe die Spanjaarde in Kuba aangekom het, het hulle in die Westelike deel van Kuba gewoon. Die Ciboney was deel van die groter Arawak-groep uit Suid-Amerika. Die Ciboney was 'n steentydperkkultuur en meer gevorderd as die Gaunahatabyes. Die Ciboney was bekwame jagter-versamelaars en vissers en het, anders as die Gaunahatabyes, wat meestal in grotte gewoon het, ook primitiewe huise genaamd "bajareques" en "barbacoas" opgerig en 'n primitiewe vorm van landbou beoefen. Die Taíno's was 'n tweede, meer gevorderde, Arawak-groep wat omtrent twee eeue voor die Spaanse verowering op die eiland aangekom het. Daar was moontlik beduidende koperhandel met Suid-Amerika en voorwerpe uit die vasteland is al in Taíno-omgewings ontdek.

Die kus van Kuba is in 1511 volledig deur Sebastián de Ocampo gekarteer en in die jaar is die eerste Spaanse vesting deur Diego Velázquez de Cuéllar by Baracoa gestig. Ander dorpe, insluitend Havana (gestig in 1515), het kort daarna gevolg. Die Spanjaarde het soos elders in die Amerika's die ongeveer 100 000 inheemse bewoners wat Christendom weerstaan het onderdruk en aan slawerny onderwerp. Binne 'n enkele eeu het die inheemse bevolking so te sê as 'n aparte nasie verdwyn as gevolg van 'n kombinasie van siektes wat uit Europa ingevoer is, dwangarbeid en volksmoord. Aspekte van die omgewing se outogtone erfenis het wel deels behoue gebly deur die opkoms van 'n beduidende Mestizobevolking. Met die vernietiging van die inheemse bevolking het die setlaars slawe uit Afrika, wat hoër weerstand teen siektes uit die Ou-Wêreld gehad het, begin invoer, en het die slawe spoedig 'n beduidende deel van die inwoners verteenwoordig.

Kuba was vir 388 jaar lank 'n Spaanse besitting wat deur 'n goewerneur in Havana regeer is. Die kolonie se ekonomie was gebaseer op bosbou en die uitvoer van suiker, koffie en tabak na Europa en later ook Noord-Amerika. Die eiland is in 1762 deur die Verenigde Koninkryk in besit geneem maar die jaar daarna weer aan Spanje teruggegee. Die Spaanse bevolking is aangevul deur setlaars uit Haïti toe die gebied deur Spanje aan Frankryk afgestaan is. Soos in ander dele van die Spaanse Ryk het 'n klein elite van grondbesitters uit Spaanse afkoms die maatskaplike en ekonomiese mag beheer met die res van die bevolking wat uit gemengde ras kleinboere en arbeiders, kreole, en slawe uit Afrika bestaan het.

Hoewel daar wel 'n mate van agitasie vir onafhanklikheid was, het Kuba in die 1820's lojaal gebly, toe ander dele van Spanje se ryk in Latyns Amerika gerebelleer het en onafhanklike state gevorm het. Dit is gedeeltelik te wyte dat die welstand van die Kubaanse setlaars afhanklik was van hulle uitvoerhandel met Europa, en gedeeltelik uit vrese vir 'n slawerebellie (soos wat in Haïti plaasgevind het), as die Spanjaarde sou onttrek. Verder het die Kubane die groeiende mag van die VSA meer gevrees as wat hulle ontevrede was met die Spaanse koloniale heerskappy.

Kuba se ligging digby die VSA het 'n groot invloed op die land se geskiedenis gehad. In die 19de eeu het politici uit die suide van Amerika planne vir Kuba se anneksasie beraam om die pro-slawernymag in die VSA te versterk. Meeste van die tyd was daar 'n party in Kuba wat so 'n beleid ondersteun het. In 1848 is 'n pro-anneksasierebellie verslaan. Daar was ook verskeie pogings deur anneksasiemagte om die eiland uit Florida in te val. Meer as een poging is aangewend om Kuba by Spanje te koop. In die somer van 1848 het President James K. Polk sy ambassadeur aan Spanje, Romulus Mitchell Saunders, toestemming gegee om die aankoop van Kuba te onderhandel en Spanje tot $100 miljoen aan te bied – op daardie tydstip 'n aansienlike bedrag vir 'n enkele gebied. Spanje het egter geweier om een van die land se laaste besittings in die Amerikas af te staan.

Die uitslag van die Amerikaanse Burgeroorlog het oënskynlik 'n einde gebring aan die pro-anneksasie bedreiging. Agitasie vir Kubaanse onafhanklikheid van Spanje het herleef wat in 1886 tot 'n rebellie gelei het. Dit het uitgeloop op 'n uitgerekte konflik, wat as die Tienjarige Oorlog bekend staan, tussen onafhanklikheidsgesinde magte en die Spanjaarde en hulle plaaslike bondgenote. Daar was heelwat simpatie vir die onafhanklikheidstrewe in die VSA en nie-amptelike hulpverlening is verskaf, maar die VSA het nie militêr ingegryp nie. In 1878 is die konflik met die Vrede van Zanjon beëindig met Spanje wat groter outonomie aan Kuba belowe het.

Die eiland was uitgeput na die lang konflik en pro-onafhanklikheidsagitasie het tydelik gekwyn. Daar is ook gevrees dat as die Spanjaarde sou onttrek, of as daar verdere burgerlike stryd was, die VSA sou ingryp en die eiland sou annekseer. Deels as gevolg van druk uit die VSA, is slawerny in 1886 afgeskaf. Die afstammelinge van die slawe uit Afrika is egter steeds maatskaplik en ekonomies benadeel, ondanks burgerlike gelykstelling wat in 1893 toegestaan is. In die tydperk het landelike armoede in Spanje tot heelwat immigrasie na Kuba gelei — onder die aankomelinge was die ouers van Fidel Castro.

Gedurende die 1890's het pro-onafhanklikheidsagitasie herleef, aangeblaas deur wrewel oor die beperkings wat Spanje op Kubaanse handel geplaas het en vyandigheid teenoor Spanje se al hoe meer onderdrukkende en onbekwame administrasie van Kuba. In April 1895 het 'n rebellie onder leiding van die digter José Martí en Tomás Estrada Palma, wat Kuba as 'n onafhanklike republiek uitgeroep het, uitgebreek — Martí is kort daarna dood en het Kuba se onbestrede nasionale held geword. Die Spanjaarde het weerwraak geneem met 'n veldtog van onderdrukking waarvolgens die landelike bevolking, in wat deur internasionale waarnemers as vestingstede beskryf is, gedryf is. Daar word geskat dat tussen 200 000 en 400 000 Kubane in die tydperk aan vermaering en siekte gesterf het. Dit het gelei tot protes uit die VSA en Europa teen die Spaanse optrede op die eiland.

In 1897 het Spanje uit vrees vir ingryping deur die VSA 'n meer versoenende beleid in plek gestel waarvolgens selfregering met 'n verkose wetgewer belowe is. Die rebelle het die aanbod geweier en die onafhanklikheidsoorlog het voortgeduur. Kort daarna, op 15 Februarie 1898, is die Amerikaanse oorlogskip Maine op geheimsinnige wyse in die hawe van Havana opgeblaas met 266 sterftes tot gevolg. Magte in die VSA wat ten gunste van ingryping in Kuba was, het die geleentheid aangegryp om Spanje daarvan te beskuldig dat hulle verantwoordelik was vir die ontploffing. Meegesleep deur 'n golf van nasionalisme het die Kongres in die VSA 'n resolusie deurgevoer wat 'n beroep gedoen het vir ingryping. President William McKinley het spoedig hieraan voldoen.

Dit het gelei tot die Spaans-Amerikaanse Oorlog waarin VSA magte in Junie 1898 in Kuba geland het en die Spaanse weerstand vinnig oorkom het. In Augustus is 'n vredesverdrag onderteken waarvolgens Spanje ingestem het om uit Kuba te onttrek. In die VSA was daar stemme ten gunste van Kubaanse onafhanklikheid terwyl ander anneksasie voorgestaan het. Om 'n kompromie te bereik het die McKinley-administrasie Kuba onder 'n 20-jaar VSA verdrag geplaas. Die Kubaanse onafhanklikheidsbeweging was bitterlik gekant teen die reling, maar anders as in die Filippyne, waar soortgelyke gebeure afgespeel het, was daar nie 'n uitbraak van gewapende weerstand nie.

Theodore Roosevelt, wat in die Spaans-Amerikaanse Oorlog geveg het en simpatie gehad het met die onafhanklikheidsbeweging, het McKinley as President van die VSA opgevolg in 1901 en het die 20-jaar verdrag voorstel laat vaar. In stede daarvan het die Republiek Kuba formeel onafhanklikheid ontvang op 20 Mei 1902, met die onafhanklikheidsleier Tomás Estrada Palma wat die land se eerste president geword het. Volgens die nuwe Kubaanse grondwet, het die VSA egter die reg behou om in Kubaanse aangeleenthede in te meng en om toesig te hou oor die land se finansies en buitelandse betrekkinge. Volgens die Platt-wysiging het Kuba ook ingestem om die vlootbasis by Guantánamo Baai aan die VSA te verhuur.

'n Onafhanklike Kuba het spoedig probleme ondervind as gevolg van faksieverskille en korrupsie onder die klein opgevoede elite en die regering se onvermoë om 'n oplossing te vind vir die maatskaplike probleme wat die Spanjaarde agtergelaat het. In 1906, na 'n omstrede verkiesing om Estrada Palma se opvolger te kies, het 'n gewapende rebellie uitgebreek en het die VSA sy reg op ingryping uitgeoefen. Die land is deur die VSA beset en 'n VSA goewerneur het vir drie jaar die beheer oorgeneem. In 1908 is selfregering herstel toe José Miguel Gómez as president verkies is. Die VSA het egter toesig van Kubaanse aangeleenthede volhou. Ten spyte van gereelde uitbrake van onrus, is grondwetlike regering tot 1925 gehandhaaf toe Gerardo Machado y Morales, nadat hy as President verkies is, die grondwet opgeskort het.

Machado was 'n Kubaanse nasionalis en sy regering het heelwat plaaslike ondersteuning gehad ten spyte van die geweldadige onderdrukking van critici van die regering. Tydens sy heerskappy het Kubane beheer verkry oor hulle ekonomie en is 'n paar belangrike ontwikkelingsprojekte onderneem. Sy magsgreep is deur die Groot Depressie, wat die pryse van Kuba se landbou-uitvoere afgedwing het en grootskaalse armoede veroorsaak het, verswak. In Augustus 1933 het elemente uit Kuba se leër 'n staatsgreep uitgevoer waarvolgens Machado afgeset is en Carlos Manuel de Céspedes, wie se vader 'n sleutelrol gespeel het in die uitroep van die Tienjarige Oorlog, as President aangestel. In September het 'n tweede staatsgreep, onder leiding van Sersant Fulgencio Batista, Céspedes afgeset wat gelei het tot die eerste Ramón Grau San Martín regering. Die regering het slegs 100 dae lank oorleef, maar dit het radikale liberale veranderings in die Kubaanse samelewing en die verwerping van die Platt-wysinging ingelui.

In 1934 het Batista en die leër, wat die werklike magspilpunt in Kuba was, Grau met Carlos Mendieta y Montefur vervang. In 1940 het Batista besluit om homself as President verkiesbaar te stel. Die leier van die grondwetlike liberale Ramón Grau San Martín het geweier om hom te ondersteun en Batsista het hom tot die Kommuniste Party van Kuba, wat sedert die 1930's in grootte en invloed gegeroei het, gewend.

Met die ondersteuning van Kommunisties-beheerde vakunies, is Batista tot President verkies. Sy administrasie het uitvoerige maatskaplike hervormings in plek gestel en 'n nuwe progressiewe grondwet ingevoer. Verskeie lede van die Kommuniste Party het posisies in sy administrasie beklee. Batista se administrasie het Kuba formeel by die Tweede Wêreldoorlog as 'n bondgenoot van die VSA betrek deur op 9 Desember 1941 oorlog teen Japan te verklaar en op 11 Desember 1941 teen Duitsland en Italië. Kuba het egter nie op betekenisvolle wyse militêr aan die Tweede Wêreldoorlog deelgeneem nie. Teen die einde van sy termyn in 1944 het Batista volgens die bepalings van die grondwet teruggestaan en is Ramón Grau verkies as sy opvolger. Grau het staatsbesteding op gesondheid, opvoeding en behuising verhoog, maar Grau se liberale was geswore vyande van die Kommuniste en Batista het meeste van Grau se program teëgestaan.

In 1948 is Grau opgevolg deur Carlos Prío Socarrás, wat Grau se minister van arbeid was en besonder ongewild was onder die Kommuniste. Prío was 'n minder beginselvaste liberaal as Grau en onder sy administrasie het korrupsievlakke gestyg. Dit was deels as gevolg van die naoorlogse herstel van Amerikaanse welvaart en die gevolglike instroming van dobbelgeld na Havana, wat die middelpunt van mafiabedrywighede geword het. Nietemin het Prío belangrike veranderinge deurgevoer soos die stigting van 'n Nasionale Bank en die stabilisering van die Kubaanse geldeenheid. Die invloei van Amerikaanse geld het 'n voorspoedgolf aangevuur wat gehelp het om lewenstandaarde op te hef. Die gaping tussen armes en rykes het egter groter en meer sigbaar geword.

Die 1952 verkiesing was 'n drieledig stryd. Roberto Agramonte van die Ortodoxos party het in meningspeilings die voortou geneem, gevolg deur Dr. Aurelio Hevia van die Auténtico party met Batista wat heelwat agter hulle in derde plek gelê het in sy poging om tot die amp terug te keer. Toe dit duidelik word dat Batista weinig kans gestaan het om te wen het hy 'n staatsgreep onderneem op 10 Maart 1952 en vir die volgende twee jaar die mag as “provisionele president” behou met die hulp van 'n nasionalistiese deel van die leër. In 1954 het Batista onder druk van die VSA ingestem tot 'n verkiesing. Die Partido Auténtico het voormalige-President Grau as hulle kandidaat voorgestel. Hy het egter onttrek te midde van bewerings dat Batista verkiesingsbedrog in die mou gevoer het. Batista kon toe beweer dat hy 'n verkose President was. Sy regime is gekenmerk deur hoë vlakke van korrupsie asook armoede onder die Kubaanse bevolking. Batista se poliesiemag was bekend vir hulle wrede taktiek en geweld teen die bevolking. Fidel Castro het 'n mislukte weerstandspoging by die Moncada Barrakke, in Santiago de Cuba, en op die kleiner Carlos Manuel de Cespedes Barrakke en op die Fees van Sint Anna op 26 Julie 1953 gelei.

Baie Florida-gebaseerde Amerikaanse mafiosi het hulleself tydens Batista se regering in Kuba gevestig, vernaamlik prominente mafiabaas Santo Trafficante, Jr. Hulle bedrywighede het wettige hotelle en casino's sowel as allerhande onwettige ondernemings ingesluit. Die Amerikaanse mafialede het invloedryke politieke ondersteuners van Batista, wat hulle aktiwiteite verdra het in ruil vir omkoopgeld en gunstegeword.

In 1956 het 'n rebellegeselskap, wat Fidel Castro ingesluit het, in 'n boot uit Meksiko aanwal gestap en probeer om 'n gewapende weerstandsbeweging in die Sierra Maestra aan die gang te sit. Castro het na Meksiko gegaan nadat hy uit die tronk vrygelaat is na sy vonnis vir sy aandeel in die 1953 rebelleaanval op die Moncada Barakke in Santiago de Cuba. Batista se magte het meeste van die rebelle uitgewis, maar genoeg het oorleef om 'n lae intensiteit insurgensie in die berge aan die gang te hou. In reaksie hierop het Batista die fout gemaak om 'n onderdrukkingsveldtog te loods teen die opposisie, wat slegs tot groter ondersteuning vir die rebelle gelei het.

Tussen 1957 en 1958 het weerstand teen Batista onder die middelklas, studente, die Katolieke Kerk en in die platteland gegroei. Die VSA het op 14 Maart 1958 'n algemene wapenverbod teen Kuba ingestel. Teen die einde van 1958 het die rebelle daarin geslaag om uit die Sierra Maestra te breek en 'n algemene insurreksie aan die gang te sit. Honderde studente en andere wat gevlug het van Batista se toeslag op teëstand in die stede het by die rebelle aangesluit. Toe die rebelle Santa Clara, oos van Havana, ingeneem het, het Batista besluit dat die stryd tevergeefs was en het hy na die buiteland gevlug en in Portugal en later in Spanje om asiel aansoek gedoen. Castro se rebellemagte het die hoofstad op 1 Januarie 1959 binnegeval.

Fidel Castro het in Februarie 1959 eerste minister van Kuba geword en het die mag in die land behou totdat hy dit as gevolg van mediese redes in Julie 2006 aan sy broer, Raul Castro oorhandig het. In 1959 het Castro se regering maatstawwe soos grondhervorming, nasionalisering en die uitroei van wydverspreide korrupsie wat onder Batista ontwikkel het, geïmplementeer. Hy het ook die dobbelbedryf gesluit en die baie Florida-gebaseerde Amerikaanse bendeleiers van die eiland afgesit.

Die VSA het Castro se regering binne ses dae na sy aankoms in Havana erken. Verhoudinge sou egter gou versleg en toe Castro die VSA in April 1959 besoek het President Eisenhower verkies om hom nie te woord te staan nie. Visepresident Richard Nixon het egter wel 'n vergadering met Castro gehou waarna Nixon die gevolgtrekking gemaak het dat Castro "of ongelooflik naïf oor kommunisme was of onder kommunistiese dissipline was – my raaiskoot is eersgenoemde."

Sowat 500 vermeende Batista-samewerkers is deur die nuwe Kubaanse regering verhoor en tereggestel. Dit tesame met die beslaglegging van Kubaans-besitte ondernemings en die spoedige ondergang van die onafhanklike pers het die aard van die nuwe regering bevraagteken. Houdings oor die Kubaanse Rewolusie het vinnig verander in die VSA. Die nasionalisering van Amerikaanse maatskappye met 'n geraamde waarde van VSA $1 miljard het onmiddellik vyandigheid van die Eisenhower-administrasie ontlok. Kubaanse ballinge het 'n ontluikende uitgewekene gemeenskap in Miami begin vorm. Baie was woedend oor die revolusionêre regering se inbeslagneming van hulle eiendom in Kuba en die dood van hulle vriende en familie; hulle het spoedig 'n kragtig politieke drukgroep die VSA gevorm. Die Amerikaanse regering het in 1959 al hoe meer vyandig teenoor Kuba geword. Dit het weer moontlik bygedra daartoe dat Castro wegbeweeg het van die liberale elemente van sy revolusionêre beweging en die mag van onversetlike Marxistiese figure in die regering, vernaamlik Che Guevara, versterk het.

In Junie 1959 maak Che Guevara vir die eerste keer in Kaïro kontak met die Sowjetunie. Op 1 Oktober 1959 kom die Sowjetintelligensieagent Aleksandr Alekseev in Havana aan om die eerste direkte politieke skakel tussen Moskou en die Kubaanse leierskap te vestig. op 19 Oktober bedank Huber Matos, 'n leiersfiguur in die Rewolusie, sy pos as militêre aanvoerder van die Camagüey provinsie, en 14 offisiere as gevolg van die "stygende invloed van kommunisme" in die Rewolusie. Hy word deur Camilo Cienfuegos vir verraad in hegtenis geneem en op 15 Desember vir 20 jaar gevonnis vir sameswering en verraad.

In Maart 1960 is die eerste hulpverleningsooreenkomste met die Sowjetunie onderteken. Teen die agtergrond van die Koue Oorlog het die VSA die vestiging van 'n Sowjetvastrapplek in die Amerika's as 'n bedreiging gesien en is planne beraam om Castro af te sit. In laat 1960 is 'n handelsboikot in plek gestel wat gelei het tot nog sterker bande met die Sowjetunie. Die administrasie het terselfdertyd planne goedgekeur vir 'n inval in Kuba deur Kubaanse uitgewekenes in Florida. Die planne sou anti-Castro opstande benut. Dit loop uit op die rampspoedige Inval van Varkebaai waarin Kubaanse teenstanders van Castro, met behulp van die CIA, die regering probeer omverwerp het. President John F. Kennedy het Amerikaanse lugsteun wat hy belowe het op die laaste oomblik onttrek en die populêre anti-Castro opstand het nie gerealiseer nie. Kennedy het geweier dat Amerika direk militêr betrokke raak en die invalsmag is oorweldigend verslaan. Vervolgens klop Kuba by die Sowjetunie aan vir hulp. Castro verklaar Kuba 'n sosialistiese republiek en homself 'n Marxistiese-Leninis in Mei 1961.



</doc>
<doc id="17121" url="https://af.wikipedia.org/wiki?curid=17121" title="Alexander van Colombo">
Alexander van Colombo

Alexander van Colombo was die slaaf van Jan George Hauptfleishc, 'n burger en chirurg aan die Kaap. Hy het daarin geslaag om na Tranquebar te ontsnap met die Deense skip: "Kroonprinses van Denemarke". Hy is in Tranquebar oorhandig aan Goewerneur Ernst Bosak waar hy tydelik as soldaat in diens geneem is. Kaptein Sporing het onderneem om die slaaf terug te bring na die Kaap, maar hy was skoonveld met die skip se terugkeer vanaf Atchin na Tranquebar. Hulle het vermoed dat hy na Nagapatnam gevlug het. 

Nadat Jan George ingelig was dat Alexander van Colombo verdwyn het, het hy 'n versoekskrif aan die Kaapse raad gerig. In die versoekskrif vra hy dat hulle 'n skrywe sal rig aan Nagapatnam sodat sy slaaf kon laat opspoor. Die aansoek is vergesel met 'n verklaring, gedateer 6 Mei 1747, deur Kaptein Sporing en Christiaan Sievers (die hoof chirurg van "Kroonprinses van Denemarke"), en Jan Christiaan Bosh.


</doc>
<doc id="17123" url="https://af.wikipedia.org/wiki?curid=17123" title="Geografie van Denemarke">
Geografie van Denemarke

Denemarke neem 'n besondere stelling binne die Skandinawiese lande in. Dit vorm 'n soort "brug" tussen Sentraal- en Noord-Europa en bestaan met uitsondering van die skiereiland Jutland, wat sowat die helfte van die land se oppervlakte verteenwoordig, uit meer as 470 groot en klein eilande, wat tussen Jutland en die Suid-Sweedse gewes Skåne lê. Slegs sowat honderd van hierdie eilande is bewoon. Die grootste eilande is Seeland (met die hoofstad Kopenhagen), Fune (Deens: Fyn), Lolland en Bornholm.

Denemarke se enigste landgrens is dié met Duitsland (byna sewentig kilometer), terwyl die kuslyn oor sowat 7 400 kilometer strek. Geen plek in die land lê verder as sowat vyftig kilometer van die see af nie.


</doc>
<doc id="17124" url="https://af.wikipedia.org/wiki?curid=17124" title="FC Barcelona">
FC Barcelona

Fútbol Club Barcelona is 'n Spaanse sokkerklub van Barcelona in Katalonië. Die klub is een van die grootste in Europa en in die wêreld. Die klubkleure is pers (of granaatrooi-blou ("blaugrana")) en die stadion van FC Barcelona is Camp Nou, wat letterlik 'nuwe veld' beteken. FC Barcelona is die enige klub in Europa wat vanaf die instelling van Europese sokker in 1955 elke jaar by ten minste één van die toernooie aanwesig is. Die aartsvyand van FC Barcelona is Real Madrid. Wedstryde tussen die klubs staan bekend as "El Clásico" (Die Klassieke). Nog 'n belangrike teenstander is die stadsgenoot RCD Espanyol; tweestryde dra die naam "Derbi de Barcelona". FC Barcelona is vroeg in 2010 as die beste klub sedert 1991 deur die IFFHS aangewys. FC Barcelona is in 1899 gestig.



</doc>
<doc id="17125" url="https://af.wikipedia.org/wiki?curid=17125" title="Johan Cruijff">
Johan Cruijff

Hendrik Johannes Cruijff (Nederlands: [ˈjoːɦɑn ˈkrœyf] ; * 25 April 1947 in Amsterdam; † 24 Maart 2016 in Barcelona), bekend as Johan Cruyff, was 'n Nederlandse sokkerspeler. Hy word as een van die grootste sokkerspelers van sy tyd beskou.

Hy het by Ajax, FC Barcelona, Los Angeles Aztecs, Washington Diplomats, Levante en die Nederlandse klub Feyenoord gespeel.

Die Johan Cruijff Schaal, 'n Nederlandse sokkertrofee, is later na hom genoem.


</doc>
<doc id="17127" url="https://af.wikipedia.org/wiki?curid=17127" title="Diego Maradona">
Diego Maradona

Diego Armando Maradona Franco (* 30 Oktober 1960 in Lanús, Buenos Aires, Argentinië) is 'n voormalige Argentynse sokkerspeler. Hy word beskou as een van die grootste sokkerspelers van sy tyd. Sy byname was "El Diez", "Pelusa", "El Diego" en "El pibe de oro". Hy het by die klubs Boca Juniors, FC Barcelona en SSC Napoli gespeel. Tydens die FIFA Sokker-Wêreldbekertoernooi in 1986 wen hy die trofee vir sy land en word as die speler van die toernooi aangewys.

Vir die Argentynse nasionale sokkerspan:


</doc>
<doc id="17129" url="https://af.wikipedia.org/wiki?curid=17129" title="Aktinium">
Aktinium

Aktinium (IFA: ) is 'n chemiese element in die periodieke tabel met die simbool Ac en atoomgetal 89.

Aktinium is 'n silwerige baie radioaktiewe metallieke element. As gevolg van die element se intense radioaktiwiteit, gloei aktinium in die donker met 'n bleekblou lig. Dit word slegs in spoorhoeveelhede in uraanerts aangetref as Ac, 'n α en β-uitstraler met 'n halfleeftyd van 21,773 jaar. Een ton uraanerts bevat ongeveer 'n tiende van 'n gram aktinium.

Aktinium is omtrent 150 keer so radioaktief as radium, wat dit 'n waardevolle neutronbron maak. Andersins het dit geen beduidende industriële toepassings nie.

Ac is word in geneeskunde gebruik om Bi te vervaardig in 'n herbruikbare generator of dit kan alleen gebruik word as 'n middel vir radio-immunoterapie.

Aktinium is in 1899 deur André-Louis Debierne, 'n Franse chemikus ontdek, wat dit van pikblende geskei het. Friedrich Otto Giesel het aktinium onafhanklik in 1902 ontdek. Die chemiese gedrag van aktinium is soortgelyk aan díe van die seldsame aardelement lanthanum.

Die woord aktinium kom van die Grieks "aktis, aktinos" wat straal beteken.

Aktinium word in spoorhoeveelhede in uraanerts aangetref, maar word meer algemeen in milligramhoeveelhede deur die neutronbestraling van Ra in 'n kernreaktor vervaardig. Aktiniummetaal is ook berei deur die reduksie van aktiniumfluoried met litiumdamp teen ongeveer 1100 tot 1300 °C.

Natuurlikvoorkomende aktinium bestaan uit een radioaktiewe isotoop; Ac. 36 radioisotope is gekaraktiriseer met die stabielste Ac met 'n halfleeftyd van 21,772 jaar, Ac met 'n halfleeftyd van 10,0 dae, en Ac met 'n halfleeftyd van 29,37 ure. Al die ander radioaktiewe isotope het halfleeftye minder as 10 ure en meeste hiervan het halfleeftye van minder as een minuut. Die isostoop met die kortste halfleeftyd is Ac wat deur alfaverval en elektronvangs verval. Dit het 'n halfleeftyd van 69 ns. Aktinium het ook twee meta-state.

Gesuiwerde Ac bereik ekwilibrium met die element se vervalprodukte na 185 dae, en verval dan volgens die 21,773-jaar halflewe.

Die isotope van aktinium wissel in atoommassa van 206 ame (Ac) tot 236 ame (Ac).

Ac is geweldig radioaktief, en in terme van die potensiaal vir stralinggeïnduseerde gesondheidseffekte is Ac selfs gevaarliker as plutonium. Inname van selfs 'n klein hoeveelheid Ac hou 'n ernstige gesondheidsgevaar in.



</doc>
<doc id="17130" url="https://af.wikipedia.org/wiki?curid=17130" title="State van Venezuela">
State van Venezuela

Venezuela is verdeel in 23 state ("estados"), een federale distrik ("distrito federal") en een federale afhanklike ("dependencia federal").

Het Distrito Capital (*) is op de kaart tussen de gebieden 14 en 22 gepositioneerd.



</doc>
<doc id="17131" url="https://af.wikipedia.org/wiki?curid=17131" title="Vlae van state van Venezuela">
Vlae van state van Venezuela

Hierdie galery van vlae van state van Venezuela wys die vlae van die 23 state van Venezuela asook dié van die Federale Distrik en die Federale Gebiede.




</doc>
<doc id="17133" url="https://af.wikipedia.org/wiki?curid=17133" title="Amerikium">
Amerikium

Amerikium (IFA: ) of Amerisium, is 'n sintetiese element in die periodieke tabel met die simbool Am en atoomgetal 95. 'n Radioaktiewe metaal element, americium is 'n aktinied wat verkry word deur plutonium met neutrone te bombardeer en is die vierde transuraan wat ontdek is. Dit is na die Amerikas genoem na aanleiding van die vernoeming van europium na Europa.

Suiwer amerikium het 'n wit en silwerige glinstering, maar teen kamertemperatuur verdof dit stadig in droë lug. Dit is meer silwerig as plutonium en neptunium en skynbaar meer smeebaar as neptunium of uraan. Alfauitstraling van Am is ongeveer drie keer soveel as die van radium. Gram hoeveelhede van Am stel intense gammastrale vry wat ernstige blootstellingsprobleme skep vir enige iemand wat die element hanteer.

Amerikium is ook splytbaar; die kritieke massa vir 'n sfeer van Am is ongeveer 60 kilogram. Dit is onwaarskynlik dat Amerikium as wapenmateriaal gebruik sal word, aangesien die kritieke massa daarvan heelwat groter is as dié van die makliker bekombare plutonium of uraanisotope. 

Hierdie element kan in kilogramhoeveelhede vervaardig word en het 'n paar gebruike (meestal Am aangesien dit makliker is om betreklik suiwer monsters van die isotoop te vervaardig). Amerikium word in huise en kantore aangetref waar sekere tipes rookspeurders 'n baie klein hoeveelheid (omtrent 0,2 mikrogram) van Am as 'n bron van ioniseringstraling het. Am word gebruik as 'n draagbare gammastraalbron vir gebruik in radiografie. Die element word ook gebruik om die dikte van glas te bepaal wanneer plaatglas vervaardig word. Am is a neutronuitstraler en word gebruik in neutronradiografie. Die isitoop is egter baie duur om in bruikbare hoeveelhede te vervaardig.

Amerikium is laat in 1944 deur Glenn T. Seaborg, Leon O. Morgan, Ralph A. James, en Albert Ghiorso by die oorlogstydse Metallurgiese Laboratorium van die Universiteit van Chicago (nou bekend as die Argonne National Laboratory) vir die eerste keer gesintetiseer. Die span het die isotoop Am geskep deur Pu in 'n kernreaktor aan opeenvolgende neutronvangreaksies te onderwerp. Dit het Pu en toe Pu geskep wat weer na Am verval het deur betaverval. Seaborg is patent 3 156 523 vir "Element 95 and Method of Producing Said Element" toegeken. Die ontdekking van amerikium en curium is vir die eerste keer in 1945 informeel op 'n kindervasvrae program aangekondig. 

18 radioisotope van amerikium is gekarakteriseer waarvan die stabielste Am met 'n halfleeftyd van 7370 jaar is en Am met 'n halflewe van 432,2 jaar. Die res van die radioaktiewe isotope het halflewes van minder as 51 ure, en die meeste hiervan het halflewes van minder as 100 minute. Die element het ook agt metastate, waarvan die stabielste Am (t 141 jaar) is. Die isotope van amerikium wissel in atoommassa van 231,046 ame (Am) tot 249.078 ame (Am).

In waterige stelsels is die mees algemene oksidasietoestand +3, dit is baie moeiliker om Am(III) na Am(IV) te oksideer as wat dit is om dieselfde oksidasie vir Pu(III) te doen.

Tans is die oplossing-ontrekkingschemie van amerikium belangrik aangesien wetenskaplikes in verskeie dele van die wêreld daaraan werk om die mediumtermyn radiotoksisiteit van die afvalprodukte van die herprosessering van gebruikte kernbrandstof te verminder.
Anders as uraan vorm amerikium nie geredelik 'n dioksied amerisiel kern (AmO) nie, omdat dit baie moeilik is om amerikium bo die +3 oksidasietoestand te oksideer as dit in 'n waterige oplossing is. In die natuur kan die amerisiel kern kombineer met karbonaat sowel as ander suurstof moieties (OH, NO, NO, en SO) om gelaaide komplekse te vorm wat geneig is om geredelik mobiel te wees met lae affiniteit aan grond.





</doc>
<doc id="17136" url="https://af.wikipedia.org/wiki?curid=17136" title="Europium">
Europium

Europium (IFA: ) is 'n chemiese element in die periodieke tabel met die simbool Eu en atoomgetal 63. Dit is na die kontinent Europa vernoem.

Europium is die mees reaktiewe van die seldsame aardelemente; dit oksideer onmiddellik in lug, en stem ooreen met kalsium in terme van reaksie met water; die metaalelement in vastetoestand is selde blink, selfs wanneer dit in mineraalolie geberg word. Europium ontsteek in lug by omtrent 150 °C tot 180 °C. Dit is omtrent so hard soos lood en heel pletbaar.

Daar is min kommersiële toepassings van europiummetaal. Dit is egter al gebruik om sommige tipes glas om lasers te maak, benewens vir die toetsing vir Downsindroom en sekere ander genetiese siektes. Weens die element se vermoë om neutrone te absorbeer word dit ook bestudeer vir gebruik in kernreaktors. Europiumoksied (EuO) word algemeen gebruik as 'n rooi fosfor in televisiestelle en fluoresseerligte, en as 'n aktiveerder vir yttrium-gebaseerde fosfors. Dit word ook gebruik as 'n middel vir die vervaardiging van fluoresserende glas. Europiumfluoressensie word gebruik om biomolekulêre interaksies in toetse vir geneesmiddelontdekking uit te voer. Dit word ook gebruik vir anti-vervalsingfosfors in Eurobanknote.

Europium word algemeen ingesluit in spoorelementstudies in geochemie en petrologie om die prosesse wat stollingsgesteentes (rotse wat gevorm is uit magma of lawa wat afgekoel het) vorm te bestudeer. Die aard van die europium-anomalie wat gevind word, word gebruik om die verhouding binne 'n stel stollingsgesteentes te herkonstrueer.

Europium is vir die eerste keer deur Paul Émile Lecoq de Boisbaudran in 1890 waargeneem toe hy basiese fraksie van samarium-gadolinium konsentrate verkry het wat spektrale lyne getoon het wat nie verklaar kan word uit die teenwoordigheid van samarium of gadolinium nie; die ontdekking van europium word egter gewoonlik toegeskryf aan die Franse chemikus Eugène-Antole Demarçay, wat vermoed het dat monsters van die onlangs ontdekte element samarium besoedel is met 'n element wat in 1896 onbekend was. Hy het in 1901 daarin geslaag het om europium te isoleer.

Europium word nooit in die natuur as 'n vrye element aangetref nie; daar is egter verskeie minerale wat europium bevat, waarvan die belangrikste bronne bastnasiet en monaziet is. Europium is ook in die spektra van die son en sekere ander sterre geïdentifiseer.

Europiumverbindings sluit in:

Europium(II)-verbindings neig om die algemeenste te wees, wat 'n effense uitsondering is aangesien meeste lantanied-verbindings vorm met 'n oksidasietoestand van +3. Europium(II)-chemie is baie soortgelyk aan barium(II)-chemie, aangesien hulle soortgelyke ioniese radiusse het.

Natuurlik voorkomende europium bestaan uit twee stabiele isotope, 151-Eu en 153-Eu, waarvan 153-Eu die volopste is (52.2%). 35 radioisotope is gekarakteriseer, waarvan 150-Eu met 'n halfleeftyd van 36,9 jaar, 152-Eu met 'n halfleeftyd van 13,516 jaar, en 154-Eu met 'n halfleeftyd van 8,593 jaar die stabielstes is. Al die ander radioaktiewe isotope het halflewes minder as 4,7612 jaar, en die meeste het halfleeftye minder as 12,2 sekondes. Die element het ook 8 metastate, waarvan 150m-Eu (t 12,8 ure), 152m1-Eu (t 9,3116 ure) en 152m2-Eu (t 96 minute) die stabielste is.

Die primêre vervalmodus voor die volopste stabiele isotoop, 153-Eu, is elektronvang, en die primêre modus daarna is beta-minusverval. Die primêre vervalproduk voor 153-Eu is element Sm (samarium) isotope en die primêre produkte daarna is element Gd (gadolinium) isotop
Die toksisiteit van europiumverbindings is nog nie ten volle ondersoek nie, maar daar is geen duidelike aanduidings dat europium hoogtoksies is vergeleke met ander swaarmetale nie. Die metaalstof verteenwoordig 'n vuur- en ontploffingsgevaar. Europium het geen bekende biologiese rol nie.




</doc>
<doc id="17139" url="https://af.wikipedia.org/wiki?curid=17139" title="Nobelium">
Nobelium

Nobelium (IFA: ), ook bekend as unnilbium (IFA: , simbool Unb), is 'n sintetiese element in die periodieke tabel met die simbool No en atoomgetal 102. 'n radioaktiewe metallieke transuraan in die actinide reeks, nobelium word gesintetiseer deur curium met koolstof ione te bombardeer. Dit is vir die eerste keer deur 'n span gelei deur Albert Ghiorso en Glenn T. Seaborg in 1958 geïdentifiseer.

Min is bekend oor nobelium en slegs klein hoeveelhede is ooit vervaardig. Dit het hoegenaamd geen gebruike buite die laboratorium nie. Die stabielste isotoop, No, het 'n halfleeftyd van 58 minute en verval na Fm deur alfaverval of na Md deur elektronvangs.

Nobelium (vernoem na Alfred Nobel) is vir die eerste keer gesintetiseer deur Albert Ghiorso, Glenn T. Seaborg, John R. Walton en Torbjørn Sikkeland in April 1958 by die Universiteit van Kalifornië, Berkeley. Die span het die nuwe swaar-ioon lineêre versneller (HILAC) gebruik om 'n curium teiken (95% Cm en 4.5% Cm) met C ione gebombardeer om No (halflewe van 55 sekondes) te maak. Hulle werk is deur Sowjet navorsers in Dubna bevestig.

'n Jaar tevore het fisici by die Nobel Instituut in Swede egter aangekondig dat hulle 'n isotoop van element 102 gesintetiseer het. Die span het rapporteer dat hulle 'n isotoop met 'n halfleeftyd van 10 minute teen 8.5 MeV geskep het nadat hulle Cm met C kerne gebombardeer het. Gebaseer op die verslag het die Kommissie op Atoommassas van die Internasionale Unie van Suiwer en Toegepaste Chemie die naam nobelium en die simbool No vir die "nuwe" element toegeken en aanvaar. Russiese en Amerikaanse pogings om die eksperiment te herhaal het gefaal.

In 1966 het navorsers te UC Berkeley die eksperimente van 1958 bevestig en verder die bestaan van No (halfleeftyd 55 s), No (halfleeftyd 2.3 s) en No (halfleeftyd 23 s). Die volgende jaar het Ghiorso se groep daarop besluit om die naam "nobelium" vir element 102 te behou.

13 radioisotope van is gekarakteriseer, waarvan die stabielste No met 'n halfleeftyd van 58 minutes, No met 'n halfleeftyd van 3,1 minute, en No met 'n halfleeftyd van 1,7 minute is. Al die ander radioaktiewe isotope het halfleeftye van minder as 56 sekondes. Die element het ook een metastaat, No (t 0,28 sekondes).

Die bekende isotope van nobelium wissel in atoommassa van 249,088 u (No) tot 262,108 u (No). Die primêre vervalmodus voor die stabielste isotope, No, is alfastraling, en die primêre modus daarna is spontane kernsplyting. Die primêre vervalprodukte voor No is element 100 (fermium) isotope, en die primêre produkte daarna is energie en subatomiese deeltjies.




</doc>
<doc id="17143" url="https://af.wikipedia.org/wiki?curid=17143" title="Bahrein">
Bahrein

Bahrein (Arabies: البحرين, "al-Baḥrayn", [aɫ baħrajn], letterlik: "die twee mere"), amptelik die Koninkryk Bahrein (مملكة البحرين, "Mamlakat al-Baḥrayn", , letterlik: "Koninkryk van die twee mere"), is 'n eilandnasie in die Midde-Ooste en Wes-Asië. Die land bestaan uit 33 eilandjies in die Persiese Golf, hier "Arabiese Golf" genoem. Dit lê noordoos van Saoedi-Arabië, wes van Katar en suidwes van Iran. Bahrein beslaan 'n oppervlakte van 778,3 km² en het 'n bevolking van 1 425 171 in 2016 gehad. Die hoofstad en grootste stad is Manama, met die Bahrein Wêreldhandelsentrum. Bahrein is die derde kleinste nasie van Asië volgens oppervlakte na die Maledive en Singapoer. Die amptelike taal is Arabies en van die belangrikste etniese groepe sluit in Arabiere en Bedoeïene. Bahrein beskik oor 'n groot aantal immigrante wat sowat 48% van die land se bevolking vorm.

Bahrein was sedert die oudheid vir sy Pêrelduikers bekend en was onder die gesag van die Christelike Lachmiede. Dit het in 628 een van die eerste nasies geword wat Islam aanvaar het. Na 'n tydperk van Arabiese heerskap is Bahrein in 1521 deur Portugal beset, wat reeds in 1602 deur Sjah Abbas I van die Safawidiese Ryk onder die Persiese Ryk verdryf is. In 1783 het die Bani Utbah-klan Bahrein van Nasr Al-Madhkur verower en is sedertdien onder die gesag van die koninklike familie Al Khalifa, met Ahmed al Fateh as Bahrein se eerste hakim.

In die laat 1800's het Bahrein 'n Britse protektoraat geword. Ruolie is in 1932 in Bahrein ontdek, wat die land welvarend gemaak het. Die land se demokratiese rekord is egter wisselvallig. In 1971 het Bahrein sy onafhanklikheid van die Verenigde Koninkryk verklaar en het in 2002 'n koninkryk geword. Tydens die Arabiese Lente van 2011 in Noord-Afrika het die land onder populêre verset gebuk gegaan. Bahrein se binnelandse beleid word deur die konflik tussen die toonaangewende Soennitiese minderheid en die Sjiitiese meerderheid van die bevolking oorheers. Terwyl Saoedi-Arabië die Bahreinse regering ondersteun het, die Sjiitiese opstand te onderdruk, word die Sjiiete deur Iran ondersteun.

Bahrein beskik oor 'n hoë Menslike-ontwikkelingsindeks en word deur die Wêreldbank as 'n hoë-inkomste ekonomie beskou. Bahrein is 'n lidland van die Verenigde Nasies, Beweging van Onverbonde Lande, Arabiese Liga, Organisasie van Islamitiese Samewerking en die Samewerkingsraad van die Arabiese Golflande. Bahrein huisves sedert 2004 die Formule Een se Bahreinse Grand Prix op die Bahrein Internasionale Renbaan in Sakhir.


</doc>
<doc id="17145" url="https://af.wikipedia.org/wiki?curid=17145" title="Verenigde Arabiese Emirate">
Verenigde Arabiese Emirate

Die Verenigde Arabiese Emirate (Arabies: دولة الإمارات العربية المتحدة‎, "Dawlat al-Imārāt al-'Arabīyah al-Muttaḥidah"; dikwels afgekort tot VAE), in die omgangstaal ook net Emirate (الإمارات‎, "al-Imārāt") genoem, is 'n land in die Midde-Ooste en Wes-Asië. Die Verenigde Arabiese Emirate (VAE) is 'n federasie van sewe emirate – Aboe Dhabi (die grootste), Ajman, Doebai, Fujairah, Ras al-Khaimah, Sharjah en Umm al-Quwain – waarvan elkeen sy eie spesifieke karakter het.
Ruolie is die primêre bron van rykdom in die VAE, maar die emirate is besig om hul ekonomieë te diversifiseer. So word onder meer die toerisme- en handelsbedryf massief uitgebrei. Die ekonomiese welvaart het daartoe gelei dat die ou tradisies van die Arabiese kultuur in die VAE met 'n hipermoderne infrastruktuur en 'n kosmopolitiese leefstyl verbind word. Dit het ook baie buitelandse spesialiste en ander werknemers na die VAE gelok sodat die federasie tans 'n vinnige bevolkingsgroei van byna drie persent (soos in 2013) ervaar. Net sowat 'n vyfde van die meer as vyf miljoen Emiratis, soos die inwoners genoem word, is plaaslik gebore.

Die VAE het in die laat 20ste en 21ste eeu tot een van die mees dinamiese en hoogontwikkelde ekonomieë ter wêreld ontwikkel en soms word na die federasie as die "Switserland van die Nabye Ooste" verwys. In elk geval word die VAE met ambisieuse projekte en superlatiewe verbind, waaronder die hoogste gebou ter wêreld, die "Burj Khalifa", die grootste moskee met plek vir 70 000 gelowiges, die langste voloutomatiese moltreinlyne en kunsmatige eilande soos "The World" en die palmeilande "Palm Jumeirah" en "Jebel Ali".

Doebai en Aboe Dhabi, die twee grootste stede, het tot globale metropole en internasionale lugvaartsentrums ontwikkel, terwyl Emirates, 'n Doebai-gebaseerde lugredery, tot een van die grootstes wêreldwyd gegroei het.

Die Verenigde Arabiese Emirate grens in die noordweste aan die Persiese Golf, in die noorde aan die Straat van Hormuz, in die noordooste aan die Golf van Oman, in die ooste aan Oman, asook in die suide en suidweste aan Saoedi-Arabië. Verder noordwes is Bahrein en Katar en in die noorde is Iran geleë. Die emirate se geografie word in die suide gekenmerk deur die Arabiese woestyn.

Die Arabiese Skiereiland (wat in die geologiese konteks ook Arabiese Plaat genoem word) het oorspronklik deel gevorm van die Afrika-vasteland waarvan dit eers in die laat tersiêr (sowat 50 miljoen jaar gelede) en vroeë kwartêr geskei is. Tektoniese aktiwiteit in die aardkors het die Groot Skeurvallei gevorm, 'n slenkdal wat vanuit die Middellandse Seegebied in 'n suidelike rigting deur Ethiopië loop en verder suidwaarts tot in Zimbabwe strek en die Arabiese Skiereiland van die vasteland van Afrika skei. In die slenkdal tussen die Afrikavasteland en die Arabiese Plaat het die Rooisee gevorm.

Nadat die westelike randgebiede van die skiereiland deur verdere tektoniese prosesse opwaarts gedruk is, het die hele plaat in 'n oostelike rigting begin beweeg. Hierdie proses, waarby die Arabiese teen die Eurasiese Plaat stoot en die Anatolies-Iranse Plooigebergte ontstaan het, duur steeds voort en veroorsaak onder meer verwoestende aardbewings in Iran. Tans beweeg die Arabiese Plaat met 'n snelheid van tussen twee en drie sentimeter per jaar in 'n noordoostelike rigting en daar word verwag dat die Persiese Golf oor vyf miljoen jaar nie meer sal bestaan nie.

Die Duitse Departement van Buitelandse Sake het die politieke bedeling in die VAE, 'n federale absolute monargie, in 2007 as 'n "patriargaliese presidensiële stelsel met tradisionele konsultasiemeganismes" beskryf. Die VAE se president word deur die sewe eerste ministers uit die geledere van die sewe emirs of premiers van die emirate gekies. Daar is geen politieke partye of algemene verkiesings volgens westerse parlementêre modelle nie.

Die parlement – die Federale Nasionale Raad (FNR) – het 40 afgevaardigdes waarvan die helfte deur die sewe heersers of premiers benoem en die ander helfte indirek verkies word. Ofskoon die FNR bevoegd is om wetsbesluite en verordeninge asook die bedrywighede van departemente en ministers te hersien, tree dit in die praktyk eerder raadgewend op. Die VAE se grondwet maak voorsiening vir die skeiding van magte, maar dit is die hoogste federale liggaam, die Hoogste Raad van die sewe heersers, waar die wetgewende gesag in die praktyk gesetel is. Aangesien hulle ook die uitvoerende gesag het en die staatshoof verkies wat op sy beurt die regering benoem, is die mag in die Hoogste Raad gekonsentreer.

Die huidige president van die Verenigde Arabiese Emirate is sedert 2004 Khalifa bin Zayed Al Nahyan, wat ook as emir van Aboe Dhabi dien. Die eerste minister is Mohammed bin Rashid Al Maktoum, gelyktydig heerser van Doebai.

Die Verenigde Arabiese Emirate is die agtste grootste ruolieprodusent en beskik oor die wêreld se sesde grootste herwinbare ruolie- en die sewende grootste aardgasreserwes. Met 'n per capita-inkomste van sowat VSA-$ 50 000, bestendige ekonomiese groei en internasionale beleggingsbates ter waarde van enkele honderd miljard VSA-$ word die Emirate, wat as 'n ontwikkelende hoër-inkomste-ekonomie geklassifiseer word, van die welvarendste lande en grootste internasionale beleggers gereken. Die VAE se ekonomiese vryemarkbeleid plaas min beperkings op die privaat sektor, internasionale handel en kapitaalbewegings.

Volgens die "Economist Intelligence Unit" het die Emiratiese ekonomie in 2012 met drie persent gegroei, terwyl vir 2013 – afhangende van die beweging in die olieprys – tussen drie en vier persent voorspel word. Inflasie is onder beheer met minder as twee persent (0,9 persent in 2011 en 0,7 persent in 2012). Die relatief hoë olieprys verseker 'n hoë staatsinkomste en stabiele ekonomie groei. Die Emirate is besig om hul olieproduksie van sowat drie miljoen vate per dag op te stoot tot die maksimum van 3,5 miljoen vate.

Die VAE se ekonomiese beleid, wat veral deur die emiraat Aboe Dhabi finansieel gesteun word, is desondanks gemik op die diversifisering van die ekonomiese basis. Nuwe sleutelsektore sluit logistiek, handel, die organisering van handelskoue, toerisme en finansiële dienste (veral met betrekking tot Doebai) in, maar ook kapitaal- en energieintensiewe nywerheidsbedrywe soos staal- en aluminiumvervaardiging en petrochemie en hoë-tegnologiesektore (hernubare energie en die vervaardiging van mikroskyfies). Daarnaas speel ook lugvaart 'n belangrike rol en lewer intussen byna 'n vyfde van die VAE se bruto binnelandse produk op. Doebai en Aboe Dhabi het vanweë hul gunstige geografiese ligging en strukturele voordele tot twee van die wêreld se voorste lugvaartsentrums ontwikkel: Die Aboe Dhabi Internasionale Lughawe en die Doebai Internasionale Lughawe.

Die VAE is besig om hul energievoorsiening te diversifiseer, veral omdat die kragverbruik met jaarliks sewe persent skerp styging toon. Vanweë die relatief lae kragkoste, maar ook omdat die baie warm en dikwels vogtige klimaat lugreëling in geboue noodsaaklik maak, het die per capita-elektrisiteitsverbruik reeds 'n internasionale rekordvlak van jaarliks 12 000 kilowatt-ure bereik.

Naas konvensionele gasturbine-kragsentrales (wat dikwels as komplekse met meerdere kragsentrales bedryf en met seewaterontsoutingsaanlegte gekombineer word, soos onder meer in Al Taweelah in Aboe Dhabi en in Djabal Ali in Doebai) en kernaanlegte (vanaf 2017) word ook steeds meer in hernubare energiebronne belê. Duursame energiebronne sal omstreeks 2020 na verwagting in tenminste sewe persent van die plaaslike energiebehoefte voorsien. 'n Belangrike internasionale agentskap vir hernubare energiebronne, die Verenigde Nasies se "International Renewable Energy Agency (IRENA)", is in Aboe Dhabi gesetel.

'n Suid-Koreaanse konsortium onder leiding van die "Korea Electric Power Corporation (KEPCO)" het in 2009 opdrag gekry om vier APR-1400-kernreaktors (elkeen met 'n kraglewering van 1 400 MWe) ter waarde van VSA-$ 30 miljard op te rig. Boubedrywighede vir die eerste twee reaktors van die Barākah-aanleg in die uiterste weste van Aboe Dhabi het op 17 Maart 2011 begin. Die kernaanlegte sal in 'n kwart van die Emirate se kragbehoefte voorsien en na verwagting tussen 2017 en 2020 voltooi en in 2021 in bedryf gestel word.

Meer as 50 persent van die inwoners is nie in die land gebore nie (in die omgang "expats" genoem). Weens die werkgeleenthede daar woon meer as twee miljoen mense van Suid-Asië soos Indiërs en Pakistanis in die Verenigde Arabiese Emirate; so ook baie duisende Suid-Afrikaners.

Meer as 70 persent van die land se inwoners is Moslems terwyl ongeveer tussen vyf en tien persent Rooms-Katolieke is wat van die Filippyne (wat hoofsaaklik Katolieke is) geïmmigreer het. 'n Verdere tien persent is Hindoes wat van Suid-Asië geïmmigreer het. 'n Groot mate van godsdiensvryheid bestaan; tot die mate dat Doebai 'n kerk spesifiek gerig op Suid-Afrikaners, die 'Afrikaanse Kerk van Doebai', huisves.

Formule Een is die gewildste toeskouersport in die Verenigde Arabiese Emirate. Die Aboe Dhabi Grand Prix vorm sedert 2009 deel van die Formule Een-kalender en word op die Yas Marina-renbaan op die Yas-eiland beslis. Ander gewilde sportsoorte sluit in kameelwedrenne, valkery, uithouritte en tennis.

Sokker is die gewildste sportsoort in die Verenigde Arabiese Emirate. Die nasionale sokkerspan het tot dusver een keer vir die FIFA Sokker-Wêreldbeker kwalifiseer en aan die FIFA Sokker-Wêreldbekertoernooi in 1990 deelgeneem, saam met Egipte. Dit was die derde agtereenvolgende toernooi waartydens twee Arabiese nasionale sokkerspanne kon deelneem, ná die FIFA Sokker-Wêreldbekertoernooi in 1982 met Algerië en Koeweit, gevolg deur die FIFA Sokker-Wêreldbekertoernooi in 1986 met Algerië, Irak en Marokko. Na die Asiatiese Beker van 1996 sal die VAE die Asiatiese Beker in 2019 aanbied.

Krieket is een van die gewildste sportsoorte in die Verenigde Arabiese Emirate, veral te danke aan die uitgewekene bevolking van die lande in Suid-Asië, die Verenigde Koninkryk en Australië. Doebai huisves kantore van die Internasionale Krieketraad, terwyl die hoofkantoor steeds in Londen se Lord’s-krieketveld gesetel is. Die Verenigde Arabiese Emirate nasionale krieketspan kon tot dusver twee keer vir die Krieketwêreldbeker kwalifiseer en het aan dié toernooie van 1996 en 2015 deelgeneem, maar het nie tot die uitklopfase deurgedring nie.



</doc>
<doc id="17147" url="https://af.wikipedia.org/wiki?curid=17147" title="Ontdekking van die chemiese elemente">
Ontdekking van die chemiese elemente

Die ontdekking van die chemiese elemente waarvan die bestaan vandag bekend is word in kronologiese volgorde voorgestel. Die elemente word in die algemeen gelys in die volgorde waarin elkeen vir die eerste keer as 'n suiwer element gedefinieer is, aangesien die presiese datum waarop meeste elemente ontdek is nie akkuraat gedefinieer word nie. Die ontdekking van die eerste paar elemente het geen geskrewe rekord nie.



</doc>
<doc id="17148" url="https://af.wikipedia.org/wiki?curid=17148" title="Sirië">
Sirië

Sirië (Arabies: سوريا of سورية, "Sūriyā" of "Sūrīyah"), amptelik die Arabiese Republiek Sirië, is in die sogenaamde Vrugbare Halfmaan geleë, die boogvormige noordelike rand van die Arabiese Skiereiland. Die land grens in die noorde aan Turkye, in die suidweste aan Israel (die strategies belangrike Siriese Golanhoogtes is in 1967 deur Israel beset), in die ooste aan Irak, in die noordweste aan die Middellandse See, in die suide aan Jordanië en in die suidweste aan Libanon.

Die huidige staatsgebied beslaan 185 180 km² met 'n totale bevolking wat in Julie 2012 op sowat 22,5 miljoen beraam is, onder wie 1,5 miljoen vlugtelinge uit Irak en 'n halfmiljoen Palestyne. Die statistiese bevolkingsdigtheid is meer as 120 inwoners per km², nogtans is die bevolking oneweredig versprei en hoofsaaklik in stedelike gebiede soos Damaskus, Aleppo en Homs saamgetrek. Die woestynagtige steppe van Oos-Sirië, die tradisionele tuisland van nomadiese Bedoeïne wat die Tweestroomland in die ooste van die Mediterreense bergreeks Djabal Sahilija skei, is yl bevolk. As gevolg van die Siriese Burgeroorlog het meer as vier miljoen Siriërs sedert 2011 na die buiteland gevlug. Baie van die vlugtelinge word in aangrensende lande soos Turkye en Jordanië in tentkampe gehuisves. 'n Verdere nege miljoen Siriërs is in hul eie land ontwortel.

Die moderne Siriese staat het sy oorsprong in die tyd ná die Eerste Wêreldoorlog toe die gebied onder die mandaat van Frankryk geplaas is. Sirië was die grootste land wat in die Arabiese Levant ná die verbrokkeling van die Ottomaanse Ryk ontstaan het. In April 1946 het Sirië sy politieke onafhanklikheid as parlementêre republiek verkry.

In die volgende dekades is die land deur interne onrus geskud. So is Sirië in die periode tussen 1949 en 1971 verskeie kere deur staatsgrepe en pogings tot staatsgrepe getref. Tussen 1958 en 1961 het Sirië 'n kortstondige politieke unie met Egipte gevorm, die Verenigde Arabiese Republiek (VAR), wat deur 'n staatsgreep beëindig is. Sirië het vanaf 1963, toe die Pan-Arabiese Baath-party aan die bewind gekom het, tot en met 2011 in 'n noodtoestand verkeer waardeur die meeste burgerregte opgeskort is.

Sirië se binne- en buitelandse beleid is aanvanklik vanaf 1963 deur sosialistiese en anti-Westerse stromings oorheers. As voormalige bondgenoot van die Sowjetunie handhaaf die land steeds noue bande met die Russiese Federasie. Daarnaas is belangrike politieke alliansies met Palestyns-Islamistiese groeperings en die Islamitiese Republiek van Iran gesluit.

Die politieke mag in Sirië is in die hande van 'n klein elite van invloedryke families gekonsentreer. Sy politieke bedeling, waarin Pan-Arabiese ideologie met politieke sekularisme gekombineer word, toon baie ooreenkomste met dié van Irak onder die bewind van Saddam Hoesein. Die Islamitiese godsdiens vorm nogtans 'n sentrale bestanddeel van Sirië se nasionale identiteit en speel 'n belangrike rol in die openbare lewe.

Die Baath-party is naas die Siriese leër 'n beslissende sekulêre element waarin godsdienstige minderhede soos Alawiete, Droese en Grieks-Ortodokse Christene hul invloed kan laat geld in 'n samelewing wat andersins deur Soennitiese Moslems oorheers sou word. Sedert die verkiesing van Hafez al-Assad tot staatspresident in 1971 word die land deur die Alawitiese al-Assad-gesin geregeer. Hafez al-Assad is ná sy afsterwe in 2000 deur sy seun Basjar as staatshoof opgevolg. Basjar al-Assad, 'n geneeskundige wat sy akademiese opleiding in Londen en Parys ontvang het, het verskeie pogings onderneem om die land se ekonomie en regeringstelsel te hervorm en te liberaliseer.

Dit is nie tans vir buitelandse waarnemers duidelik hoe die interne magsverdeling tussen president, regering en geheimediens gereël word nie. Sedert Maart 2011 is die land egter in 'n bloedige burgeroorlog gewikkel wat uit die rewolusionêre politieke ontwikkelings van die sogenaamde Arabiese Lente in ander Arabiese lande soos Libië, Tunisië en Egipte voortgespruit het. Die regering verwys na die opstandelinge as Islamitiese terroriste.

Dit is nie die eerste keer dat opposisiegroepe soos die Moslembroederskap in opstand teen die Siriese regering gekom het nie. So is 'n opstand van die Moslembroederskap in 1982 deur lugaanvalle op sogenaamde "bevryde stede" soos Aleppo en Homs afgeweer.

Die kusgebiede langs die Middellandse See het, net soos die aangrensende westelik bergreekse, 'n Mediterreense klimaat met 'n lang droë seisoen tussen Mei en Oktober. Ligte somerreën is gewoonlik beperk tot die uiterste noordweste.

Die somermaande in die kusstrook is baie warm met 'n gemiddelde daaglikse maksimum van meer as 20 °C, terwyl die kwik in die gematigde winterseisoen nouliks benede 10 °C daal. Net die berggebiede op hoogtes van meer as 1 500 m bo seevlak het redelik koel somers.

Die Siriese binneland word deur 'n meer droë klimaat met baie warm somers en koue winters gekenmerk. Die gemiddelde somertemperature in Damaskus en Aleppo styg tot sowat 35 °C, terwyl die kwik in die wintermaande tot tussen 1 en 4 °C of selfs benede vriespunt kan daal. Sneeuval kom voor in dié gebied.

In Sirië se woestynstreke word hoër somertemperature aangeteken (met gemiddeldes tussen 35 en 40 °C).

Neerslae neem in ooswaartse rigting af. Terwyl die kusgebiede en westelike berggebiede jaarliks tussen 760 en 1 000 mm reënval ontvang, word in die binnelandse steppegebiede slegs tussen 250 en 500 mm, in die Al-Durūz-bergstreek 200 mm en in die woestyngebied van Al-Hamad minder as 130 mm aangeteken. Neerslae varieer baie, veral gedurende die lente en najaar.

Gedurende die wintermaande waai die heersende winde uit die ooste, noorde en weste. Windrigtings verander in die somermaande wanneer die heersende winde óf uit die noorde óf uit die weste waai.

Die kusgebiede is gedurende die somermaande aan winde blootgestel wat bedags van die see af (dus uit die weste) en snags uit die ooste waai. Sanddraende winde, wat in Arabiessprekende lande khamsin genoem word, waai een of twee keer per jaar en verduister die hemel met stofwolke wat tot 1 500 m in die lug opstyg.

Die huidige Republiek van Sirië het 'n betreklik kort geskiedenis – sy grense is min of meer eers ná die einde van die Eerste Wêreldoorlog getrek, en eers in 1946 het die land sy volledige onafhanklikheid verkry.

Hierdie kort geskiedenis as moderne staat kontrasteer met 'n lang tradisie van verskillende beskawings wat op sy gebied gehuisves is en onder die oudstes in die menslike geskiedenis gereken word. Die sentrale gedeelte van die Eufraatvallei was reeds omstreeks 10 000 v.C. 'n belangrike landboustreek waar graan verbou en vee geteel is. In die 2de en 3de millennium v.C. het invloedryke stadstate soos Ebla en Mari relatief groot bevolkings gehuisves.

In die 20ste eeu het die bewoners van Sirië dekades lank onder vreemde heerskappy gestaan. Dié ervaring het, net soos die vinnige proses van modernisering en maatskaplike en ekonomiese omwenteling, die vorming van 'n gemeenskaplike nasionale identiteit bemoeilik. Net soos in ander ontwikkelende ekonomieë is die realisering van sosiale geregtigheid en die politieke en ekonomiese bemagtiging van alle etniese en godsdienstige groepe binne die Siriese samelewing sleuteltemas vir die verdere ontwikkeling van die land.

Die Griekse benaming Sirië het reeds in die 6de eeu v.C. ingeburger geraak, al het die geografiese gebied, waarna dié naam verwys het, grootliks gevarieer. Eers met die Romeinse verowering deur Pompeius in 64 v.C. het "Provincia Syria" na 'n vasomlynde administratiewe gebied verwys wat vanaf die Eufraatrivier tot Egipte gestrek het. Teen die begin van die Bisantynse heerskappy in die laat 4de eeu n.C. het Sirië egter slegs na die noordelike streke rondom Antiochië en Apamea verwys.

Die verowering van Damaskus in 635 was die beginpunt van die geleidelike Arabisering en Islamisering van die gebied. Vanuit die perspektief van die veroweraars, wat vanuit die Arabiese Skiereiland afkomstig was, het die Arabiese benaming al-Sjam gelykgestaan aan "die gebied aan die linkerkant" of "die noordelike gebied". Dié naam verwys in moderne Arabies nog steeds na die stad Damaskus. 'n Tweede benaming, Bilad al-Sjam ("die Siriese land"), het na bewoonde streke tussen die Taurus-gebergte en die Sinai-skiereiland verwys.

Gedurende die heerskappy van die Omajade-dinastie (661 tot 750) het Damaskus aan status gewen om uiteindelik die hoofstad en magsentrum van die Islamitiese Ryk te word. Met die magsoorname van die Abbasiede is die regeringsetel na Bagdad verskuif.

Sirië het in die volgende eeue onder die bewind van wisselende plaaslike heersers en dinastieë gekom, terwyl dele van Noord-Sirië tydelik deur die Bisantyne verower is. Die lang onstuimige tydperk het met die Seldjoeke-invalle in die 11de eeu en die vestiging van Seldjoekse vorstedomme in Aleppo en Damaskus voortgeduur.

Met die vestiging van Christelike Kruisvaarderstate in die Levant tussen 1099 en 1265 het belangrike stede soos Damaskus, Homs, Hama, Aleppo en Baalbek skatpligtig aan Europese heersers geword, al kon hulle hul politieke onafhanklikheid handhaaf. Plaaslike heersers en veldhere soos Noeraddin en Saladin het die uitbreiding van Kruisvaarderstate in bedwang gehou. Dié historiese periode het met die inneming van Akko deur die Arabiese Mameloeke geëindig. Omstreeks 1500 is Aleppo en Damaskus deur Mongoolse invallers onder Timoer verower en geplunder. Die verowering van Sirië deur die Ottomaanse Ryk in 1516 het 'n einde gemaak aan die Mamoeloeke-bewind.

Die Ottomaanse bewindhebbers het nuwe administratiewe strukture gevestig en Bilad al-Sjam in drie provinsies verdeel – Aleppo, Damaskus en Tripoli. Die provinsie Sidon is in die 17de eeu gevorm. Administratiewe hervormings is nog eens in die laat 19de eeu ingestel toe naas Damaskus, Aleppo en Beiroet ook Jerusalem en die Libanon-bergreeks selfstandige administratiewe eenhede geword het. Die huidige Siriese staatsgebied behels naas die vroeëre Ottomaanse provinsies Damaskus en Aleppo ook die distrik Deir ez-Zor.

Die nuwe absolutistiese regeringstelsel is deur die plaaslike bevolking veral aanvaar omrede die Ottomaanse soeltans naas hulle funksie as politieke heersers ook godsdienstige legitimasie as beskermers en bewaarders van die Islamitiese geloof gekry het. Daarnaas kon hulle op plaaslike elites steun, waaronder Islamitiese geleerdes, wat as 'n soort bemiddelaars tussen die magsentrum en die provinsies opgetree het.

Stedelike nedersettings het besondere funksies as administratiewe setels, handelspilpunte, pelgrimsplekke en godsdienstige sentra vervul. Ekonomiese, politieke en sosiale gesag was in die Ottomaanse tydperk veral in die hande van stedelike elites gekonsentreer.

Die reikwydte van die staatsgesag het nogtans grootliks gevarieer en in die laat 18de eeu 'n laagtepunt bereik. Die politieke gesag van provinsiale politieke akteurs soos die goewerneurs van Damaskus en Aleppo was in dié tyd min of meer beperk tot hul onmiddellike omgewing, terwyl stedelike bevolkings onder die konstante bedreiging van Bedoeïene-aanvalle gestaan het. Baie plaaslike heersers het die onstabiele politieke situasie as 'n kans gesien om onafhanklik van die staatsgesag op te tree.

In 1831 het Ibrahim Pasja, die seun van die Egiptiese regent, Bilad al-Sjam binnegeval en dit beset. Eers nadat Europese moondhede, wat 'n verswakking of ontbinding van die Ottomaanse Ryk as 'n bedreiging vir hul eie belange beskou het, militêre druk uitgeoefen het, het Pasja hom in 1840 aan Sirië onttrek.

In die volgende dekades is administratiewe hervormings deurgevoer, die infrastruktuur uitgebou en die veiligheidsituasie verbeter deur nedersettings beter teen Bedoeïene-aanvalle te beskerm. Die sentrale staatsgesag is ook in afgeleë gebiede herstel. Handel en landbou het 'n bloeitydperk beleef, terwyl Europese rolspelers toenemend hul invloed op politiek en ekonomie laat geld het.

Europese moondhede – het veral Frankryk, die Verenigde Koninkryk en Nederland – het reeds vanaf die 16de eeu sekere handelsvoorregte in die Ottomaanse Ryk geniet. Wedersydse handelsbetrekkinge is verder verstewig met die opheffing van monopolies en beperkings in 'n handelsooreenkoms wat in 1838 met Groot-Brittanje en Frankryk gesluit is gevolg deur soortgelyke ooreenkomste met ander Europese lande.

Die toenemende integrasie in die wêreldmark het ingrypende veranderings in alle velde van die samelewing meegebring. Europa was die voorbeeld en inspirasie vir 'n reeks hervormings waarna in Turks as "tanzimat" of "herordening" verwys is en waardeur veral die plaaslike administrasie, die onderwysstelsel en die leër geraak is.

Die invoer van Europese goedere het verbruikervoorkeure in stedelike omgewings na buitelandse produkte laat verskuif, terwyl inheemse ambagte – veral die tekstielbedryf – moeilike tye beleef het. Uit die Europese vraag na plaaslike landbouprodukte, wat nou winsgewend uitgevoer kon word, het 'n groeiende klas van middelmanne en handelaars met goeie betrekkinge tot Europa voordeel getrek. Baie van hulle was Christene of Jode.

Nadat die soeltan in 1856 die gelykstelling van alle onderdane, ongeag hul godsdiens, ingestel het, terwyl Europese moondhede openlik as beskermhere van Christene opgetree het (Frankryk het die belange van Rooms-Katolieke, Rusland dié van Ortodokse gelowiges beskerm), het sosiale spanninge in die tweede helfte van die 19de eeu langs godsdienstige breuklyne ontlont. In 1850 is Christelike buurte in Aleppo en tien jaar later ook in Damaskus deur Moslems aangeval. In Libanon het in 1860 spanninge tussen Maroniete en Droese ontvlam in bloedige gevegte.

Die nuwe Ottomaanse wet op grondbesit van 1858 het veral die bestaande elites van grondbesitters bevoordeel wat hul uitgestrekte besittings verder kon uitbrei. Hoe meer politieke mag en rykdom in die hande van tradisionele elites gekonsentreer was, hoe meer is bestaande afhanklikhede vergroot en nuwes geskep. Die oorspronklike stelsels van kollektiewe solidariteit, wat in plaaslike of stamgemeenskappe gewortel was, is vervang deur indiwiduele of klasgebaseerde sosiale differensiasies.

'n Nuwe en goed opgeleide klas van amptenare het die administrasie van die ryk behartig. Die vinnige uitbou van die onderwysstelsel het gepaard gegaan met die ontwikkeling van 'n veelsydige perslandskap wat as medium vir kulturele, literêre en politieke debatvoering op nasionale vlak kon dien en naas tradisionele, ruimtelik beperkte sosiale raamwerke soos dorpsgemeenskap, stam en geloofsgemeenskap bestaan het. Die nuwe openbare lewe is steeds deur manlike oorheersing gekenmerk, alhoewel vroulike lesers en outeurs debatvoerings gevolg en ook daaraan deelgeneem het.

Die ontwaking van 'n nuwe nasionale Arabiese bewussyn, waarna in Arabies as "nahda" verwys is, was 'n beweging met baie fasette. Dit was onder meer gemik op die vernuwing van literatuur, kultuur en taal, maar het hom ook beywer vir politieke en godsdienstige hervormings binne die bestaande Ottomaanse en Arabiese raamwerk van nasionale, kulturele en religieuse identiteite.

Die Eerste Wêreldoorlog het vir die Siriese bevolking honger en ontbering gebring. Honderdduisende het aan wanvoeding en siektes beswyk, terwyl duisende jong mans gedwing is om in die Ottomaanse leër diensplig te doen. Naas die oorlogshandelinge is die land deur politieke onluste geraak. Arabiese elites, veral intellektueles en offisiere, het hulle vir die onafhanklikheid van Sirië beywer, dikwels deur geheime organisasies te stig. Alle pogings, om selfregering te wen is deur die Ottomaanse goewerneur van Damaskus bloedig onderdruk.

Die Verenigde Koninkryk het in dié tydperk 'n twyfelagtige beleid gevolg. So het die Britse Hoë Kommissaris in Egipte sy steun aan Arabiese vryheidsvegters toegesê wat die stigting van 'n onafhanklike Arabiese koninkryk voorgestaan het. In Junie 1916 het die Hasjemitiese sjarief van Mekka, Hoessein, die bevolking tot opstand opgeroep.

Ander Britse verklarings en ooreenkomste oor die politikeke toekoms van die Arabiese provinsies binne die Ottomaanse Ryk, soos die Sykes-Picot-verdrag van 1916 en die Balfour-verklaring van 1917, was onversoenbaar van mekaar. Die verwagtinge, wat die Britse beleid by verskillende groepe gewek het, was egter so onrealisties dat Londen ná die oorlog nie daaraan kon voldoen nie.

Sirië is 'n land van kontraste, ook ten opsigte van sy etniese, godsdienstige en kulturele diversiteit. Sy bewoners deel nogtans 'n gemeenskaplike historiese ervaring as 'n samelewing waarin Islamitiese, Christelike en Joodse gemeenskappe eeue lank min of meer vreedsaam naas mekaar geleef het. Sosiale verskille en ongelykhede is nie beperk tot religieuse of etniese identiteite nie, maar bestaan ook ten opsigte van uiteenlopende leefstyle van verstedelikte, landelike of nomadiese bewoners. Sosio-ekonomiese veranderings het daarnaas in die laat 20ste eeu die ontstaan van 'n nuwe klas welgestelde stadsbewoners in die twee metropole Aleppo en Damaskus bevorder wat hul eie kulturele identiteit en leefstyl ontwikkel het. Dit verskil sterk van die leefwyses van arm stadsbewoners of plattelandse gemeenskappe.

Die huidige Sirië maak deel uit van 'n groter historiese kultuurlandskap, Bilad al-Sjam, wat sedert die vroegste geskiedenis die bakermat van 'n verskeidenheid beskawings was. So het nie alleen beskawings van die ou Midde-Ooste soos Sumeriërs, Akkadiërs, Assiriërs en Fenisiërs hul oorsprong in dié gebied nie, maar dit het ook 'n belangrike rol in die Hellenistiese en Romeinse geskiedenis gespeel.

Tientalle van versonke stede soos Ebla, Ugarit, Apameia, Palmyra of Bosra getuig net soos die vier moderne stede tussen die kusgebergte in die weste en die steppelandskap van Oos-Sirië, Aleppo, Hama, Homs en Damaskus, van 'n ryk verlede. Die godsdienstige diversiteit van Sirië kan teruggevoer word na die laat antieke tydperk toe Sirië een van die vernaamste provinsies van die Bisantynse Ryk was, en die vroeë Islamitiese periode.

Gedurende die Arabiese verowerings in die 7de eeu het Damaskus tussen 661 en 750 as hoofstad van die eerste Islamitiese dinastie, die Omajade, gedien en was sodoende die administratiewe sentrum van 'n wêreldryk wat van Spanje tot Sentraal-Asië gestrek het. Alhoewel die begin van kulturele, taalkundige en godsdienstige assimilasie deur die Arabiese veroweraars in hierdie tydperk val, was die heersers verdraagsaam teenoor die verskeidenheid van Christelike gemeenskappe wat met mekaar in godsdienstige opsig meegeding het.

Die Arabiese Ryk het vanaf die 9de en 10de eeu verbrokkel en die ontstaan van nuwe Turkse en Koerdiese elites bevorder. Die middeleeuse kruistogte het veral Christelike gemeenskappe in die Midde-Ooste onder druk geplaas, terwyl die Mongole-invalle hele landsdele verwoes en ontvolk het. Siriese stede, veral Aleppo, het vanaf 1516 onder die bewind van die Ottomaanse Ryk 'n kulturele en ekonomiese bloeitydperk beleef wat met sosiale mobiliteit gepaard gegaan het. So het 'n groot deel van vroeë 20ste eeuse stedelike elites hulle eers in die vier eeue onder Ottomaanse heerskappy in die land gevestig. Die meeste van hulle was immigrante uit Irak en Koerdiese streke.

Sirië as staat binne sy huidige grense het ná groot kulturele omwentelinge in die 19de eeu en die dikwels gedwonge vestiging van Tsjerkessiese en Armeense vlugtelinge ná die val van die Ottomaanse Ryk ontstaan, aanvanklik nog as mandaatsgebied wat vanaf 1920 deur Frankryk geadministreer is en sodoende onder sterk Europese invloed gekom het. Op 17 April 1946 het Sirië ná 'n rewolusie sy onafhanklikheid as Siriese Arabiese Republiek verklaar.

Sirië se huidige bevolking van 22 miljoen bestaan uit meer as vyftien verskillende etniese en godsdienstige groepe. Die meerderheid Siriërs is van Arabiese afkoms, met sterk minderhede van Koerde, Armeniërs, Turkmene, Tsjerkesse, Arameërs en Assiriërs. Daar is geen amptelike statistieke oor Sirië se etniese en godsdienstige struktuur nie, en alle gegewens vir die verlede en die huidige tydperk in hierdie artikel berus op beramings. Koerdiese Siriërs is die grootste etniese minderheid met tussen tien en twaalf persent van die totale bevolking. Hulle is grotendeels in die noorde en noordooste van die land asook in die twee grootste stede Aleppo en Damaskus saamgetrek. Bekende stede en nedersettings in die Koerdiessprekende landsdele sluit al-Hasaka, al-Qamishli, Amuda, Afrin en Kurd Dagh ("Berg van die Koerde") in.

Die getal Toerkmene is in 2012 op sowat twee miljoen of nege persent van die Siriese bevolking beraam. Tsjerkesse is die kleinste etniese minderheid wat die Islamitiese geloof aanhang. Meer as een miljoen Arameërs en Assiriërs (sowat 4,5 persent) is grotendeels in Sirië se noordoostelike streek, al-Hasaka, en in Ma'loula, 'n stad en gelyknamige streek noordoos van Damaskus, saamgetrek.

Die meeste Siriese Armeniërs het in die laat 19de en vroeë 20ste eeu as vlugtelinge uit Turkye na Sirië gekom. Minder as een persent van die Siriese bevolking is etniese Armeniërs wat hoofsaaklik in Aleppo, maar ook in Damaskus en stede in die noorde van die land gekonsentreer is.

Sirië is 'n oorwegend Arabiese land, waarby die Arabiese taal en kultuur nie eers met die Islamisering gevestig is nie. Suid-Arabiese stamme het al in die 2de eeu n.C. vanuit Jemen en Hadramaut in 'n noordwaartse rigting getrek en hulle uiteindelik in Sirië gevestig waar hulle met die plaaslike Aramese bevolking vermeng het. So was daar reeds vaste ekonomiese en kulturele strukture van Arabiese oorsprong toe die sogenaamde Noord-Arabiere in die 5de en 6de eeu die Islamitiese geloof ingevoer het. Die Noord-Arabiese invalle het aanleiding tot 'n verskeidenheid etniese konflikte gegee wat die verdere geskiedenis van die land sou bepaal.

Tradisioneel word ook die Bedoeïenebevolking by die Arabiere gereken. Hulle is die oudste Arabiese bevolkingsgroep in die land en het oorspronklik 'n nomadiese leefstyl gevoer. Die historiese netwerk van karavane, waarvolgens handel in die Midde-Ooste gedryf is, is lankal deur moderne vervoer verdring. Nadat politieke grense getrek is, het die meeste Bedoeïne moeilikhede ondervind om vry te beweeg en was sodoende genoodsaak om ander bronne van inkomste te ontsluit. Die oorgrote meerderheid van Sirië se 100 000 Bedoeïne het by die ekonomiese ontwikkeling aangepas deur 'n halfnomadiese leefstyl te voer en hulle permanent op plekke te vestig. Enkele Bedoeïenetente kan nog steeds langs paaie aangetref word, soms selfs met kamele wat egter eerder as statussimbool beskou en baie selde as vervoermiddel gebruik word.

Naas die verskillende etniese groepe kan die Siriese bevolking verder onderverdeel word in 'n verskeidenheid godsdienstige strominge. So bestaan selfs die Islamitiese meerderheid van tussen 85 en 90 persent uit verskillende religieuse groeperings soos Soenniete (73 persent van die totale bevolking), Alawiete (tussen tien en elf persent), Droese (sowat drie persent), Ismailiete en Sjiïete.

Christelike Siriërs (tussen tien en twaalf persent) is eweneens aanhangers van 'n tiental uiteenlopende groeperings. Die Grieks-Ortodokse, Maronitiese, Siries-Ortodokse, Siries-Katolieke, Chaldeïese, Assiriese, Armeens-Katolieke en Armeens-Ortodokse Kerk word deur die staat erken, net soos Protestantse denominasies. Die Grieks-Ortodokse en die Melkitiese Grieks-Katolieke Kerk het die meeste aanhangers. Baie Christene uit Irak het onlangs weens die burgeroorlog in Irak na Sirië gevlug.

Naas Moslems en Christene is daar nog kleiner gelowe soos Jezidi's ('n klein gemeente met aanhangers van hierdie selfstandige monotheïstiese godsdiens bestaan in die noordooste van die land) en 'n klein minderheid Jode (omstreeks honderd gelowiges) in Aleppo en Damaskus. Oorspronklik was Jode 'n vaste bestanddeel van Sirië se multikulturele beskawing. Die getal Arabiese en Sefardiese Jode is in 1948 op tussen 15 000 en 30 000 beraam. Die meeste Siriese Jode het hulle in Israel gevestig.

Etniese of godsdienstige groep vorm soms 'n meerderheid in bepaalde stadsdele of nedersettings, maar daar is andersins geen skeiding van woongebiede volgens etniese of godsdienstige lyne nie. Minderhede is egter tradisioneel in bepaalde landsdele saamgetrek. So word nedersettings in die sogenaamde Vallei van Christene (Wadi al-Nasara) of in die Qalamun-bergreeks oorwegend deur Christene bewoon. Ook staan enkele stadsbuurte in Aleppo, Damaskus en Homs histories as Christelike woonkwartiere bekend. Droese is tradisioneel uit Suwaida of die Droesegebergte (Jabal al-Druze of Jabal al-Arab) in die suide van die land afkomstig, maar het hulle in die 20ste eeu ook in Jaramana, 'n voorstad van Damaskus, gevestig.

Alawitiese woongebiede was oorspronklik in die kusgebergte van Noordwes-Sirië rondom nedersettings soos Latakia, Tartus, Jable en Baniyas geleë. Ismailiete is in Salamiya saamgetrek, 'n klein stad suidoos van Hama. Sirië se huidige demografiese verdeling word in toenemende mate deur sosiale, politieke en ekonomiese faktore bepaal. So vermeng etniese en religieuse groepe in nuut geboude stadsdele vir middel- en hoë-inkomstegroepe. Toenemende verstedeliking het daartoe bygedra dat stedelike sentra intussen die ingewikkelde etniese, godsdienstige en sosiale struktuur van Sirië weerspieël, terwyl landelike nedersettings hul oorspronklike demografiese strukture grotendeels bewaar het.

Sirië se godsdienstige en etniese pluraliteit is algemeen as kulturele rykdom ervaar. Alhoewel sosiale gapings verskeie kere aanleiding tot geweldpleging gegee het wat tot onluste tussen verskillende geloofsgroepe gelei het, so in 1850 in Aleppo en tien jaar later in Damaskus, was daar in vergelyking met Europa langer periodes van religieuse en etniese pluralisme waartydens verskillende groeperings vreedsaam naas mekaar geleef het. Wedersydse respek baseer op sosiokulturele waardes wat deur alle etniese en religieuse groepe gedeel word. So het die verskillende bevolkingsgroepe in groot stede reeds in die Ottomaanse tydperk 'n gemeenskaplike tradisie van boukuns, binnenshuise versiering en meubilering ontwikkel.

Sirië is 'n toevlugsoord vir Palestynse en Irakese vlugtelinge. Golwe Palestynse vlugtelinge het hulle sedert die middel van die 20ste eeu ná die stigting van Israel in Sirië gevestig. Tans is daar 'n halfmiljoen Palestyne in die land. Danksy hoë geboortesyfers het hul getal ook as gevolg van natuurlike aanwas sterk toegeneem.

Vlugtelinge uit Irak het ná die Irakoorlog in 2003 na Sirië begin stroom, en duisende van hulle het in die land agtergebly. Palestynse en Irakese vlugtelinge geniet talle burgerregte en mag byvoorbeeld werk, terwyl hul kinders in openbare skole mag skoolgaan. Albei etniese groepe het al hul stempel op sekere buitewyke van Damaskus afgedruk soos byvoorbeeld Yarmouk, 'n stadsdeel wat oorspronklik net deur Palestyne bewoon is, en Jaramana waar talle Irakese vlugtelinge 'n nuwe tuiste gevind het.

Die oorgrote meerderheid van die Siriese bevolking praat Arabies as moedertaal, terwyl Koerdies en Armeens belangrike minderheidstale is. Die Arameërs/siries is die laaste oorlewende sprekers van Aramees. Frans en Engels is die belangrikste vreemde tale.

Terwyl Hoog- of Standaardarabies in Sirië net soos in ander Arabiese lande ampstaalstatus geniet, dien 'n plaaslike dialek van Arabies as algemene omgangstaal. Siriese Arabies verskil ten opsigte van sy woordeskat, grammatika en veral sy uitspraak van Standaardarabies.
Die plaaslike omgangstaal is nou verwant aan Libanese, Jordaanse en Palestynse Arabies. Dit maak sodoende deel uit van die kontinuüm van Arabiese dialekte, maar toon baie ooreenkomste met die moderne Arabiese skryf- en omgangstaal wat as verkeerstaal vir die Arabiese wêreld dien om onderlinge kommunikasie te vergemaklik en in die media of vir toesprake gebruik word. Die plaaslike dialek se uitspraak kan – in teenstelling met sommige ander Arabiese dialekte – deur Afrikaanssprekendes of sprekers van Europese tale redelik maklik aangeleer word.

Aangesien vlugtelinge in Sirië gewoonlik Palestynse of Irakse Arabies besig, is daar 'n neiging om die verskillende dialekte te vermeng of Hoogarabies as verkeerstaal te gebruik. Die gebruik van minderheidstale soos Siries (wat deur Arameërs en Assiriërs gepraat word), Wes-Armeens (die taal van Armeense immigrante), Koerdiese dialekte, Turkomaans en Tsjerkessies word vanweë die heersende nasionalisties-panarabiese politieke ideologie in die openbare lewe en onderwysbedryf beperk. Sprekers van 'n Nieu-Wesaramese dialek word in Ma'loula en twee ander nedersettings teen die oostelike helling van die Qalamun-bergreeks aangetref.

Aangesien die Volkebond in 1918 aan Frankryk 'n mandaat gegee het om Sirië te bestuur, het Frans dekades lank 'n belangrike rol in die onderwysbedryf en administrasie gespeel. Intussen is dit grotendeels deur Engels as verkeerstaal verdring. Tans leer nog sowat agt persent van Siriese leerders in sekondêre skole Frans as vreemde taal aan, in vergelyking met 92 persent wat vir Engels kies.

Sirië is volgens die grondwet van 2012 'n eenheidstaat met 'n semipresidensiële regeringstelsel. De facto bestaan daar tans 'n eenpartystelsel aangesien een enkele politieke groepering, die Baath-party, 'n oorheersende rol in die politieke lewe speel. Formeel word die land deur 'n koalisieregering ("Nasionale Front vir Voortuitgang") geregeer wat deur die Baath-party en kleiner politieke groeperings gevorm is. Volgens westerse maatstawe het Sirië se regering 'n sterk outoritêre karakter.

Volgens artikel 3 van die grondwet dien die Islamitiese Sjaria as hoofbron vir die Siriese wetgewing. Watter regsreëls van die huweliks- en familiereg toegepas word, hang in Sirië van die geloofsgroep af. So mag Sjaria-wette uitsluitlik op Moslems toegepas word, vir Christene geld die "codex iuris canonici".

Die wetgewende bevoegdhede en uitvoerende gesag van die president, wat ook as staatshoof en opperbevelhebber fungeer, strek wyd. Die president word volgens die grondwet deur die parlement benoem en vir 'n ampstermyn van sewe jaar regstreeks verkies. Hy stel die basiese riglyne vir die regeringsbeleid op, stel die lede van die regering aan en mag hulle uit hul ampte ontslaan, mag wetsontwerpe indien en 'n vetoreg uitoefen, mag die parlement ontbind en lede van die konstitusionele hof benoem. Die amp van president mag uitsluitlik deur Moslems beklee word. Die minimum-ouderdom vir die presidentsamp is ná die afsterwe van die langjarige president Hafez al-Assad verlaag van oorspronklik 40 tot 34 jaar sodat sy seun Basjar hom as staatshoof kon opvolg. In die nuwe grondwet van 2012 is die minimum-ouderdom weer tot 40 jaar verhoog.

Verdere vereistes is in 2012 met die oog op opposisielede in die buiteland gestel. Kandidate vir die presidentsamp moet volgens die nuwe grondwet in Sirië gebore wees, met 'n Siriese gade getroud wees en vir 'n minimum van tien jare in Sirië woon. Tans is daar min Siriese politici in die buiteland wat aan hierdie vereistes voldoen. Vanaf 2014 mag 'n president slegs twee ampstermyne van sewe jaar elk dien.

Die wetgewende gesag word deur die Volksraad uitgeoefen. Die 250 afgevaardigdes word vir 'n periode van vier jaar verkies. Die Baath-party is tans die sterkste party in die parlement, en sy sekretaris-generaal fungeer tegelykertyd as president. Kleiner politieke groeperings soos die Kommunistiese Party en die Arabiese Sosialistiese Unie vorm 'n koalisie of "Nasionale Front" met die Baath-party. Die huidige regering word verder gesteun deur die Siriese Sosiale Nasionalistiese Party (SSNP).

Geen politieke party mag 'n enkele etniese of godsdienstige groep verteenwoordig nie. So het die Siriese owerheid in die 1960's teen die klein Demokratiese Party Koerdistan-Sirië opgetree wat aanspraak daarop gemaak het om as politieke spreekbuis van die Koerdiese minderheid te fungeer.

Die Siriese ekonomie ondergaan tans 'n transformasieproses van 'n staats- na 'n sosiale markekonomie. Ekonomiese hervormings is ten opsigte van die plaaslike banksektor en versekeringsektor toegepas. Daarnaas kan die Siriese pond (Arabies: "lira") intussen vry verhandel word en is maatreëls getref om buitelandse beleggings te beskerm.

Die hoë natuurlike bevolkingsaanwas van gemiddeld 2,5 persent sedert die begin van die 1990's lei daartoe dat werkskepping ondanks die ekonomiese groei ontoereikend bly. Tans is sowat veertig persent van die bevolking jonger as 14 jaar en beloop die reële werkloosheidsyfer waarskynlik meer as 20 persent.

Subsidies speel 'n belangrike rol by Sirië se sosiale beleid. Arm huishoudings (sowat dertig persent van die bevolking) ontvang regstreekse subsidies. Subsidies op dieselbrandstof is vanaf 2008 sterk verminder om die staatsbegroting verligting te gee.

Sirië se lae integrasie in internasionale markte verseker dat die land slegs in beperkte omvang deur die krisis in die wêreldekonomie geraak word, al het die groeisyfer van die reële bruto nasionale produk van 6,3 persent in 2007 en 5,1 persent in 2008 verminder tot 2,5 persent in 2009. Die inflasiekoers is in 2009 op 7,5 persent beraam.

Die staatsbegroting vir 2010 het voorsiening vir hoër bestedings vir ontwikkeling en die uitbou van Sirië se infrastruktuur gemaak. Die klemtoon in die ekonomiese vyfjaarplan 2010 tot 2015 het op vervoer, energie (veral hernieubare energiebronne), watervoorsiening en riolering geval.

Sirië is, ondanks pogings van regeringskant om die mynbou-, olie- en nywerheidssektore as nuwe ekonomiese basis uit te bou, steeds 'n oorwegend agrariese land. Byna dertig persent van die landoppervlakte of vyf miljoen hektaar word vir landboudoeleindes gebruik, terwyl meer as veertig persent (8,3 miljoen hektaar) as weivelde dien. Die landbousektor lewer nog byna 'n kwart van die bruto binnelandse produk op en verskaf 'n inkomste aan dertig persent van die ekonomies aktiewe bevolking.

Die landbousektor het in die eerste dekade van die 21ste eeu voordeel getrek uit die Assad-regering se hervormingsbeleid. So is privaat boerderye deur nou samewerking met die staatsektor bevorder, onder meer deur die stigting van gemengde landbou-ondernemings wat masjiene en uitrusting doeanevry uit die buiteland mag invoer, subsidies vir saadgoed, pesdoders en kunsmis ontvang en belastingvryheid geniet.

Katoen, wat op besproeide land verbou word, is die belangrikste agrariese uitvoerproduk. Tot en met 1974 het katoen 'n derde van alle Siriese uitvoere verteenwoordig voordat dit deur ruolie verbygesteek is. Danksy hoër pryse is dit nogtans steeds 'n belangrike bron van buitelandse valuta. Die helfte van Sirië se jaarlikse katoenoes word in plaaslike nywerhede verwerk, en daar word pogings aangewend om bestaande katoenvelde, wat veral in die Djazira-streek saamgetrek is, uit te brei.

Graan en gars is eweneens belangrike landbouprodukte wat op byna twee derdes van die land se landbouoppervlakte verbou word. Deur middel van prysbeheer, liberalisering en die opgradering van besproeiingstelsels is koringproduksie in die 1990's verdubbel sodat graaninvoere verminder kon word. Maar ondanks verbeterde besproeiingsmetodes is die opbrengs van koring en ander landbouprodukte onderhewig aan faktore soos weerstoestande. Om hierdie risiko te beperk en produksie verder te verhoog is 140 damme opgerig wat 50 000 hektaar se landbougrond van besproeiingwater voorsien.

Ander agrariese produkte soos olywe, druiwe, appels, granaatappels, appelkose, vye, pistachioneute en amandels word hoofsaaklik vir die binnelandse mark verbou en net tot 'n mindere mate uitgevoer. Veeteelt, 'n bedryf wat hoofsaaklik deur nomadiese Siriërs oorheers word, speel eweneens 'n belangrike rol, alhoewel groot dele van die land as gevolg van klimaattoestande net tydelik as weivelde benut kan word. So word veral skape geteel, terwyl beesteelt meestal tot besproeide land beperk bly. Daarnaas word kalkoene, konyne, ganse en eende geteel. Byeteelt en vissery in die Middellandse See en die Eufraatrivier speel 'n minder belangrike rol.

As gevolg van die burgeroorlog en die internasionale sanksieveldtog teen die bewind van president Assad is Sirië se ekonomie sedert 2011 onder beleg. Die bruto binnelandse produk, wat voor die krisis sowat 60 mijard VSA-$ beloop het, het na ramings met sowat 30 persent gekrimp. Terwyl die land voor die krisis nog jaarliks 2,5 miljard VSA-$ deur olieuitvoere verdien het, ly die ekonomie tans onder 'n netto-uitvloei van buitelandse valuta. Valutareserwes voor die uitbreek van die burgeroorlog is op tussen 16 en 18 miljard VSA-$ beraam. Nadat die ekonomiese lewe deur oorlogshandelinge en sanksies ontwrig is en militêre uitgawes drasties gestyg het, is Sirië in toenemende mate op kredietlyne aangewese wat deur sy politieke bondgenote beskikbaar gestel word. So het die Russiese Federasie, Irak en die Volksrepubliek van Sjina lenings beskikbaar gestel en soms ook handelskontrakte op 'n ruilbasis gesluit.

Die grootste kredietfasiliteit ter waarde van 3,6 miljard VSA-$ is in Mei 2013 deur Iran aan die Siriese regering toegestaan, veral om vir dringend benodigde olie- en meelinvoere te kan betaal. Volgens die ooreenkoms, wat in Julie onderteken is, sal Iran in ruil hiervoor aandele aan beleggings in Sirië ontvang. Tans word ruolie uit Iran per see na Sirië uitgevoer.

Die finansiële transaksie word deur die Siriese Handelsbank ("Commercial Bank of Syria") en die Iranse Saderat-bank afgehandel en sal na verwagting ook die druk op die Siriese pond verlig aangesien minder buitelandse valuta vir invoere benodig word. Die Siriese pond het in Julie 2013 teen 'n sesde van sy oorspronklike waarde voor die burgeroorlog teen die Amerikaanse dollar verhandel. Vroeg in Julie het die pond teen SYP300 teen die dollar verhandel, maar later aansienlik verstewig tot SYP200. Vroeg in 2016 het die Siriese pond tot SYP400 teenoor die dollar verswak.

'n Ander Iranse kredietlyn ter waarde van een miljard VSA-$ is reeds uitgebrei om Iranse toerusting vir die Siriese elektrisiteitsbedryf en ander goedere te kan invoer. Volgens 'n ruilooreenkoms sal Sirië hiervoor met tekstiel- en fosfaatuitvoere asook uitvoere van landbouprodukte soos olyfolie en sitrusvrugte na Iran betaal. Sirië onderhandel tans ook oor 'n langtermynkrediet ter waarde van 2 miljard VSA-$, wat teen laerentekoerse verskaf en oor 'n langer tydperk terugbetaal mag word, met Iran. Iran het sy handelsbande met Sirië versterk en 'n vryehandelsooreenkoms met Damaskus gesluit waarvogens invoertariewe vir Siriese goedere tot vier persent verlaag is.

Iran het al in die afgelope jare in Sirië se nywerheidsektor belê. So word in 'n gemeenskaplike aanleg motors vir die Siriese mark gemonteer. Nadat dele van die Noord-Siriese stad Aleppo, waar die meeste graanmeule gesetel is, deur rebelle ingeneem is, het Iran 250 000 ton meel verskaf om die bevolking in gebiede onder regeringsbeheer met brood te kan voorsien.

Sirië se vier internasionale lughawens in Damaskus, Aleppo, Latakia en al-Qamishli dien as spilpunte vir die nasionale lugredery Syrian Arab Airlines en 'n verskeidenheid buitelandse rederye. As deel van ekonomiese sanksies, wat die Europese Unie in Julie 2012 teen Sirië ingestel het, is 'n verbod op die koop van lugkaartjies van Syrian Arab Airlines deur EU-burgers geplaas (behalwe vir ontruimingsdoeleindes).

Die grootste deel van Sirië se vragvervoer vind per trein plaas. Die nasionale spoorweë "Chemins de Fer Syriens" se netwerk verbind die land met Turkye se spoorweë. Die Siriese spoorweg-infrastruktuur is redelik goed ontwikkel en sluit moderne sneltreindienste in.

Sirië se padnetwerk is byna 70 000 km lank, insluitende 'n netwerk van moderne snelpaaie met 'n lengte van meer as 1 100 km. Die land se bevaarbare waterweë met 'n lengte van 900 km – hoofsaaklik die Eufraat-rivierloop – speel geen noemenswaardige ekonomiese rol nie.



</doc>
<doc id="17153" url="https://af.wikipedia.org/wiki?curid=17153" title="Jordanië">
Jordanië

Jordanië (Arabies: الأُرْدُنّ, "Al-‘Urdunn", [al.ʔur.dunn]), amptelik die Hasjemitiese Koninkryk Jordanië (المملكة الأردنية الهاشمية, "Al-Mamlakah Al-Urdunnīyah Al-Hāshimīyah"), is 'n land in die Midde-Ooste en Wes-Asië. Dit beslaan 'n oppervlakte van 89 341 km² en 'n bevolking van 10 159 967 in 2018. Amman is die hoofstad en grootste stad van dié land en het 'n bevolking van sowat 2 520 000 in 2005 gehad.

Jordanië grens aan Israel en Palestina in die weste, Sirië in die noorde, Irak in die noordooste en Saoedi-Arabië in die suidooste. Akaba is die belangrikste hawestad aan die Rooisee. Jordanië is genoem ná die Jordaanrivier, wat die westelike grens met Israel en Palestina vorm. Dit is amper 'n landingeslote land en beskik net in die suidweste deur die Golf van Akaba toegang tot die Rooisee.

As gevolg van die Ottomaanse Ryk se neerlaag tydens die Eerste Wêreldoorlog is op 11 April 1921 die Emiraat Transjordanië binne die Britse mandaat van Palestina gestig. Jordanië het op 25 Mei 1946 van die Britse mandaat van Palestina onafhanklik geword en is volgens die grondwet van 1952 'n grondwetlike monargie met 'n monarg as staatshoof.

Jordanië is 'n gewilde toeristebestemming met die Dooie See en Bybelse plekke in die weste, die ruïnestad Petra en die kruisvaarderskasteel Montréal in die suidweste.

Jordanië lê in Suidwes-Asië en word in die weste begrens deur Israel en Palestina. Sedert die westelike Jordaan-gebied, wat uit Samaria en Judea bestaan het, in Junie 1967 deur Israel beset is, word die westelike grens van noord na suid gevorm deur die Jordaanvallei, die Dooie See en die Wadi el Araba. In die noorde grens Jordanië aan Sirië, in die noordooste aan Irak en in die ooste en suidooste aan Saoedi-Arabië.

Die noordweste van die land het 'n Middellandse See-klimaat met warm somers en koel, reënerige winters. Die res van die land het ’n woestynklimaat. In die ooste is die gemiddelde somertemperatuur 32° C en hoër. Verder wes byvoorbeeld in die gebied rondom die hoofstad Amman, is die temperature 'n bietjie laer, sowat 26° C. Die wintertemperatuur wissel tussen 10 en 15° C.

In die ooste is die jaarlikse neerslag sowat 125 mm en in die weste is dit 'n bietjie meer, naamlik 200 mm. In die berglandgebied wes van die Jordaan is die somertemperatuur ongeveer 22° C en in die Jordaanvallei wissel dit tussen 28 en 34° C. Die wintertemperatuur in die dal is gemiddeld 12° C en in die bergland 10° C. In die hoogste dele is die temperatuur laer en dit sneeu elke jaar. Die reënval in die noorde is ongeveer 800 mm per jaar en dit reën gedurende die winter (November tot Mei). Na die suide is die reënval egter laer (400 mm). In die Jordaanvallei is die reënval 400 mm in die noorde en 100 mm in die suide.

Jordanië kan in vier dele ingedeel word, naamlik ’n heuwelland wat wes van die Jordaan tot 1 000 m bo seespieël, die Jordaanvallei, die heuwelland oos van die Jordaan en ’n gemiddelde hoogte van 1 200 m, en die oostelike plato, wat tot in Sirië en Saoedi-Arabië strek. Die gebied wes van die Jordaan sluit die Hoogland van Juda in die suide en die Hoogland van Samaria in die noorde in.

Die Hoogland van Juda bestaan aan die oostekant uit terrasse wat deur droë rivierbeddings oorkruis word en die Hoogland van Samaria uit heuwels en breë dale. Die hele gebied bestaan uit kalksteenheuwels waarop vrugbare grond gevorm is, soos swart grond en terra rossa. Deur middel van besproeiing was dit die vrugbaarste gebied van Jordanië, ondanks die feit dat dit slegs 6% van die totale oppervlakte van dié land beslaan.

Die Jordaanvallei bestaan uit 'n reeks bekkens wat na die suide al hoe laer benede die seevlak daal. In die noorde lê die Meer van Tiberias 209 m benede die seevlak en in die suide is die Dooie See (Bahrat Loet) 395 m benede seespieël. AI Choer, die suidelike deel van die Jordaanvallei, is die diepste slenkdal ter wêreld.

Die bodem van die Dooie See lê 829 m onder seespieël. Van die Dooie See af na die Golf van Akaba loop die vroeë riviervallei Wadi al-Araba. Oos van die Jordaanvallei is steil kalkplato's, wat na die ooste geleidelik oorgaan in sand-, rots en gruiswoestyne. Die gebied beslaan byna 94% van die land en is feitlik glad nie vrugbaar nie.

Etnies kon die bevolking vroeër ingedeel word in die Arabiere oos van die Jordaan (Transjordanië) en die Palestyne wes daarvan. Na die verlies van die Wesoewer in 1967 het honderdduisende vlugtelinge egter na die oostelike oewer gevlug.

Die Transjordaniese en die Palestynse bevolkingsgroepe het moeilik geïntegreer omdat die bevolking in Transjordanië nomadies en die Palestynse bevolking grootliks verstedelik was. Afgesien van die twee groepe is daar nog 'n minderheidsgroep, die Sirkassiërs, wat in die 19de en 20ste eeu uit die Kaukasus gevlug het. Jordanië het in 2018 ’n bevolking van 10,2 miljoen gehad.

Alle bevolkingsgroepe praat die amptelike taal Arabies. Daarnaas word Engels ook as handelstaal gebruik. Meer as 90% van die bevolking is Moslems, terwyl tussen 6 en 8% Christene is. Die onderwystoestande in Jordanië is baie swak vanweë die voortdurende gevaar van oorlog en die vlugtelingprobleem. Sowat 20% van die onderwys word gefinansier deur 'n organisasie van die VVO, die Verenigde Nasies se Noodleningsagentskap vir Palestynse Vlugtelinge (UNRWA).

Die ekonomiese ontwikkeling van Jordanië is ernstig geknou deur die oorloë van 1948, 1967 en die burgeroorlog van 1970. Veral die verlies van die Wesoewer van die Jordaan was 'n harde slag vir die ekonomie. Die gebied het voor 1967 80% van die vrugte, 45% van die groente en 25% van die graan gelewer wat in Jordanië geproduseer is.

Die toerisme was ook veral op die Wesoewer gerig. Die oostelike oewer is baie minder ontwikkel en is baie aan erosie blootgestel. Besproeiing word bemoeilik deur 'n gebrek aan kapitaal. Die belangrikste bestaansmiddel in die gebied is veeteelt, wat hoofsaaklik deur die Bedoeïene bedryf word. Die meeste boere verbou ook net genoeg gewasse om in hul eie behoeftes te kan voorsien en die meeste graan vir die stede moet ingevoer word. Die belangrikste nywerhede is die ontginning van fosfaat, sementfabrieke en petroleumraffinaderye. In die vroeë tagtigerjare het die Jordaniese invoer 590 miljoen dinar (sowat 90 miljoen Amerikaanse dollar) beloop, terwyl die uitvoere slegs 120 miljoen dinar bedra het.

Die uitvoer is hoofsaaklik op Arabiese lande gerig, terwyl Saoedi-Arabië, Duitsland, die Verenigde Koninkryk en die Verenigde State die belangrikste lande is waarvandaan ingevoer word. Die hawe van Akaba word al hoe belangriker en die belangrikste lughawe lê 4 km van Amman af. Die nasionale lugvaartmaatskappy, ALIA, het gereelde dienste na Europa en daaglikse vlugte na Kaïro en Beiroet. Daar is 2 belangrike olie-pypleidings in die land: die pypleiding van Kirkoek (Irak) na Haifa en die Transarabiese pypleiding (TAP), wat olie uit Saoedi-Arabië na Libanon vervoer.

As gevolg van die verowering van die westelike Jordaanoewer deur Israel, het Jordanië nie net die digs bevolkte en ekonomies belangrikste gebied van die land verloor nie, maar ook die gebied wat die meeste toeriste (veral Christene) gelok het.

Die oostelike oewer het egter ook 'n groot aantal historiese besienswaardighede. Die land word jaarliks deur sowat 1 miljoen toeriste besoek. Ongeveer 36 km suid van Amman lê Madaba, waar die oudste kaarte van die land ontdek is. Die kaarte is van mosaïekteëls gemaak en is in ’n Grieks-Ortodokse kerk. Daar naby is die berg Nebo (802 m), van waar Moses die land Kanaän voor sy dood aanskou het.

Noord van Amman is Jerasj, 'n ou, goed bewaarde Romeinse nedersetting, en in Adjloen is 'n Arabiese kasteel uit die tyd van die kruisvaarders. Akaba is, naas die hawestad, ook ’n wintersportsentrum. Oos van Akaba lê Wadi Roem, waar 'n deel van die woestynopnames vir die rolprent Lawrence of Arabia gemaak is.

Die regering is in Amman gesetel. Jordanië het 'n nasionale vergadering, wat bestaan uit 'n huis van afgevaardigdes (met gekose lede) en 'n senaat (met benoemde lede). Die ministersraad moet aan die huis van afgevaardigdes verantwoording doen. Die koning is egter nog baie magtig en kan die parlement byeenroep, verdaag of ontbind en tydelik deur dekreet regeer.

Hy benoem ook die premier, laat verkiesings uitskryf en dies meer. Koning Hoessein het sy posisie in 1971 versterk deur 'n raad van stamme in te stel (met kroonprins Hassan as voorsitter), en deur die vorming van die enigste politieke party wat in die land toegelaat word, die Arabiese Nasionale Unie. Die party laat geen Kommuniste of aanhangers van die "ingevoerde ideologieë" toe nie.

Die koning is die president van die unie en hy benoem die lede van die uitvoerende komitee. Naas die siviele geregshowe is daar ook 2 godsdienstige geregshowe: die Sjara-hof vir die Moslems en die kerklike regbank vir die Christene. Die regbanke hanteer straf- en gesinsake.



</doc>
<doc id="17154" url="https://af.wikipedia.org/wiki?curid=17154" title="Jemen">
Jemen

Jemen (Arabies: ٱلْيَمَن, "al-Yaman"), amptelik die Republiek Jemen (الجمهورية اليمنية, "al-Jumhūriyyah al-Yamaniyyah"), is 'n republiek in die Midde-Ooste en Asië. Dit beslaan 'n oppervlakte van 527 968 km² en in 2016 'n bevolking van 27 584 213 gehad. Jemen grens in die noorde aan Saoedi-Arabië, in die noordooste aan Oman, in die ooste aan die Arabiese See, in die suide aan die Golf van Aden, in die suidweste aan die Bab-el-Mandeb en in die weste aan die Rooisee. Die hoofstad en grootste stad is Sanaa, terwyl die belangrikste hawestad Aden is. Die eiland Sokotra, wat in Afrika naby Somalië aan die Horing van Afrika geleë is, behoort aan Jemen.

In teenstelling met die sentrale deel van die Arabiese Skiereiland het Jemen kontrasterende reliëfs en 'n verskeidenheid van landskappe. Die sentrale gebied is 'n 1 000 tot 3 000 m hoë berglandskap met vrugbare vulkaniese grond. Die hoogste punt van die hele Arabiese Skiereiland is Hadoer Sjoeaib (3 760 m), sowat 50 km suidwes van die hoofstad Sanaa.

In die suidweste van die land is daar ook verskeie hoe pieke. Oos-Jemen bestaan uit 'n plato, wat na die ooste oorgaan in die woestyn Ar Roeb al chali (letterlik: "die leë deel"), een van die mees verlate streke van Saoedi-Arabië. Wes van die sentrale bergland lê 'n middelgebergte wat bekend staan as die Bo-Tihama (500–1500 m). Dit is 'n weggevrete landskap wat soos 'n muur uit die uitermate droë kusvlakte langs die Rooisee, die Tihama, ontstaan.

Die klimaat van Jemen word deur die noordewinde en ’n suidwesmoeson oorheers. Die meeste reën val in die somer, terwyl die laagliggende Timaha feitlik geen reën kry nie. Toestande in die hoogliggende Tihama is gunstiger met meer gematigde temperature. Die sentrale bergland het 'n jaarlikse neerslag van 500 tot 1 000 mm. In die hoogste dele van Jemen val in die winter sneeu.

Daar is geen bevaarbare riviere in Jemen nie. Die meeste riviere loop in 'n oostelike of suidwestelike rigting, maar laasgenoemde riviere bereik nie die see nie. Langs die kus is daar talle koraalriwwe en klein en groot eilande, waarvan net 'n paar bewoon word. Die Kamaraan-eilande was 'n twisappel tussen Noord- en Suid-Jemen. In 1967 het die bevolking verkies om by Suid-Jemen ingelyf te word, maar in 1972 is die grootste eiland deur troepe van Noord-Jemen beset.

Die presiese bevolkingsyfer van Jemen is onbekend aangesien 'n volkstelling nog nooit gehou is nie. Die mees onlangse skatting (1981) is ongeveer 9 miljoen. Die bevolkingsaanwas word bepaal deur 'n hoë geboortesyfer (sowat 5%) en In sterftesyfer van tussen 2 en 4%.

Ongeveer twee derdes van die bevolking woon in die sentrale bergland en Bo-Tihama. Benewens die hoofstad Sanaa is net die hawestad Aden van belang. Die meeste inwoners is Moslems, van wie die meerderheid Saïdiete is. 'n Groot aantal Jemeniete woon in Suid-Jemen. Die onderwys en alle kultuuruitinge word deur die Koran gereguleer. Laer en voortgesette onderwys, wat gratis is, word hoofsaaklik by Koranskole verskaf.

Die landbou vorm steeds die fondament van die Jemenitiese ekonomie. Tussen 80 en 85% van die bevolking leef van die landbou, en hoewel dit baie gevarieer is, is dit oor die algemeen nog baie primitief. Die belangrikste landbougebied is die sentrale bergland, waar onder meer graansoorte, sitrusvrugte en druiwe verbou word. Op die hoogliggende dele tussen 2000 en 3000 m word koffie verbou.

Koffie uit Jemen word beskou as van die beste ter wêreld en staan bekend as mokka, genoem na die uitvoerhawe Mokka. Langs die sanderige, droë kus word katoen, suikerriet en dadels verbou. Ongeveer 5% van die bevolking is nomadies of halfnomadies en beoefen veeteelt. Velle en huide is ’n belangrike uitvoerproduk. Die visserybedryf is minder belangrik en word meestal in die kusstede verbruik.

Na ’n burgeroorlog van sewe jaar (1962–1969) was die ekonomie in ’n benarde toestand. Invoere het toegeneem en uitvoere het tot stilstand gekom. In 1970 het die regering 'n herstelprojek van stapel laat loop: naas landbouhervorming is plaaslike en buitelandse ondernemings gelok om delfstowwe te ontgin.

Ystererts word op klein skaal in die noorde ontgin en ruolie in die suide. Jemenitiese edelsmeewerk, leerware en glas is baie wêreldberoemd. Naas hierdie tradisionele nywerhede is daar min ander nywerhede. Die Sowjetunie en die Volksrepubliek China het enkele nywerhede in Jemen gevestig.

Van die vroegste eeue af is Jemen deur verskillende ryke oorheers, onder meer deur die van die Romeine, die Ethiopiërs en die Perse. Na die Eerste Wêreldoorlog het Jemen onafhanklik geword onder die imam ('n Islamitiese titel vir 'n geestelike sowel as politieke leier) Jahja Hamied Said.

Die tydperk tussen die twee wêreldoorloë is gekenmerk deur grensgeskille met Saoedi-Arabië, wat uiteindelik in 1934 in Saoedi-Arabië se guns beslis is. Ondanks die konflikte het Jemen tot die Arabiese Liga toegetree. 'n Staatsgreep teen die imam in 1948 het 'n nuwe periode van verdere onrus ingelui.

Die nuwe imam het vriendskapsbande aangeknoop met onder meer die Sowjetunie, die Volksrepubliek China en Egipte. ’n Mislukte staatsgreep in 1955 het egter getoon dat die era van absolutisme verby was, en in 1956 is die eerste kabinet saamgestel.

Sedertdien was daar al meer as 25 kabinette. Na die dood van die imam het die burgeroorlog uitgebreek. Sedertdien het Jemen byna net soveel grondwette as premiers gehad. Die huidige grondwet dateer uit 1991 en bepaal onder meer hoe die land bestuur moet word deur ’n republikeinse raad van vyf lede, met die president as staatshoof.

Daarbenewens is daar 'n raadgewende vergadering bestaande uit 159 lede. Twintig lede word deur die republikeinse raad benoem en die res word verkies. Die belangrikste aspek van die huidige Jeminitiese politiek is die strewe na eenheid binne die samelewing na die vereniging van Noord- en Suid-Jemen.




</doc>
<doc id="17156" url="https://af.wikipedia.org/wiki?curid=17156" title="Helen Zille">
Helen Zille

Otta Helene "Helen" Zille (gebore op 9 Maart 1951 in Johannesburg) is die Voorsitter van die Federale Raad van die Demokratiese Alliansie sedert 20 Oktober 2019. Sy was voorheen premier van die Wes-Kaap (2009–2019), burgemeester van Kaapstad (2006–2009) en is die voormalige leier van die Demokratiese Alliansie (2007–2015). Sy praat Engels, Afrikaans, Xhosa en Duits, en is van gedeeltelike Joodse afkoms.

Nadat sy 'n BA-graad by die Universiteit van die Witwatersrand in Johannesburg behaal het, het sy haar loopbaan as politieke verslaggewer van die Rand Daily Mail begin. In dié rol het sy bekendheid verwerf met die oopvlek van die omstandighede waaronder Steve Biko in polisieaanhouding te sterwe gekom het. Helen Zille was vantevore 'n lid van die anti-apartheidbeweging genaamd "Black Sash", die End Conscription Campaign, en die South Africa Beyond Apartheid Project en die Kaapstad Vredeskomitee. Sy het ook getuienis ingesamel vir die Goldstone Kommissie wat pogings ondersoek het om die Wes-Kaap voor die verkiesing in 1994 te destabiliseer. Sy het die posisie van hoof van openbare betrekkinge van die Universiteit van Kaapstad beklee.

As hoof van die beheerliggaam van die Grove Primary School het sy in 1997 suksesvol 'n regeringsbeleid betwis wat beheerliggame se magte om personeel aan te stel sou inkort. Sy was Lid van die Uitvoerende Raad vir Onderwys in die Wes-Kaapse provinsiale regering en het daarna 'n DA-parlementslid geword. In die DA het sy die posisie van onder-federale voorsitter beklee en was sy die nasionale woordvoerder vir onderwys. Sy was 'n finalis in die Suid-Afrikaanse vrou van die jaar toekenning in 2003.

Zille het van meet af fel opposisie en konfrontasie van die ANC moes verduur nadat sy in 2006 deur 'n koalisie tot Burgemeester verkies is. In September 2006 het die provinsiale lid van die uitvoerende raad (LUR) Richard Dyanti, aangekondig dat hy beplan om die stad se politieke stelsel te verander. Dyanti wou 'n stelsel van 'n uitvoerende komitee afdwing wat die stelsel van die burgemeesterkomitee sou vervang. Die skuif sou daartoe lei dat Zille van haar burgemeesterlike magte ontneem sou word, en haar rol sou tot 'n seremoniële rol verswak word. Dit sou die ANC en die Onafhanklike Demokrate (OD) in staat stel om 'n effektiewe meerderheid te vestig aangesien die partye saam 6 van die 10 setels op die komitee sou hê. Zille het gedreig om die saak na die Grondwetlike Hof te neem. Die saak is op die ou end besleg, nadat Zille ooreengekom het om aan die ANC addisionele sub-komitees toe te ken in gebiede wat die party beheer het.

'n Verdere krisis het ontstaan toe die African Muslim Party (AMP) deur Zille gevra is om uit die koalisie te bedank, nadat AMP-lid Badih Chaaban in die geheim samesprekings met die ANC gevoer het en Zille nie wou toegee tot eise vir 'n onderburgemeesterpos vir die AMP nie. Zille het die krisis egter afgeweer deur 'n ooreenkoms met die OD aan te gaan waarvolgens die party by die koalisie sou aansluit en OD-lid Charlotte Williams onderburgemeester geword het.

Op Sondag, 6 Mei 2007, word Zille verkies tot die nuwe leier van die Demokratiese Alliansie. Op 15 Maart het sy aangekondig dat sy nie van plan is om afstand te doen van die burgemeesterspos indien sy suksesvol is nie. In die aankondiging het sy praktiese reëlings voorgestel om beide ampte suksesvol te bedryf en ook daarop gewys dat alle Suid-Afrikaanse staatshoofde in die geskiedenis beide hulle partyleierskapsrol en uitvoerende rol tegelykertyd vervul het en dat die Franse president Jacques Chirac tegelykertyd burgemeester van Parys en partyleier was. Die leier van die Onafhanklike Demokrate in Kaapstad het in die openbaar aangekondig dat die party haar in dié onderneming steun. Zille het twee sake aangedui as die grootste uitdagings, naamlik om die party se tradisionele steunbasis te behou asook die uitbou van swart steun. Sy het op 10 Mei 2015 uitgetree as leier van die DA en is deur Mmusi Maimane opgevolg.




</doc>
<doc id="17159" url="https://af.wikipedia.org/wiki?curid=17159" title="Transformator">
Transformator

'n Transformator is 'n statiese elektriese toestel (d.w.s. geen bewegende onderdele) wat deur middel van elektromagnetiese koppeling energie oordra van een stroombaan na 'n ander. 'n Transformator bestaan uit twee of meer spoele wat in meeste gevalle om 'n magnetiese kern gewikkel is. Die magnetiese kern konsentreer die magnetiese vloed in die spoele. 'n Wisselstroom in een van die spoele, die primêre spoel, induseer 'n wisselende magnetiese vloed in die kern op. Hierdie vloed induseer dan 'n spanning op in die ander, sekondêre, spoele.

Transformators word gebruik vir omskakeling tussen hoë en lae spannings, om impedansie te verander, en om elektriese isolasie te bied tussen stroombane.

'n Eenvoudige transformator bestaan uit twee geleiers wat in 'n spoel gedraai word. Een van die spoel windings word die primêre spoel genoem en die ander spoel winding word die sekondêre winding genoem. Die geleiers word met 'n dun lagie isolator bedek om kortsluiting tussen die windings te voorkom. Wanneer 'n tydvarieërende stroom deur die primêre windings vloei, word 'n tydvarieërende magnetiese vloed om beide van die spoele gevorm. Die tydvarieërende magnetiese veld induseer 'n spanningsval oor die sekondêre spoel. Hierdie effek word wedersydse induksie genoem.

Wanneer 'n tyd varieërende spanning formula_1 oor die primêre winding van formula_2 draaie geplaas word, word 'n tyd varieërende stroom in die spoel geïnduseer. Die tyd varieërende stroom induseer 'n magneto-motoriese krag (MMK). Net soos 'n elektromotoriese krag (EMK) die stroom deur 'n elektriese stroombaan dryf, so ook probeer die MMK die magnetiese vloed dryf in 'n magnetiese stroombaan. Die primêre MMF induseer 'n varieërende magnetiese vloed formula_3 in die transformator kern. Met 'n oopbaan sekondêre winding word 'n teen EMK in teenstelling met formula_4 geïnduseer. In verband met Faraday se wet van induktansie word die spanning oor die spoele geïnduseer in verhouding met die verandering in magnetiese vloed:

waar

As daar geen verliese tussen die primêre en sekondêre vloed is nie is die transformator koppeling perfek, dan sal formula_13. Vervang dit in die bogenoemde vergelyking dan sal:

waar

Vir 'n ideale transformator sal die verhouding tussen die primêre spanning en sekondêre spanning gelyk wees aan die verhouding tussen die primêre en sekondêre spoel windings. Anders gestel, die spanning per spoel winding is dieselfde in beide windings. Die verhouding tussen die primêre en sekondêre stroom is omgekeerd eweredig aan die winding verhouding. Dit lei tot die mees algemeenste gebruik van transformators, om tussen hoë en lae spanning on te skakel.

Die kern is die geslote baan vir die magnetiese vloed (V·s) en die windings om die been is die geslote baan vir die stroom (A) en dit vorm die skakel tussen die magneetveld en die stroom. 

Daar is vier belangrike aspekte vir kern materiaal en dit is;

Histerese is die vertragings effek tussen magnetiese vloeddigtheid ("B") en magnetiese veldsterkte ("H") en dit kan gesien word op "B"/"H" kurwe in naslaanboeke.

Versadiging is die vloeddigtheid wat toeneem in 'n magnetiese materiaal tot by die punt waar dit nie meer verder toeneem nie.

Permeabiliteit is die vermoë om vloed te gelei in 'n materiaal en dit is die skakel tussen magnetiese vloeddigtheid en magnetiese veldsterkte;

waar

Die ekwivalente stroombaan is uitbeelding van 'n praktiese transformator en dit verduidelik die verliese in 'n transformator. Veronderstel die transformator is ideaal met 'n primêre en sekondêre wat verwys na hoeveelheid draaie en las komponente by die ideale transformator wat na die verliese verwys. 
Die weerstande in serie met die ideale transformator verwys na die weerstand van die koperdraad en die induktor in serie verwys na die vloedverlies. Hierdie verliese word koper-verliese genoem. 
Die induktor is die hoofvloed wat deur die kern vloei en die weerstand is die yster-verliese, veroorsaak deur eddy strome en histerese.



</doc>
<doc id="17160" url="https://af.wikipedia.org/wiki?curid=17160" title="Saoedi-Arabië">
Saoedi-Arabië

Saoedi-Arabië (Arabies: السعودية‎, "as-Saʿūdīyah"), amptelik die Koninkryk Saoedi-Arabië (المملكة العربية السعودية, "Al-Mamlakah al-Arabiyah as-Sa'ūdiyah", ), is 'n Arabiese land in die Midde-Ooste en Asië en die grootse op die Arabiese Skiereiland. Dit word in die noordweste begrens deur Jordanië, deur Irak in die noorde en noordooste, deur Koeweit, Katar, Bahrein, en die Verenigde Arabiese Emirate in die ooste, Oman in die suidooste, en Jemen in die suide.

Die Persiese Golf lê tot die noordooste, die Rooisee tot die weste en die Indiese Oseaan tot die suidooste van die land. Saoedi-Arabië het 'n geraamde bevolking van 27,6 miljoen en die landsoppervlakte strek omtrent 2 150 000 vierkante kilometer. Die hoofstad en grootste stad is Riaad.

Die koninkryk word soms na verwys as "Die Land van die Twee Heilige Moskeë", aangesien Mekka en Medina, die twee heiligste plekke van die Islam, in die land geleë is.

Saoedi-Arabië is die wêreld se voorste petroleumuitvoerder. Petroleumhandel dryf die Saoediese ekonomie. Olie verteenwoordig meer as 90% van uitvoere en bykans 75% van regeringsinkomste, wat die skepping van 'n welvaartstaat bemoontlik, wat die regering sukkel om te finansier in tye van lae oliepryse.

Saoedi-Arabië word — tesame met Rusland — gereeld na verwys as 'n energiesupermag. Menseregtegroepe soos Amnestie Internasionaal en Human Rights Watch het al telkemale kommer uitgespreek oor die stand van menseregte in Saoedi-Arabië, alhoewel die Saoediese regering hierdie besware verwerp het.

Die Koninkryk Saoedi-Arabië in Suidwes-Asië beslaan die uiters droë sentrale deel van die Arabiese skiereiland. In die randgebied (met 'n effens hoër reënval), wat van die Golf van Aden tot halfpad na die Persiese Golf strek, lê 'n aantal kleiner staatjies, naamlik Jemen die Sultanaat Oman, die Verenigde Arabiese Emirate, Katar en Bahrein.

Daar heers meningsverskil oor die grenslyne tussen Saoedi-Arabië (2,2 miljoen km²) en al die randstate, behalwe Katar, maar die land se noordelike grens met Jordanië, Irak en Koeweit is wel vasgelê. Geskille oor die totaal onherbergsame grensgebiede spruit uit die moontlikheid van groot ruolie- en aardgasafsettings in die dele.

Die Arabiese skiereiland bestaan uit 'n plato van baie ou, ongeplooide gesteente (die Arabiese Skild), wat van suidwes na noordoos effens daal – in die Dzjebel-al-Saraah in die suidweste bereik dit 'n hoogte van 4 000 m en in die Dzjebel-al-Shifa in die noordweste 'n hoogte van 2 500 m. Dit rys met 'n steil rand via 'n smal kusstrook langs die Rooisee op en daal daarna baie geleidelik af na die Persiese Golf, waar dit op seevlak in soutmere en moerasse eindig.

Die sentrale en suidelike deel van die plato is met jonger geologiese afsettings van die berge bedek. Die skiereiland se reliëf word gekenmerk deur reusesteiltes, wat versperrings vorm vir die nomades. Een van die skerpste steiltes (sogenaamde cuestas) is die Dzjebel Toewaik, wat wes van die hoofstad Riaad met 'n boog uit troon.

'n Ander kenmerk van die Reliëf is die droë rivierbeddings (wadi's), wat dikwels baie grillige (dendritiese of boomagtige) patrone vorm. Die woestynklimaat is te droog vir vrugbare bodemvorming en slegs die halfsteppe langs die Persiese Golf, die Rooisee en die noordooste van die land lewer voedsel vir bokke, kamele en skape (kameelteelt is besig om af te neem weens die invoer van motorvoertuie en weens padaanleg).

Tussen die steppegebied lê enorme sandwoestyne, naamlik die Groot Nafoed aan die grens met Sirië en die Klein Nafoed meer na die suide. Die Roeb-al-Chali (die Lee Gebied), ’n sand- en klipwoestyn met groot heuwels in die oostelike deel, beslaan die hele suidelike deel van die koninkryk en het 'n oppervlakte van 800 000 km². Die noordelike en suidelike kusgebiede word in die sentrale deel van die land verbind deur die Dahna-woestyn, wat 14 400 km lank en gemiddeld 500 km breed is.

Soos in Julie 2006 was die Saoedi-Arabiese bevolking op 27 019 731 geskat, wat 'n geraamde 5,5 miljoen immigrante insluit. Tot en met die 1960's was die meerderheid van die bevolking nomadies, maar huidig is meer as 95% van die bevolking geset as 'n gevolg van vinnige ekonomiese groei en verstedeliking.

Nog so onlangs soos die 1950's was die slawebevolking in Saoedi-Arabië geraam op 450 000 — omtrent 20% van die bevolking. Slawerny is in 1962 amptelik afgeskaf. Die geboortesyfer beloop 29,56 geboortes per 1 000 mense, en die sterftesyfer is 2,62 sterftes per 1 000 mense. Sommige oases het bevolkingsdigthede van meer as 1 000 mense per vierkante kilometer.

Omtrent 23% van die bevolking bestaan uit vreemde burgers, alhoewel hierdie statistiek nie in staatssensusse gemeet word nie. Ongeveer 12% van die bevolking is Suid-Asiate of van Suid-Asiatiese afkoms, insluitende Indiërs, Pakistani's, en Bangladesji's.

Daar is ook sommige inwoners van Asiatiese, Noordoos-Afrikaanse, en Sub-Sahariese afkoms. Vele Arabiere uit nabye lande werk in die koninkryk. Daar is meer as agt miljoen trekarbeiders vanuit lande van dwarsoor die wêreld:

Indiërs (1,4 miljoen), Bangladesji's (1 miljoen), Filipyne (950 000), Pakistani's (900 000), Egiptenare (900 000), Jemenite (80 000), Indonesiërs (500 000), Sri Lankane (350 000), Soedannese (250 000), Siriërs (100 000) en Turke (80 000). Daar is om en by 100 000 Westerlinge in Saoedi-Arabië, waarvan die meeste in komplekse of sekuriteitskomplekse woon.

Die Koninkryk Saoedi-Arabië bestaan uit 'n aantal selfstandige staatkundige eenhede, waarvan die oorspronklike name nog steeds gebruik word om afsonderlike landstreke, wat duidelik van mekaar onderskei kan word, aan te dui. Langs die Rooi See is dit Hedzjas en Asir, in die sentrale deel en in die ooste Nedzjd en langs die Persiese Golf Hasa. Hedzjas is ’n onvrugbare gebied waarin ongeveer miljoen nomades met veral skape rondtrek.

Die hoofstad van die streek is Mekka, wat terselfdertyd die religieuse hoofstad van die land is. Suid van Hedzjas lê Asir, met die vrugbare kusvlakte Tihama, wat die meeste reën in die land kry (500 mm per jaar). Hoewel die reënval steeds te laag is vir landbou, word die bedryf vanweë die hoë voggehalte en met besproeiing wel moontlik gemaak. Tussen die religieuse hoofstad Mekka en die sekulêre hoofstad Riaad strek die Nedzjd (1 660 000 km²), die stamland van die Wahhabiete en van die regerende koningshuis, hom uit.

Riaad is die hoofstad van die streek, waarin daar na beraming tussen vier en vyf miljoen mense woon. Riaad lê in 'n oase en is buiten die administratiewe en politieke hoofstad van die land besig om in 'n vername handels- en nywerheidsentrum (petrochemiese en chemiese nywerhede) te ontwikkel. Die vernaamste oases en nedersettings, waar onder meer vrugte, groente en dadels onder besproeiing verbou word, kom noord en suid van Riaad langs onderskeidelik die Dzjebel Toewaik en die Arma-plato voor.

Die oostelike landstreek Hasa, langs die Persiese Golf, is uiters belangrik vanweë die baie olievelde aan die kus. Die grootste konsentrasie oases in die land (in die omgewing van die streek se hoofstad, Hofoef) kom ook hier voor. Dzjoebail langs die kus behoort in die nabye toekoms die grootste nywerheidskompleks van die land te huisves.

[[Lêer:Iran–Saudi Arabia proxy conflict.png|duimnael|Kaart van die Iran-Saoedi-Arabië-konflik:

[[Kategorie:Saoedi-Arabië| ]]
[[Kategorie:Arabiese wêreld]]

</doc>
<doc id="17163" url="https://af.wikipedia.org/wiki?curid=17163" title="Homer Simpson">
Homer Simpson

Homer Jay Simpson is 'n geanimeerde tekenprentkarakter in die televisiereeks "The Simpsons". Hy is getroud met Marge en pa van Bart, Lisa en Maggie Simpson. Hy is genoem na Matt Groening, die skepper van die program, se pa, Homer Groening. Hy word uitgebeeld as 'n lui, eetlustige en nie baie skerp karakter. Homer het een van die Verenigde State se TV-ikone geword. Sy stem word gespeel deur Dan Castellaneta. Homer verteenwoordig die negatiewe aspekte van die Amerikaanse werkersklas.




</doc>
<doc id="17164" url="https://af.wikipedia.org/wiki?curid=17164" title="Lisa Simpson">
Lisa Simpson

Lisa Marie Simpson (8 jaar oud) is 'n geanimeerde tekenprentkarakter in die televisiereeks "The Simpsons". Sy is genoem na Matt Groening, die skepper van die program, se suster, Lisa. In die reeks verteenwoordig sy 'n hoogsiteligente meisie met 'n IK van 159.




</doc>
<doc id="17165" url="https://af.wikipedia.org/wiki?curid=17165" title="Marge Simpson">
Marge Simpson

Marjorie Jacqueline "Marge" Simpson (néé Bouvier) (ongeveer 34 jaar oud) is 'n geanimeerde tekenprentkarakter in die televisiereeks "The Simpsons". Haar stem word gespeel deur Julie Kavner. Sy is die geduldige vrou van Homer Simpson en ma van Bart, Lisa en Maggie. Marge kan uitgeken word deur haar blou hare. Sy is genoem na Matt Groening, die skepper van die program, se ma, Marge Groening. Marge verteenwoordig 'n stereotipiese 1950-huisvrou.




</doc>
<doc id="17166" url="https://af.wikipedia.org/wiki?curid=17166" title="Bart Simpson">
Bart Simpson

Bartholomew JoJo "Bart" Simpson (uitgespreek "Baart") (10 jaar oud) is 'n geanimeerde tekenprentkarakter in die televisiereeks "The Simpsons". Hy is die oudste kind en enigste seun van Homer en Marge Simpson en broer van Lisa en Maggie. Bart is een van die mees bekende tekenprentkarakters ter wêreld. In teenstelling met die ander "The Simpsons"-familielede is Bart nie na een van Matt Groening, die skepper van die program, se familielede genoem nie. Sy naam is egter 'n anagram, afgelei van "brat".




</doc>
<doc id="17167" url="https://af.wikipedia.org/wiki?curid=17167" title="Pedro I van Brasilië">
Pedro I van Brasilië

Dom Pedro, Keiser van Brasilië (Pedro I) en Koning van Portugal (Pedro IV) (12 Oktober 1789 tot 24 September 1834) het Brasilië onafhanklik verklaar en die Brasiliaanse Keiserryk gestig.

Dom Pedro is in die Queluz paleis naby Lissabon gebore as "Pedro de Alcântara Francisco António João Carlos Xavier de Paula Miguel Rafael Joaquim José Gonzaga Pascoal Cipriano Serafim de Bragança e Bourbo". Hy was die tweede seun van die koninklike egpaar. Toe sy ouer broer Antonio Francisco in 1801 sterf, ontvang Dom Pedro die titel prins van Beira en word die tweede in lyn van die Portugese kroon.
In 1807 vlug die koninklike familie uit Lissabon en arriveer in Brasilië in 1808 waar hulle vir die volgende 13 sal bly. Hulle teenwoordigheid het Rio de Janeiro as die "de facto" hoofstad van die Portugese koninkryk gemaak. Met die dood van Koningin Maria I word Dom Pedro se vader gekroon as Koning Johannes VI. Dom Pedro ontvang die titel Prins van Brasilië en Hertog van Braganza. Op 5 November 1817 trou hy met Groothertoging Maria Leopoldina van Oostenryk.

Toe Koning Johannes VI terug na Portugal vertrek het, het hy van die voorregte ontneem. Dom Pedro het in Brasilië agtergebly en op 7 September 1820 op die oewer van die Ipiranga rivier sy swaard uitgetrek en onafhanklikheid van Portugal verklaar. Op 12 Oktober is hy as Keiser van Brasilië verklaar en op die eerste Desember as Keiser gekroon.

Dom Pedro I het die titel keiser in plaas van koning gekies om die verskeidenheid van die Brasiliaanse kultuur te beklemtoon asook die feit dat Napoleon die term keiserryk beklemtoon het as 'n moderne idee. Met die dood van sy vader Koning Johannes VI op 10 Maart 1826, proklameer Dom Pedro homself as Koning Pedro IV van Portugal maar moes ten gunste van sy dogter Maria II, toe sewe jaar oud, abdikeer.

Op 17 Oktober 1829 trou hy met sy tweede vrou prinses Amelie de Beauharnais von Leuchtenberg.

Met 'n ekonomiese en politiese krisis het Dom Pedro geabdikeer in gunste van sy seun Dom Pedro II op 7 April 1831(wat 5 jaar oud was), en gebruik toe sy ou titel as Hertog van Braganza.
Dom Pedro I het op die ouderdom van 36 in die stad van sy geboorte aan tuberkulose gesterf.



</doc>
<doc id="17171" url="https://af.wikipedia.org/wiki?curid=17171" title="Lantaan">
Lantaan

Lantaan is 'n chemiese element in die periodieke tabel met die simbool La en atoomgetal 57.

Lantaan is 'n silwerig-wit metallieke element wat aan groep 3 van die periodieke tabel behoort en word dikwels as deel van die lantaniede gesien, hoewel dit geen f-elektrone besit. Dit word in sommige seldsame aardminerale aangetref, gewoonlik saam met serium en ander seldsame aardelemente. Lantaan is smeebaar, rekbaar en sag genoeg dat dit met 'n mes gesny kan word. Dit is een van die mees reaktiewe van die seldsame aardmetale. Die metaal reageer direk met die elemente koolstof, stikstof, boor, seleen, silikon, fosfor, swael, en halogene. Dit oksideer vinnig as dit aan lug blootgestel word. Koue water val lantaan stadig aan, terwyl warm water dit baie vinniger aanval.

Gebruike van lantaan:


Lantaan is in 1839 deur die Sweedse chemikus Carl Gustav Mosander ontdek toe hy 'n monster van seriumnitraat gedeeltelik onbind het deur dit te verhit en die resulterende met verdunde salpetersuur behandel het. Uit die oplossing wat verkry is het hy 'n nuwe seldsame aardmetaal geïsoleer wat hy "lantana" genoem het. Lantaan is in 1923 na 'n betreklik suiwer vorm verwerk.

Die woord "lantaan" kom van die Grieks "λανθανω" [lanthanō], d.i. "om verberg te wees"..

Alhoewel lantaan behoort aan die chemiese elementgroepering wat as seldsame aardmetale bekend staan, is dit geensins seldsaam nie. Lantaan word in betreklik groot hoeveelhede aangetref (32 ppm in die aardkors).

Monaziet (Ce, La, Th, Nd, Y)PO, en bastnasite (Ce, La, Y)COF, is die belangrikste erste waarin lantaan voorkom in persentasies van 25 tot 38 persent.

Natuurlik voorkomende lantaan bestaan uit een stabiele (La) en een radioaktiewe (La) isotoop, met die stabiele isotoop, La, wat die volopste is (99.91% natuurlike voorkoms). 38 radioisotope is gekarakteriseer waarvan die stabielste La met 'n halfleeftyd van 105×10 jaar , en La met 'n halfleeftyd van 60 000 jaar is. Al die ander radioaktiewe isotope het halfleeftye van minder as 24 uur en die meeste het halfleeftye van minder as 1 minuut. Die element het ook 3 meta state.

Die isotope van lantaan wissel in atoommassa van 117 u (La) tot 155 u (La).




</doc>
<doc id="17176" url="https://af.wikipedia.org/wiki?curid=17176" title="Vaste stof">
Vaste stof

'n Vaste stof is 'n fase van materie wat gekenmerk word deur weerstand tot vervorming en veranderinge in volume.

In die fisika word daar na vaste stowwe verwys as een van die drie basiese vorme waarin materie kan voorkom. ’n Vaste stof omvorm van een van die twee ander vorme wanneer die energie van die atome verminder en dié atome ’n relatief geordende, rigiede driedimensionele struktuur aanneem. Molekules kan dus nie vryelik beweeg nie.

'n Mens kom vaste stowwe gereeld in die alledaagse lewe teë. Voorbeelde van vaste stowwe is ys, hout, plastiek en so meer. 

Vloeistof en gas is die twee ander vorme waaraan almal elke dag blootgestel word. Die vorm van dié materie word geklassifiseer volgens die sterkte van hul molekules om weerstand teen kragte te bied, wat hul vorm mag verander. 

'n Vloeistof se molekules het meer energie en beweeg gevolglik meer. ’n Gas (of damp) se molekules kan selfs nóg meer beweeg en ook vry van mekaar beweeg. So kan dit die volle inhoud van ’n houer vul.

Die fase van materie gaan hand aan hand met temperatuur, druk en volume.

Die hoeveelheid hitte-energie wat benodig word om materie van ’n vaste stof na ’n vloeistof te verander en ’n vloeistof na ’n gas neem skerp toe. Dit word transformasiehitte genoem.

Soos ons almal weet, smelt ys in kamertemperatuur en verander gevolglik na ’n vloeistof. Water wat in ’n ketel kook, verander na stoom, wat ’n gas van individuele watermolekules is.

Streng gesproke, is dit nie akkuraat om van materie as vaste stof, vloeistof of gas te verwys nie, omdat die meeste in toestande van hitte of druk van vorm kan verander.

Yster is ’n goeie voorbeeld: Ons noem dit ’n vaste stof, maar dit kan van vorm verander en ’n vloeistof word teen ’n temperatuur van 1 535 grade Celcius – ’n baie hoë hitte dus.

Dieselfde kan van koolstofdioksied gesê word: Hoewel dit ’n gas is, kan dit in ’n vaste stof omvorm word: die koelmiddel droë-ys. Dié koolstofdioksied – gewoonlik in blokvorm – verander by ’n temperatuur van 78,5 grade C in ’n gas.

Water vries teen 0° C en kook teen 100° C. Lood smelt teen 327,4° C en silwer smelt teen 960,5° C.

Dit maak sin dat die smeltpunt van enige vaste stof dieselfde as die vriespunt van sy vloeistofvorm is.

Die beweging van molekules neem deurentyd af namate die temperatuur daal. Wanneer ’n mens uiteindelik by ongeveer -273,16 grade C uitkom, stop die beweging van alle molekules heeltemal en is daar nie meer enige hitte om te meet nie. Dit word absolute zero genoem, of 0° A.

Op 'n mikroskopiese skaal het 'n vaste stof die volgende eienskappe:


Dié eienskappe van ’n vaste stof onderskei hom dus van vloeistowwe en gasse.

'n Vaste stof verskil natuurlik ook van ander vaste stowwe wat molekulêre struktuur betref, vandaar verskille soos smeltpunte en massa. Die ligste vastestof-element onder normale toestande is litium (Li), ’n sagte, silwerwit alkaliese metaal wat hoogs reaktief en ontvlambaar is. Dit word gewoonlik in minerale-olie geberg.

Die ligste vaste stof aan die mens bekend is mensgemaak en word aerogel genoem. Die ligste aerogel wat al vervaardig is het 'n digtheid van 1,9 mg/cm of 1,9 kg/m (1/530 minder dig as water).

Aerogel is ’n sintetiese poreuse ultraligte materiaal met ’n baie lae digtheid en hittegeleiding. Dr. Samuel Stephens Kistler het dit uitgevind. Dit is eers in die vyftigerjare van die vorige eeu gekommersialiseer en word onder meer as insulasie in yskaste, ligte houers vir warm vloeistowwe, sigaretfilters en in termiese-slaapsakke gebruik.

Die vertakking van fisika wat te doen het met vaste stowwe word vastetoestandfisika genoem en is 'n soort gekondenseerde materie-fisika. Materiaalkunde bemoei homself hoofsaaklik met die eienskappe van vaste stowwe soos die sterkte en fase-veranderinge. Dit oorvleuel baie met vastetoestandfisika. Vastetoestandchemie oorvleuel op sy beurt ook met beide van hierdie vakgebiede, maar bemoei hom hoofsaaklik met die sintese van nuwe materiale.

Vastetoestandfisika bestudeer die fisiese hoedanighede van vaste stowwe, insluitend magnetisme, ligvoorsiening, meganiese sterkte, elektrisiteit en hitte. Van die ontdekkings wat daaruit voortgevloei het, sluit in die ontwikkeling van transistors, lasers en sonbatterye. 

Die drastiese ontwikkeling van die rekenaar-, kommunikasie-, elektrisiteit- en ruimtebedrywe steun sterk op die vastetoestandfisika.

’n Deeglike kennis van kwantumteorie is noodsaaklik om vastetoestandfisika te bestudeer. Die kwantumteorie vorm die grondslag om die struktuur van atome en molekules te verstaan en die kragte wat hul saambind om kristalle te vorm.




</doc>
<doc id="17181" url="https://af.wikipedia.org/wiki?curid=17181" title="Lissabon">
Lissabon

Lissabon (Portugees: "Lisboa" [liʒˈboɐ]) is die hoofstad van Portugal en die gelyknamige distrik en administratiewe gewes. Die stad is aan die monding van die Tejorivier in die Atlantiese Oseaan in die uiterste suidweste van Europa en aan die weskus van die Iberiese Skiereiland geleë.

As die grootste stad van Portugal met sy belangrikste seehawe, die setel van die Portugese regering en talle nasionale owerhede, ses universiteite en die Portugese Akademie vir Wetenskap is Lissabon die politieke, ekonomiese en kulturele sentrum van die land.

Lissabon is ook die setel van 'n aantal instellings van die Europese Unie, waaronder die Europese Kontrolekantoor vir Dwelmmiddels en Dwelmverslaafdheid en die Europese Agentskap vir Veiligheid op See. Die stad huisves daarnaas ook die hoofkantoor van die Gemeenskap van Portugeessprekende Lande (CPLP).

Lissabon het in 205 v.C. onder Romeinse heerskappy gekom. Gaius Iulius Caesar het die status van Romeinse "municipium" en die Latynse naam "Felicitas Iulia" aan die destydse nedersetting Olisipo toegeken.

Die stad het vanaf die 5de eeu n.C. onder die gesag van verskillende Germaanse stamme gestaan en is in die 8ste eeu deur More verower. Sedert die Christelike herowering in 1147 deur kruisvaarders onder die bevel van Afonso Henriques het Lissabon tot die politieke, ekonomiese en kulturele sentrum van Portugal ontwikkel. In teenstelling met die meeste ander hoofstede het Lissabon sy status as hoofstad en regeringsetel nie aan enige statuut of ander geskrewe ooreenkoms te danke nie, maar fungeer danksy 'n grondwetlike konvensie as die de facto-hoofstad van Portugal.

Die Museum Calouste Gulbenkian het skilderye van Domenico Ghirlandaio, Peter Paul Rubens, Rembrandt van Rijn, Frans Hals, Renoir, Van Dyck, Corot, Degas, Édouard Manet, Claude Monet, en J.M.W. Turner.

Die "Museu Nacional de Arte Antiga", die belangrikste kunstmuseum van Portugal het skilderye van Jeroen Bosch en Albrecht Dürer.


</doc>
<doc id="17183" url="https://af.wikipedia.org/wiki?curid=17183" title="ISO 4217">
ISO 4217

ISO 4217 is die internasionale standaard wat deur die Internasionale Standaarde Organisasie (ISO) opgestel is om die drieletterkodes (ook bekend as geldeenheidkodes) te definieer om die name van geldeenhede te beskryf. Die ISO 4217 kodelys is wêreldwyd die gevestigde norm in die bankwese en besighede vir die beskrywing van verskillende geldeenhede en in baie lande is die kodes vir die meer algemene geldeenhede so wel bekend dat die wisselkoerse in koerante gepubliseer word of in banke vertoon word deur slegs van die kodes gebruik te maak, in plaas daarvan om die vertaalde name vir die geldeenhede of die dubbelsinnige simbole daarvoor te gebruik.

Die eerste twee letters van die kode is die twee letters van ISO 3166-1 alfa-2 landkodes (wat soortgelyk is aan die wat gebruik word vir die nasionale topvlakdomeins op die Internet) en die derde is gewoonlik die eerste letter van die geldeenheid se naam. So word Japan se geldeenheidkode JPY —JP vir Japan en Y vir yen. Dit vermy die probleem wat veroorsaak word deur name soos dollar, frank en pond wat in dosyne lande gebruik word, elkeen met sy eie waarde. As 'n geldeenheid herwaardeer word, word die eenheid se laaste letter verander om dit van die ouer eenheid te onderskei. In sommige gevalle, is die derde letter die eerste letter in daardie land se tal om dit te onderskei van ouer eenhede wat herwaardeer is. Ander veranderinge is egter al ook aangebring soos die verandering van die Russiese roebel van RUR na RUB waar die B afkomstig is van die b in roebel.

Daar word ook 'n driesyferkode aan elke geldeenheid toegeken op dieselfde manier as wat 'n driesyferkode toegeken word aan elke land as deel van die ISO 3166-standaard. Hierdie syferkode is gewoonlik dan ook dieselfde as die ISO 3166 syferkode. Die VSA dollar het byvoorbeeld die kode 840 wat ook die numeriese kode vir die Verenigde State is.

Die standaard beskryf ook die verwantskap tussen die hoofeenheid en enige kleiner eenhede. Dikwels het die kleiner eenhede waardes gelykstaande aan 1/100 van die hoofeenheid, maar 1/10 of 1/1000 is ook algemeen in gebruik. Sommige eenhede het glad nie 'n kleiner eenheid nie. By andere het die hoofeenheid so 'n lae waarde dat die kleiner eenhede nie meer gebruik word nie (bv. die Japannese "sen", 1/100ste van 'n yen). Mauritanië gebruik nie 'n desimale verdeling van eenhede nie en stel 1 ouguiya (UM) = 5 khoums en Madagaskar het 1 ariarie vir elke 5 iraimbilanja. Dit word in die standaard aangedui deur die eenheidseksponent. Die VSA Dollar het 'n eksponent van 2 terwyl die JPY 'n eksponent van 0 het.

ISO 4217 sluit nie net kodes in vir geldeenhede nie, maar ook vir edelmetale (goud, silwer, palladium en platinum; per definisie uitgedruk per fyn ons in vergelyking met "1 VSA Dollar") en sekere middele wat gebruik word in internasionale finansiering, bv Spesiale Trekkingsregte. Daar is ook spesiale kodes wat toegeken word vir toetsdoeleindes (XTS) en om geldtransaksies aan te dui (XXX). Hierde kodes begin almal met die letter "X". Die edelmetale gebruik die letter "X" saam met die metaal se Chemiese simbool; silwer is byvoorbeeld XAG. ISO 3166 ken nooit landkodes toe wat met 'n "X" begin nie omdat hierdie kodes slegs toegeken word vir privaat doeleindes (gereserveer, nooit vir amptelike gebruik nie), dus kan ISO 4217 die "X"-kodes gebruik vir eenhede wat nie landspesifiek is nie sonder om die risiko te loop dat dit met toekomstige landskodes sal bots.

Internasionale geldeenhede soos die Oos-karibiese dollar, die CFP frank, die CFA frank BEAC en die CFA frank BCEAO word gewoonlik ook verteenwoordig deur kodes wat met 'n "X" begin. Die euro word verteenwoordig deur die kode EUR (EU is ingesluit by ISO 3166-1 se gereserveerde kodelys om die Europese Unie te verteenwoordig). Die voorganger van die euro, die Europese geldeenheid, het die kode XEU gehad.


</doc>
<doc id="17186" url="https://af.wikipedia.org/wiki?curid=17186" title="Aktinied">
Aktinied

Die aktiniedreeks bestaan uit die 14 chemiese elemente van aktinium tot nobelium op die periodieke tabel, met atoomgetalle 89 tot 102. Die reeks is genoem na die element aktinium. Alle aktiniede is f-blokelemente. Daar is ook alternatiewe rangskikkings wat aktinium uitsluit en/of die oorgangsmetaal lawrensium insluit. Lawrensium, al is dit 'n d-blokelement, het vermoedelik eienskappe wat meer soortgelyk is aan die aktiniede as aan die oorgangsmetale. Die aktiniedreeks word in sommige definisies van die seldsame aardelemente ingesluit.

Die aktiniede vertoon minder ooreenkoms in hulle chemiese eienskappe as die lantaniedreeks. Dit het byvoorbeeld 'n groter verskeidenheid oksidasietoestande, wat aanvanklik daartoe gelei het dat daar onduidelikheid betaan het of aktinium, torium en uraan as d-blokelemente beskou moes word. Alle aktiniede is radioaktief.

Slegs aktinium, torium en uraan kom natuurlik in meer as spoorhoeveelhede in die aardkors voor. Neptunium en Plutonium is al in spoorhoeveelhede in uraanerts as vervalproduk aangetref of deur bombardering vervaardig. Die oorblywende aktiniede is in kernneerslag ontdek, of is in deeltjieversnellers gesintetiseer. Die tweede helfte van die reeks het geweldige kort halfleeftye.

Die aktiniede word gewoonlik onderaan die hoofdeel van die periodieke tabel geplaas. Indien dit deel van die hooftabel vorm, is hul posisie duideliker.

'n Organometalliese verbinding van 'n aktinied staan bekend as 'n organoaktinied.
Tydens sy Manhattan-projeknavorsing in 1944 het Glenn T. Seaborg onverwagte probleme ondervind met die isolering van amerikium (95) en curium (96). Hy het begin wonder of die elemente eintlik tot 'n ander reeks behoort, wat sou verduidelik hoekom die verwagte chemiese eienskappe van die nuwe elemente verskil het van wat verwag is. In 1945 het hy teen die advies van kollegas 'n voorstel gemaak vir die mees beduidende verandering aan Dmitri Mendelejef se periodieke tabel wat universeel deur die wetenskapgemeenskap aanvaar is: die aktiniedreeks.

In 1945 publiseer Seaborg sy aktiniedkonsep van swaar elemente en voorspel die aktiniede sou 'n oorgangsreeks vorm soortgelyk aan die seldsameaardreeks van die lantaniede.

In 1961 het Antoni Przybylski 'n ster ontdek met 'n ongewoon hoë hoeveelheid aktiniede.




</doc>
<doc id="17187" url="https://af.wikipedia.org/wiki?curid=17187" title="Flerovium">
Flerovium

Flerovium is 'n radioaktiewe chemiese element op die periodieke tabel met die simbool Fl en atoomgetal 114. Op 30 Mei 2012 is die tydelike naam ununquadium en simbool Uuq deur die IUPAC in flerovium en Fl verander.

Die ontdekking van flerovium in Desember 1998 is in Januarie 1999 deur wetenskaplikes by die Gesamentlike Instituut vir Kernnavorsing in Doebna, Rusland, aangekondig. Dieselfde span het drie maande later 'n ander isotoop van Fl vervaardig en die sintese in 2004 en 2006 bevestig.

In 2004 het die Gesamentlike Instituut vir Kernnavorsing die sintese van hierdie element deur 'n ander metode bevestig (die chemiese identifisering op finale vervalprodukte van die element).

Flerovium word soms eka-lood genoem aangesien die eienskappe daarvan volgens veronderstelling soortgelyk is as dié van lood. Daar word verwag dat dit 'n sagte, digte metaal is wat in lug verweer met 'n smeltpunt van ongeveer 200 grade Celsius.

Flerovium kan vervaardig word deur plutonium-244 teikens met kalsium-48-swaarioonstrale te bombardeer.

Die vervaardiging van flerovium-298 sou baie moeilik wees, omdat kerne wat na 114 protone en 184 neutrone optel nie in weegbare hoeveelhede beskikbaar is nie.

Dit kan egter moontlik wees om dit te doen as kernoordragreaksies behaal kan word. Een van die reaksies kan wees: Hg + Xe → Unq + Ca + 2n

Volgens die eiland van stabiliteit-teorie kan verwag word dat sommige nukliede in die omgewing van 114 protone en 184 neutrone (d.w.s. isotoop Fl-298) betreklik stabiel behoort te wees in vergelyking met die omliggende nukliede. Flerovium kom nie natuurlik in die natuur voor nie en word geheel en al in laboratoriums vervaardig. Alle isotope van flerovium wat tot dusver vervaardig is, is neutron-arm. Dit beteken hulle bevat beduidend minder neutrone as 184, wat een van die magiese getal neutrone is wat vermoedelik die isotoop stabieler kan maak. Neutron-arm dui ook aan dat die isotope verval deur óf spontane splyting en 'n verskeidenheid radionukliede vervaardig óf deur positron-uitstraling óf elektronvangs om die element nihonium te lewer.



</doc>
<doc id="17188" url="https://af.wikipedia.org/wiki?curid=17188" title="Oganesson">
Oganesson

Oganesson (met die elementsimbool Og) is die naam vir die superswaarelement met die atoomgetal 118, tans die hoogste atoomgetal toegeken aan 'n element (kyk elemente wat in die 21ste eeu ontdek is). Dit het die tydelike IUPAC-naam "ununoctium" en elementsimbool "Uuo" gehad totdat dit op 28 November 2016 sy nuwe naam gekry het. Dit is genoem na die fisikus Yuri Oganessian, wat 'n belangrike rol gespeel het in die ontdekking van die swaarste elemente op die periodieke tabel.

Oganesson deel waarskynlik eienskappe met ander elemente in sy groep, die edelgasse, en kom waarskynlik ooreen met radon in terme van chemiese eienskappe. Sommige navorsers verwys daarom daarna as "eka-radon". Dit is waarskynlik die tweede radioaktiewe gasagtige element en die eerste standaard halfgeleidende gas.

As kernonstabilitiet vanweë radioaktiwiteit weggelaat word, verwag wetenskaplikes oganesson is chemies baie meer reaktief as xenon of radon. Dit sou waarskynlik stabiele oksiede (OgO, etc.) sowel as chloriede en fluoriede vorm.

In 1999 het navorsers by die Lawrence Berkeley Nasionale Laboratorium die ontdekking van elemente 116 (Livermorium) en 118 in "Physical Review Letters" aangekondig.

Die navorsers het beweer hulle het die reaksie uitgevoer:

Die jaar daarna het hulle die bewering teruggetrek nadat ander navorsers nie hulle resultate kon herhaal nie.
In Junie 2002 het die direkteur van die laboratorium aangekondig die aanvanklike bewering omtrent die ontdekking van die twee elemente was gegrond op data wat deur die hoofouteur, Victor Ninov, versin is.

Die Amerikaanse groep wou die element "ghiorsium" noem na Albert Ghiorso voordat hulle die bewering moes terugtrek.

Op 10 Oktober 2006 kondig navorsers by die Gesamentlike Instituut vir Kernnavorsing in Doebna, Rusland, in "Physical Review C" aan hulle het ununoctium-294 vervaardig deur die botsing van kalifornium-249-atome en kalsium-48-ione indirek waar te neem:

Die navorsingspan het bestaan uit werknemers van die Gesamentlike Instituut vir Kernnavorsing en die Lawrence Livermore Nasionale Laboratorium in Kalifornië, VSA. Die vervalprodukte van drie atome van oganesson, nie die atome self nie, is in Doebna waargeneem. 'n Halfleeftyd van 0,89 ms is waargeneem: Og verval na Fl deur alfaverval. Og is baie onstabiel en verval binne 'n breukdeel van 'n sekonde na Fl, wat ook spontane splyting kan ondergaan of kan alfaverval na Cn, wat spontane splyting sal ondergaan.




</doc>
<doc id="17190" url="https://af.wikipedia.org/wiki?curid=17190" title="Pakistan">
Pakistan

Pakistan (Oerdoe: پاكستان, "Pākistān"), amptelik die Islamitiese Republiek Pakistan (Engels: "Islamic Republic of Pakistan"; Oerdoe: اِسلامی جمہوریہ پاکِستان‬, "Islāmī Jumhūriyah Pākistān"), is 'n staat in Suid-Asië. Dit word in die weste begrens deur Iran en Afghanistan, in die noorde deur die Volksrepubliek China en in die ooste deur Indië. In die suide grens die land aan die Arabiese See van die Indiese Oseaan. In die noordooste word Pakistan deur die Himalaja met bergpieke soos Broad Peak, Gasherbrum I, Gasherbrum II, K2 en Nanga Parbat begrens. Pakistan se geografie word gekenmerk deur die Indusvallei.

Pakistan beslaan 'n oppervlakte van 881 913 en 'n bevolking van 212 742 631 in 2017 gehad. Die hoofstad is sedert 1960 Islamabad en die grootste stad is Karatsji. Ander groot stede sluit in Faisalabad, Gujranwala, Hyderabad, Lahore, Multan, Pesjawar, Quetta en Rawalpindi. Die amptelike tale is Engels en Oerdoe (ook nasionale taal), terwyl ander tale soos Beloetsji, Kasjmiri, Pandjabi, Pasjtoe, Persies en Sindhi net plaaslike erkenning geniet. Belangrike etniese groepe sluit in Beloetsje, Bengale, Muhajirs, Punjabi's, Pasjtoene, Saraiki's en Sindhi's.

Pakistan het tussen 1858 en 1947 deel uitgemaak van Brits-Indië en met die Verdeling van Indië het dit saam met Bangladesj van sy buurland Indië geskei. In 1971 het die destydse Oos-Pakistan met Indiese ondersteuning die Bengaalse Onafhanklikheidsoorlog teen Pakistan begin en op 26 Maart 1971 sy onafhanklikheid van Pakistan verklaar. Met die grondwet van 14 Augustus 1973 het dié land 'n federale parlementêre grondwetlike republiek geword. Pakistan is 'n lidland van die Britse Statebond met 'n president as staatshoof. Sedert die Verdeling van Indië veg Pakistan teen Indië en die Volksrepubliek China oor beheer van die voormalige prinsstaat Kasjmir, wat tot dusver tot vyf oorloë oor die verdeelde gebied gelei het.

Die naam Pakistan beteken "Land van die suiwer" in Persies en Oerdoe. Dit is ook afgelei van die gebiede in die voormalige Brits-Indië: Punjab, North-West Frontier Province (Afghania Province), Kasjmir, Sindh en Baluchistan. Die letter "i" is toegevoeg om die spelling te verbeter en die korrekte naam in Persies en Oerdoe te kry. Die agtervoegsel ـستان ("-stān") is 'n Persiese woord en beteken "die plek van" en herinner ook aan die sinoniem (en verwante) Sanskrit-woord "sthāna" स्थान. Pakistan beteken dus "land van die Pakistane".

Die meeste en gewildste sportsoorte wat in Pakistan beoefen word, het hul oorsprong in die Verenigde Koninkryk en het tydens die bestaan van Brits-Indië op die Indiese Subkontinent gevestig.

Veldhokkie word as Pakistan se nasionale sport beskou en die Pakistanse nasionale hokkiespan kon tot dusver drie goudmedaljes tydens die Olimpiese Somerspele van 1960, 1968 en 1984 verower. Pakistan kon ook die Hokkiewêreldbeker tot dusver vier keer wen (1971, 1978, 1982 en 1994), meer as enige ander nasie.

Krieket is Pakistan se gewildste sport. Die Pakistanse nasionale krieketspan kon die Krieketwêreldbeker 1992 wen en het by die Krieketwêreldbeker 1999 op die tweede plek geëindig. Pakistan was die naaswenner van die Wêreld Twintig20 (2007) in Suid-Afrika en kon die Wêreld Twintig20 in 2009 in Engeland wen. In Maart 2009 het militante die Sri Lanka nasionale krieketspan tydens hul toer deur Pakistan aangeval met die gevolg dat tot Mei 2015 geen internasionale krieketwedstryde in Pakistan gespeel is nie.

Pakistan was gasheer of mede-gasheer van verskeie internasionale sportgeleenthede: die Suid-Asiatiese Spele van 1989 en 2004; die Squash Wêreldkampioenskappe van 1984, 1993, 1996 en 2003; die krieketwêreldbekers van 1987 en 1996; en die Hokkiewêreldbeker van 1990.


</doc>
<doc id="17191" url="https://af.wikipedia.org/wiki?curid=17191" title="Skynprivaatnetwerk">
Skynprivaatnetwerk

'n Skynprivaatnetwerk (SPN) (Engels: Virtual Private Network) is 'n private kommunikasienetwerk wat dikwels deur maatskappye of organisasies benut word om vertroulik oor 'n openbare toeganklike netwerk te kommunikeer. Die boodskapverkeer van 'n SPN kan oor die openbare netwerkinfrastruktuur gedra word (bv. die Internet bo-oor standaard protokolle, of 'n diensverskaffer se privaatnetwerk met 'n bepaalde Dienspeil-ooreenkoms (DPO) tussen die SPN-kliënt en die SPN-diensverskaffer).

'n SPN is 'n kostedoeltreffende en veilige manier waarop twee ondernemings aan hulle gebruikers toegang kan verleen tot die korporatiewe netwerk en afgeleë netwerke aan mekaar verbind kan word oor die Internet. Veilige SPN'e is meer kostedoeltreffend as private lyne. 'n SPN behels gewoonlik twee dele: die beskermde "binneste" netwerk wat al die fisiese en administratiewe sekuriteit verskaf om die versending te beskerm en 'n minder betroubare "buitenste" netwerk of segment (gewoonlik oor die Internet). Oor die algemeen word 'n brandmuur tussen die afgeleë gebruiker se werkstasie of kliënt en die gasheernetwerk of bediener opgerig. Wanneer die gebruiker aanteken sal sy rekenaar geldigheidsdata na 'n diensprogram binne in die netwerk stuur. 'n Bekende betroubare persoon kan aangestel word met die nodige sekuriteitsvoorregte om toegang te verkry tot hulpbronne wat nie vir algemene gebruikers beskikbaar is nie (soms ook slegs as hy met 'n betroubare toestel gebruik om toegang te verkry).

Beveiligde SPN gebruik kriptografiese tonnelprotokolle om die bedoelde vertroulikheid te verseker (dit voorkom dus die meeluister deur van bv. pakketsnuffelaars gebruik te maak). Die protokolle verseker ook die geldigheid van verbindingsversoeke (keer identiteitsdiefstal) en verseker die integriteit van boodskappe (verhoed dat met boodskappe gepeuter word) om privaatheid te verseker. Sulke tegnieke verskaf veilige kommunikasie oor onveilige netwerke. 

Veilige SPN-protokolle sluit die volgende in:

Sommige groot Internet diensverskaffers bied nou 'n "bestuurde" SPN-diens aan vir besigheidskliënte wat die sekuriteit en gerief van 'n SPN verlang maar nie self so 'n SPN-bediener wil bestuur nie.

Vertroude SPN'e gebruik nie kriptografiese tonnels nie maar maak staat op die veiligheid van 'n enkele verskaffer se netwerk om die dataverkeer te beskerm. In 'n mate is dit bloot 'n uitbreiding van die tradisionele netwerk en die administrasie daarvan.




</doc>
<doc id="17193" url="https://af.wikipedia.org/wiki?curid=17193" title="Lantanied">
Lantanied

Die lantaniede bestaan uit die 14 elemente met atoomgetalle 57 tot 70, van lantaan tot ytterbium. Alle lantaniede is f-blok-elemente, wat ooreenstem met die vul van die 4f-elektronskil. Die lantaniedreeks is vernoem na lantaan. Daar is ook alternatiewe rangskikkings wat lantaan uitsluit en/of lutesium insluit. Die Internasionale Vereniging van Suiwer en Toegepaste Chemie se definisies en "aktinied" en "oorgangsmetaal" sluit beide lantaan en lutesium in, wat bydrae tot die verwarring van die element se klassifikasie.

Die lantaniede met die uitsluiting van prometium, tesame met skandium, yttrium en lutesium, word ook soms die "seldsame aardelemente" genoem. die term het ontstaan uit die minerale waaruit die elemente geïsoleer is, wat niealgemene soorte oksiedminerale is en "aarde" is 'n ou term wat gebruik is om oksiede te beskryf. Die naam word nou as uigedien beskou deur die Internasionale Vereniging van Suiwer en Toegepaste Chemie aangesien die elemente nie in die algemeen "seldsaam" is nie en ook nie "oksiede" is nie. Sommige van die elemente kom in der waarheid baie algemeen in die natuur voor. Serium is die 26 mees algemene element op aarde, neodimium is meer volop as goud en selfs tulium (die skaarsste van die natuurlik voorkomende lantaniede) is meer volop as jodium. IVSTC beveel aan dat die naam lantanoïd eerder as lantanied gebruik moet word aangesien die agtervoegsel "-ied" meestal ione aandui.

Lantaniede is chemies soortgelyk aan mekaar. Die lantaniede kan ook vergelyk word met die aktiniede, waar die 5f-skil gedeeltelik gevul word. Die lantaniede word gewoonlik as 'n voetnota onder die hoofdeel van die periodieke tabel geplaas. Die weergawe van die periodieke tabel in sy volle breedte vertoon die posisie van die lantaniede duideliker, soos hier vir die element praseodimium

Die ioniese radiusse van die lantaniede verminder volgens die periode van die elemente — die sogenaamde lantaniedsametrekking. Buiten serium (III en IV) en europium (III en II), kom die lantaniede in die natuur gewoonlik as trivalente katione voor. As gevolg hiervan is hulle geochemiese gedrag 'n algemene funksie van ioniese radius en, daarom van atoomgetal. Die eienskap veroorsaak wisseling in die voorkoms van lantaniede wat gebruik word om natuurlike materiale deur chemiese en fisiese prosesse na te volg. Verder het twee van die lataniede radioaktiewe isotope met lang halfleeftye (147Sm en 176Lu) wat gebruik word om minerale en rotse van die aarde, die maan en meteoriete se ouderdom te bepaal.

Die groot ooreenkoms in eienskappe beteken dat in die natuur hierdie elemente dikwels saam aangetref word. Minerale bestaan gewoonlik uit mengkristalle, waarin die een metaalioon die ander kan vervang. Om hierdie gemengde lantaniedverbindings aan te gee word dikwels die simbool Ln gebruik. 'n Formule soos beteken dus dat dit 'n suiwer oksied van lantaniede is, maar dat die een element die ander kan vervang. Die mineraal bastnäsiet wat die belangrikste bron van lantaniede is, word dikwels geskryf as en is dus 'n lantaniedkarbonaatfluoried. Die verhoudings tussen die lantaniedelemente wat daarin aangetref word kan van plek tot plek verskil. Indien Ln veral uit Ce (serium) bestaan word die mineraal gewoonlik as bastnäsiet-Ce aangedui ens.

Die lantaniede kom dikwels saam in een erts voor en die skeiding van hierdie elemente het chemici baie hoofbrekens besorg.

Aanvanklik het gefraksioneerde kristallisasie van isomorfiese soute soos die dubbelnitrate .2.4 en 2.3.24 en die bromate en etilsulfate 'n moeisame en gedeeltelike skeiding moontlik gemaak.

Later is egter het die ione-uitruiling op sintetiese ioonuitruilingsharse die situasie sterk verbeter. Die snelheid van uitruiling

Omrede die afskerming van die kern se lading deur f-elektrone taamlik sleg is, vind in die lantaniedreeks 'n geleidelike sametrekking van die ioongrootte plaas. Dit staan die chromatografiese skeiding van die ione op grootte toe.

Alle metale lyk baie soos lantaan. Hulle is blink, silwerig-wit en verweer maklik wanner dit aan lug blootgestel word. Baie lantaniede word gebruik om staal te maak. Hulle is geweldig reaktief en reageer met meeste nie-metale. Lantaniede is betreklik sag maar hulle hardheid vermeerder met atoomgetal. Lantaniede brand in lug. Hulle het hoë smelt- en kookpunte.

Die meeste lantaniedione is paramagneties. Lantaan en lutesium is uitsonderings omrede hulle 'n leë of 'n volle f-skil besit. grootste totale magnetiese moment S=7/2 omrede daar 7 ongepaarde spins is. Die metaal is selfs ferromagneties Van die verbindings van hierdie elemente is die sterkste bekende ferromagnete soos en 

Oplossings van -ione is gewoonlik gekleurd, maar dit lyk dikwels meer as 'n tint en nie as 'n diep kleur nie. Die rede is dat die f-orbitale min wisselwerking met die omringende molekules vertoon. Die spektrum is daarom veral 'n atoomspektrum, sonder vibroniese koppeling en nie 'n molekuulspektrum met breë absorpsiepieke nie. Die absorpsies is smalle pieke: net 'n klein party golflengtes word geabsorbeer. Die meeste lig van die meeste kleure word deurgelaat. Verder is die oorgangs gewoonlik spinverbode, wat beteken dat dit net die magnetiese veld van die foton is wat die oorgang kan bewerkstelling en nie die elektriese veld nie. Spinverbode oorgangs is daardeur taamlik swak.

Party lantaniede word algemeen in lasers gebruik. Hierdie elemente deflekteer UV en Infrarooi elektromagnetiese straling en word algemeen in die vervaardiging van sonbrille en glas lense gebruik. Veral die gebruik van klein maar uiters sterk magnete het belangrik geword.




</doc>
<doc id="17194" url="https://af.wikipedia.org/wiki?curid=17194" title="Amerikaanse kolonies">
Amerikaanse kolonies

Die Verenigde State van Amerika het hul kolonies verkry deur die Spaans-Amerikaanse Oorlog van 1898. Spanje het toe sy laaste steunpunte in die Karibiese gebied verloor; 


Op Kuba het die VSA die Baai van Guantánamo beset, waar hulle tot vandag 'n militêre basis behou (teen die wil van Kuba). In 1999 is die Panamakanaalsone oorgedra aan Panama. Puerto Rico is nou nog Amerikaans, maar geniet 'n groot mate van outonomie en gebruik bowendien Spaans as amptelike taal. 

Verder het Amerika in 1898 in die Stille Oseaangebied die Filippyne en Guam van Spanje verower. Die Filippyne het in 1946 onafhanklikheid verkry, terwyl Guam, die Noordelike Mariana-eilande en baie andere eilande (Eilandgebiede van die Verenigde State van Amerika en Klein afgeleë eilande van die Verenigde State van Amerika) in die Stille Oseaan vir strategiese doeleinde deur die Amerikaners behou is.


</doc>
<doc id="17196" url="https://af.wikipedia.org/wiki?curid=17196" title="Belgiese koloniale ryk">
Belgiese koloniale ryk

Die Belgiese Koloniale Ryk  (Frans: "Empire colonial belge"; Nederlands: "Belgisch koloniaal rijk") het uit drie kolonies bestaan, wat vanaf 1885 tot 1962 deur België beheer is. Die Belgiese Kongo (vandag Demokratiese Republiek van die Kongo), Ruanda-Urundi (vandag Rwanda en Burundi) en 'n konsessie in China.

Die ryk was anders, as met die meeste ander Europese koloniale magte, in die sin dat rofweg 98% van die koloniale ryk net een kolonie (sowat 76 keer groter as België)- die Belgiese Kongo- was die persoonlike eiendom van Leopold II van België, en is nooit deur politieke of militêre optrede deur die Belgiese staat verkry nie.

Die Belge neig om eerder na "die kolonies" te verwys as "die ryk". Anders as die ander lande in hierdie tydvak van die geskiedenis met buitelandse kolonies soos met die Britse Ryk of die Duitse Keiserryk, het België nooit 'n monargie-tipe van 'n [keiser]] gehad nie.

België het sy onafhanklikheid in 1830 verkry met die Belgiese Rewolusie teen die Nederlandse regering van die Verenigde Koninkryk van die Nederlande. Teen die tyd wat die Belgiese onafhanklikheid in 1839 wêreldwyd erken is, het die meeste Europese lande reeds kolonies en protektorate buite Europa gehad, en het reeds begin om invloedsfere te vorm.

Gedurende die 1840's en 1850's het Leopold I van België verskeie voorstelle om oorsese gebied te kry, tentatief ondersteun. In 1843 sluit hy 'n kontrak met Ladd & Co. om die Koninkryk Hawaii te koloniseer, maar die transaksie word nie beklink nie toe Ladd & Co. finansiële probleme ondervind. Belgiese handelaars het ook hul invloed na Wes-Afrika begin uitbrei. Dit het ook deur die mat geval met die Rio Nuñez Incident van 1849 en die groeiende Anglo-Franse wedywering in die streek.

Teen die tyd wat die tweede Belgiese koning, Leopold II. gekroon is, het die entoesiasme vir kolonialisme in België begin taan. Daaropvolgende regerings het koloniale ekspansionisme as ekonomies en polities riskant beskou, en fundamenteel nie-lonend. Dit het veroorsaak dat Leopold aanvanklik gedwing was om sy koloniale drome sonder die steun van die Belgiese staat te verwesenlik.

Die kolonisering  van die Kongo het in die laat 19de eeu begin. Leopold II van België, gefrustreer omdat sy volk nie enige internasionale mag of prestige het nie, het die regering probeer oortuig om die koloniale ekspansionisme rondom die grootliks onontginde Kongo-kom te ondersteun. Die regering se onwilligheid het aanleiding gegee dat Leopold op sy eie 'n kolonie gaan skep het. 'n Aantal Westerse moondhede het Leopold se planne gesteun- hoofsaaklik omdat Leopold die buffer tussen die opponerende koloniale magte op die kontinent sou wees. Die Belgiese koning verwerf toe vir homself erkenning vir sy eie persoonlike kolonie, die Kongo Vrystaat, in 1885.

Die Kongo Vrystaat-regering het die Kongo vir sy natuurlike hulpbronne uitgebuit, eers vir ivoor, en later vir die rubber wat baie vinnig in 'n waardevolle kommoditeit ontwikkel het. Met die hulp van die koloniale militêre mag, Force Publique, is die gebied in private konsessies opgedeel. Die Anglo-Belgian India Rubber Company (ABIR), onder meer, het geweld en brutaliteit gebruik om geld uit die gebied te maak. Die bewind in die Kongo het van gedwonge handearbeid, moord en verminking gebruik gemaak om die plaaslike Kongolese te dwing om die rubber te produseer. Miljoene Kongolese is na raming in die tydperk dood. Baie van die mense is dood aan nuwe siektes wat deur die koloniste die land ingebring is, soos pokke wat byna die helfte van die bevolking in die gebiede rondom die laer Kongorivier uitgewis het.

Daar word algemeen aanvaar die vermindering van die bevolking van die Kongo kan toegeskryf word aan buitengewone hoë sterfgevalle tydens die Kongo Vrystaat-tydperk, maar die ramings van die werklike getalle wissel. Hoewel die getalle skattings is, word daar geglo dat soveel as tien miljoen Kongolese in dié tyd dood is, wat 'n vyfde van die bevolking uitgemaak het. Aangesien die eerste sensus eers in 1924 gedoen is, is dit moeilik om die doodstelling van die tyd te kwantifiseer en die syfers is deur sommiges in twyfel getrek. William Rubinstein maak daarop aanspraak dat Adam Hochschild se syfers spekulatiewe ramings is wat op baie min bewyse gegrond is. 

Hoewel die Kongo Vrystaat nooit 'n amptelik 'n Belgiese kolonie was nie, was die land tog die hoof begunstigde in terme van handel en die indiensneming van sy burgers. Leopold II het aansienlike rykdomme met die uitvoere van rubber en ivoor oor die loop van gewere, bymekaar gemaak. Baie hiervan is op die talle projekte bestee om Brussel, Oostende, en Antwerpen op te bou.

Leopold het erkenning gekry vir sy persoonlike kolonie, die Kongo Vrystaat, in 1885. Dit is een van die besluite tydens die Koloniale Konferensie van Berlyn waartydens Europese kolonisasie en handel in Afrika gereguleer is. Teen die draai van die eeu het die geweld wat deur die Kongo Vrystaat amptenare op die inheemse bevolking toegepas is, en die gewetenlose stelsel van ekonomiese stroping tot intense diplomatieke druk op België gelei om amptelike beheer oor die land te neem. Dit het inderdaad toe met die stigting van die Belgiese Kongo in 1908 gebeur.

Die Belgiese bewind in die Kongo was gegrond op die "koloniale drie-eenheid" ("trinité coloniale") van regering-, Christendom- en privaatmaatskappy-belange. Die bevoordeling van Belgiese sakebelange het beteken dat groot bedrae kapitaal in die Kongo gepomp is en dat individuele streke gespesialiseerde ekonomieë geword het. Gedurende die Eerste Wêreldoorlog is die Kongolese soldate in gevegte teen die Duitse magte gebruik in die gebiede wat vandag bekend staan as Rwanda en Burundi. Die gebiede is toe onder Belgiese beheer geplaas. Rasse-segregasie was wyd in die Kongo toegepas. Die groot getalle wit immigrante, wat na die Tweede Wêreldoorlog na die Kongo uitgewyk het, het uit die wye sosiale spektrum gekom, maar is nogtans deur die bank altyd beter as die swartes behandel.
Kongolese troepe is in die Tweede Wêreldoorlog ontplooi en het gesorg dat die Italianers uit Oos-Afrika kolonies verdryf is. In die 1940's en 1950's het daar grootskaalse verstedeliking in die Kongo plaasgevind, en die koloniale administrasie het met verskeie ontwikkelingsprogramme begin om die gebied in 'n "modelkolonie" te omskep. een van die resultate hiervan was die ontwikkeling van 'n nuwe middelklas van Europese-Afrikane ""évolués"" in die stede. Teen die 1950's het die Kongo 'n loonwerkersmag so groot soos in enige ander Afrika-kolonie gehad.

As gevolg van 'n wydverspreide en groeiende, radikale sin vir Afrika-nasionalisme, het die Kongo in 1960 onafhanklikheid verkry, en die Republiek van die Kongo-Léopoldville onder Patrice Lumumba en Joseph Kasa-Vubu geword. Die swak verhoudinge tussen die verskillende faksies in die Kongo, die voortdurende inmenging van België in die Kongolese huishoudelike aangeleenthede, en die toetrede van groot rolspelers in die Koue Oorlog, het veroorsaak dat die land vanaf 1960 tot 1965 in vyf jaar van oorlog en politieke onstabiliteit verval het. Dit het bekend geword as die Kongo-krisis. Die krisis het uiteindelik tot 'n einde gekom met die bewindsoorname deur Joseph Désiré Mobutu (Mobutu Sese Seko).

Ruanda-Urundi was 'n deel van Duits-Oos-Afrika en onder die beheer van Belgiese militêre besetting van 1916 tot 1924, in die tyd na die Eerste Wêreldoorlog toe die Duitsers met die Oos-Afrika-veldtog uit die kolonie verdryf is. Dit is vanaf 1924 tot 1945 aan Belgiese beheer toegewys en later as 'n VN-trustgebied tot 1962 onder Belgiese administrasie geplaas. Dit het toe die onafhanklike state van Rwanda en Burundi geword.

Toe Leopold I van België in 1842 'n skip na Guatemala stuur en die Belge die land se natuurlike rykdomme sien, is daar besluit om in Santo Tomas de Castilla te bly en die gebied se infrastruktuur op te bou. Rafael Carrera het die gebied teen 'n betaling van 16 000 Pesos per jaar, betaalbaar aan die Guatemala parlement, vir die Belge gegee. Op 4 Mei 1843 vaardig die Guatemala parlement 'n dekreet uit en gee die distrik van Santo Tomas "vir altyd" aan die "Compagnie belge de colonisation", 'n private Belgiese maatskappy onder die beskerming van Leopold I. Die Belgiese poging om Guatemala te koloniseer kom in 1854 tot 'n einde weens 'n tekort aan finansies en die hoë dodesyfer as gevolg van geelkoors, malaria, en ander endemiese tropiese siektes.

Saam met verskeie ander Europese moondhede en die Verenigde State, het België 'n klein Konsessie (gebied) (Chinees: 租界 "zujie") van 'n paar vierkante kilometers in die stad van Tianjin gekry as gevolg van die Boxer Rebellie in China. Dit was eintlik 'n handelspos en nie 'n kolonie nie.

Die eiland Comacina is in 1919 aan Koning Albert I van België vir een jaar bemaak en het 'n enklawe onder die soewereiniteit van België geword. Na 'n jaar is dit in 1920 aan die Italiaanse staat teruggegee.

In 1928 sluit België, Italië en Portugal by die Tangier Protokol aan met die doel om die geskil tussen Frankryk, Spanje en die VSA oor beheer van Tangier te besleg. Van die twaalf administrateurs was België die laaste twee gewees.



</doc>
<doc id="17198" url="https://af.wikipedia.org/wiki?curid=17198" title="Seldsame aardelement">
Seldsame aardelement

"Seldsame aardelemente" en "seldsame aardmetale" is triviale name wat soms toegepas word op 'n versameling van sestien chemiese elemente in die periodieke tabel, naamlik skandium, yttrium, en veertien van die vyftien lantaniede (uitgesluit prometium), wat natuurlik op Aarde voorkom. Die eerste twee word ingesluit aangesien hulle neig om saam met die laasgenoemde dieselfde ertsneerslae. Sommige definisies sluit ook die aktiniede in.

"Aard" is 'n verouderde term vir oksied. Tydens die ontdekking van die elemente is daar geglo dat ertse van die elemente as minerale baie skaars was. Die term "seldsame aard" is egter nou uitgedien aangesien die elemente in werklikheid betreklik volop in die aardkors voorkom; die volopste , serium, teen 68 dele per miljoen, is die 25ste volopste element in die aardkors, meer algemeen as lood, terwyl selfs die skaarste "seldsame" aardelement, lutesium, 200 keer meer volop as goud is.

Die hoog ekonomiese bronne van seldsame aardelemente is die minerale, bastnasiet, monaziet, en lopariet en die lateritiese ioon-absorpsie kleie. Ondanks hulle betreklike volopheid is dit moeiliker om die elemente te ontgin as die bronne van oorgangsmetale (deels as gevolg van hulle baie soortgelyke eienskappe), wat hulle relatief duur maak.

Vir meer detail oor die eienskappe en gebruike van die elemente, sien lantaniede.

Die seldsame aardelement (skandium en yttrium word ook ingesluit, as gevolg van hulle soortgelyke chemiese eienskappe, al is hulle nie seldsame aard elemente nie), met hul simbool en atoomgetal word hieronder gelys:


</doc>
<doc id="17202" url="https://af.wikipedia.org/wiki?curid=17202" title="Koerse kolonies">
Koerse kolonies

Koerland was 'n klein hertogdom onder die rivier Daugava in die huidige Letland. Dit het aan Lyfland en Litaue gegrens.

In Koerland se gloriedae bekom die hertogdom die volgende kolonies:

Toe Swede tydens die uitbreek van die Sweeds-Poolse oorlog Koerland binneval en die hertog Jacob Kettler gevange neem verloor Koerland sy kolonies aan Die Republiek van die Sewe Verenigde Nederlande. Aan die einde van die oorlog het Koerland tevergeefs probeer om die eiland Tobago weer terug te kry.


</doc>
<doc id="17203" url="https://af.wikipedia.org/wiki?curid=17203" title="Noorse kolonies">
Noorse kolonies

Byna alle eertydse Noorse kolonies is deur Denemarke oorgeneem, maar Noorweë besit steeds 'n aantal oorsese gebiede.



Kortstondige kolonies wat nou deel vorm van oostelike Kanada:




</doc>
<doc id="17204" url="https://af.wikipedia.org/wiki?curid=17204" title="Helluland">
Helluland

Helluland is die naam van drie gebiede wat deur Leif Eriksson circa 1000 aan die Noord-Atlantiese kus van Noord-Amerka ontdek is. Helluland is beskryf in die Yslandse sagas (die Eiríks saga rauða en die Grœnlendinga saga) as 'n land van groot plat klippe (van waar dit die naam "Helluland" of "Land van Plat Klippe") gekry het. Dit het daartoe gelei dat historici raai dat Helluland Baffineiland in die Kanadese gebied Nunavut was.

Uit die getuienis van die sagas, het die Noorse ontdekkers waarskynlik kontak gemaak met die plaaslike Dorsetkultuur van die gebied, mense wat die sagas as skraelings beskryf, maar daar was geen beduidende kulturele gevolg vir enige van die twee kulture nie.

Helluland was die eerste van drie gebiede in Noord-Amerika wat deur Leif Eriksson besoek is. Hy het besluit om nie met vestiging voort te gaan in die gebied nie as gevolg van die onherbergsaamheid daarvan. Hy sou later verder suid gaan na Markland (waarskynlik Labrador) en Vinland (byna verseker Newfoundland). 




</doc>
<doc id="17205" url="https://af.wikipedia.org/wiki?curid=17205" title="L'Anse aux Meadows">
L'Anse aux Meadows

L'Anse aux Meadows (uit Frans "L'Anse-aux-Méduses" oftewel "Kwal-inham") is 'n terrein in die mees noordelike punt van die Newfoundland-eiland, in Newfoundland en Labrador, Kanada, waar die oorblyfsels van 'n Wikingnedersetting in 1960 deur die Noorweegse verkenner Helge Ingstad en sy argeoloog vrou, Anne Stine Ingstad, ontdek is. 

Dit is die enigste bevestigde Wikingnedersetting in Noord-Amerika buite Groenland. Hierdie terrein van 'n Veeljarige argeologiese uitgrawing het wonings, gereedskap en implemente onthul wat die tydvak van die nedersetting bevestig het. Die nedersetting wat dateer van 500 jaar voor Christopher Columbus, bevat die vroegste Europese strukture in Noord-Amerika. Dit is deur UNESCO as 'n Wêrelderfenisgebied benoem. Daar word algemeen geglo dat dit die semi-legendariese 'Vinland' nedersetting van die ontdekker Leif Ericson was.

Die klimaat in Newfoundland was toe heelwat warmer as wat dit vandag is. Soos in die sagas vertel word, het Leifur van Groenland af vertrek om te soek na die land wat Bjarni Herjólfsson hom van vertel het. Hy vind toe 'n gebied ryk aan druiwe, salm, en 'n ysvrye winter, en keer terug om hout af te kap om na die boom-arm Groenland terug te neem. L'Anse aux Meadows is moontlik: (a) die eerste kamp wat opgerig is, (b) die kamp wat opgerig is nadat daar van die vyandige Skrælinge gevlug is, of (c) 'n kamp wat nie in die saga genoem word nie.
Die nedersetting by L'Anse aux Meadows het uit minstens 8 geboue bestaan insluitend 'n smedery en smelter, en 'n houtwerf wat hout aan 'n skeepswerf verskaf het. Die grootste huis was 'n ruime 28,8 by 15,6 m groot, en het uit verskeie kamers bestaan.

Die saga beskryf 'n koloniseringspoging gelei deur Thorfinn Karlsefni, met soveel as 135 mans en 15 vroue, wat Leifur se kamp, moontlik L'Anse aux Meadows, as basis gebruik het. Onder hulle was Freydís Eiríksdóttir, halfsuster van Leif. Alhoewel dit nie moontlik is om te bevestig dat L'Anse aux Meadows inderdaad die Vinland van die saga is nie, is dit seker dat 'n groep Noorse koloniste omstreeks 1000 n.C. daar geleef het.

Die terrein is vir slegs 2 of 3 jaar gebruik. Daar word bespeigel dat, gegrond op beide literêre en argeologiese getuienis, swak verhoudings met inboorlinge die vestiging tot mislukking gedoem het. Inter-groep konflik oor vrouens en onverwagte slegte weer is ook al voorgestel as moontlike oorsake vir die ontruiming van die nedersetting.

L'Anse aux Meadows kan ook verband hou met die Algonquin legende van 'n "Koninkryk van Saguenay" wat deur 'n ras van blonde mans ryk aan pelse en matele, maar dit kan ook blote bespiegeling wees.



</doc>
<doc id="17206" url="https://af.wikipedia.org/wiki?curid=17206" title="Tórshavn">
Tórshavn

Tórshavn (Faroëes: [ˈtʰɔuʂhaun], Deens: "Thorshavn" [ˈtˢoɐ̯ˀshɑʊ̯ˀn], Noors: "Torshavn", Yslands: "Þórshöfn", Sweeds: "Torshamn") is die hoofstad en grootste stad van die Faroëreilande. Die stad is geleë in Tórshavn-munisipaliteit op die suidelike deel van Streymoyeiland en het 'n bevolking van 12 648 in 2015 gehad. Tórshavn is een van die kleinste hoofstede van Europa en 'n beduidende internasionale veerboothawe. Die naam van die stad beteken "Thor se Hawe", en is genoem na die god van donderweer en weerlig in die Noorse mitologie.

Gongin, die klein ou hoofstraat met 18de eeuse huise, loop regstreeks na die historiese stadsbuurt Tinganes wat op 'n skiereiland geleë is en vandag as die administratiewe distrik en regeringsetel dien. Tinganes word nog steeds deur talle 17de en 18de eeuse huise met grasdakke gekenmerk. Die parlement, die Løgting, was oorspronklik op Tinganes geleë, maar is in 1856 na 'n klein wit gebou op die dorpsplein, Vaglið, in die sentrum verskuif. Noordwes van die dorp rys die bergpiek Húsareyn op 'n hoogte van 347 meter bo seevlak, terwyl die berg Kirkjubøreyn suidwes van Tórshavn geleë is.

Die katedraal van Tórshavn is vir die eerste keer in 1788 opgerig en in 1865 gedeeltelik herbou. Sedert 1990 is dit die setel van die Biskop van die Faroëreilande in die nasionale Evangelies-Lutherse kerk.

Sokkerspanne in Tórshavn:

Handbalspanne in Tórshavn:



</doc>
<doc id="17208" url="https://af.wikipedia.org/wiki?curid=17208" title="Jukskei">
Jukskei

Jukskei is 'n spansport wat inheems aan Suid-Afrika is en word deur mans, vrouens en kinders gespeel. Die spel is 'n somersport en word deur twee spanne van vier spelers elk met twee rubber- of houtskeie gespeel wat tussen 11 en 16 meter na 'n houtpen in 'n sandput gegooi word. Sedert die ontstaan van jukskei het dit ontwikkel tot 'n sport wat 'n hoë mate van kundigheid en vaardigheid van die speler vereis. Die spel word vandag ook in Namibië, Zimbabwe en Amerika gespeel.

In die dae toe die eerste wit setlaars Suid-Afrika ingetrek het, was hulle afhanklik van transportryers vir voorraad. Die transportryers het met hulle ossewaens van die Kaaplandse kus na die binneland gereis en op uitspanplekke op hulle transportroetes gestop sodat die diere kon wei en hulle kon ontspan na 'n lang tog. In hierdie tyd was soortgelyke speletjies soos kegelspel en ringgooi gewild in Suid-Afrika en Europa en alhoewel daar gespekuleer word dat 'n vorm van jukskei reeds voor dié tyd aan die Kaap gespeel is, was dit die transportryers wat jukskei in sy herkenbare basiese vorm geskep het. Om ledige ure te vul het hulle die skeie uit die juk getrek en na hul teiken gegooi: gewoonlik die langkopskei (ook genoem die "pen") van die hotvooros, wat in die grond geplant is. Die afstand tussen die pen en die gooi posisie is afgetree en slegs "skoon" penne het getel, met ander woorde, punte kon slegs behaal word deur die omgooi van 'n pen. Buiten kegelspel en ringgooi, is die spel waarskynlik ook beïnvloed deur ringtennis ("quoits") en rolbal, wat ook deur immigrante aan Suid-Afrika voorgestel is.

Die spel se gewildheid het toegeneem onder die Voortrekkers van die Groot Trek en latere transportryers wat steeds dieper die binneland moes in reis, maar ná die tyd en met die ingebruikneming van treine het die rol van transportryers van die toneel verdwyn en jukskei byna ook. Die spel is vir 'n tyd lang slegs op die strande van Suid- en Wes-Kaapland, veral Somersetstrand en Gordonsbaai, gespeel, waar bolandse boere met hulle gesinne gaan vakansie hou het. By 'n gebrek aan skeie is boomtakke afgesaag en met 'n byl afgewerk om 'n handvatsel aan een punt te verkry.

In 1938 het die eeufeesherdenking van die Groot Trek plaasgevind en is 'n simboliese ossewatrek deur ossewaens uit alle dele van die land het op 15 verskillende trekroetes na Pretoria gereis. Weereens is saans uitgespan en die skeie uit die juk gehaal en die spel het weereens in gewildheid toegeneem. Die terminologie van jukskei het ook 'n noue verband met dié van ossewaens: die "agtergooier" is die laaste gooier in die "span"; om "slegte of goeie boedel te erg" beteken dat 'n span punte teen hom het, of om "die skeie te laat wei" beteken dat die opponente se skeie (wat om die pen lê) uitmekaar gegooi moet word. "Julle span saal af met die volgende trek" beteken dat 'n span 'n loslootjie het.

Ná die eeufees is "laers" (klubs) regoor die land gestig. Sommige laers het 'n wyksbond gevorm en sommige wyksbonde het weer saamgesmelt om 'n bond of unie te vorm. Die eerste bond is in 1939 in die Paarl gestig en dis ook in hierdie gebied waar die eerste georganiseerde wedstryd tussen laers op 4 November 1939 plaasgevind het. 'n Span van die K.W.V., onder leiding van Dan Grobbelaar, het meegeding teen Keerweder, onder leiding van Niklaas Retief. Die wedstryd het op Retief se plaas Keerweder in Klein Drakenstein, Paarl, plaasgevind.

Die Suid-Afrikaanse Jukskei Raad (nou Jukskei SA) is op 25 Oktober 1940 tydens 'n kongres in Bloemfontein gestig om beheer oor al die bonde uit te oefen en die spel op landswye en uniforme grondslag as somersport te vestig. Veterane uit die Paarl het byeengekom om die grondbeginsels van jukskei neer te lê en in 1942 het die Jukskeiraad die volledige stel reëls opgestel. Die setel van jukskei is tans Kroonstad, waar die nasionale en juniorkampioenskap elke jaar plaasvind en ook 'n jukskeimuseum geleë is.

Jukskei is aanvanklik slegs deur die Suid-Afrikaanse Jukskeiraad beheer, maar met die uitbreiding van die spel na ander lande is die Internasionale Jukskeivereniging (IJV, vroeër die Internasionale Jukskei-assosiasie) in 1984 in Johannesburg gestig, deur vier nasionale jukskeibeheerrade: die Suid-Afrikaanse Jukskeiraad (nou Jukskei Suid-Afrika), die Jukskei-assosiasie van die Verenigde State van Amerika, die Namibiese Jukskeiraad en die Jukskeiraad van Zimbabwe. Die IJV is 'n internasionaal erkende sportfederasie wat jukskei op 'n internasionale vlak beheer en bevorder deur o.a. die organisering van internasionale wedstryde, toernooie en toere.

Jukskei word deur neefs (mans), niggies (vroue) en penkoppe (kinders onder 17 jaar) gespeel. Twee spanne, elk bestaande uit vier spelers (waarvan een die kaptein), ding mee op 'n jukskeibaan. Die baan en toerusting benodig is eenvoudig en goedkoop: 'n jukskeibaan bestaan uit 'n gelyke stuk grond met twee sandputte, waarvan die lengtes vasgestel is (sien "figuur 1.1").

Die baan is in geheel 28x3,6 m; die sandputte het elk 'n lengte van 3 m, en die grasbaan tussenin is 5,4 m. Elke pen is 1,8 m van put se voorkant en 1,2 m van ander kante. Mans staan op die 7 m-lyn, vrouens, veterane en penkoppe bo 14 jaar op die 5 m-lyn, penkoppe tussen 10 en 14 jaar op die 4 m-lyn en penkoppe onder 10 jaar op die 2 m-lyn. Hierdie lengtes word gemeet vanaf die naaste pen.

Voor 'n jukskeiwedstryd begin gooi 'n speler van elke span 'n skei oor die vasgestelde afstand na die pen. Die span wat se skei die naaste aan die pen lê, se kaptein mag kies watter span begin.

Elke speler het twee skeie en beide skeie word in dieselfde beurt gegooi. Spanne gooi beurtelings, met speler 1 van span A en dan speler 1 van span B, daarna speler 2 van span A, dan speler 2 van span B, ensovoorts. Die kaptein mag die volgorde van die spelers in sy span bepaal, indien hy wil. Ná elke speler van beide spanne 'n beurt gehad het, is die eerste "gooibeurt" om. Om te bepaal watter span eerste gooi met die volgende gooibeurt, word na die volgende gelet:

Spelers mag hul skeie wissel tydens die spel, dus hoef 'n speler nie dieselfde twee skeie deur die hele wedstryd te gebruik nie.

Die telling werk as volg:

Die huidige vorm van die skei het ontstaan na ossewaens in onbruik verval het en ware skeie al hoe skaarser geword het. Die skeie waarmee gespeel word het 'n bottelvorm: 'n silindervormige romp met 'n nouer handvatsel aan een punt. Die totale lengte van 'n skei moet minstens 30 cm wees en mag nie 48 cm oorskry nie. Die romp se deursnee moet tussen 5 en 7,5 cm wees en die skei mag nie meer as 1,8 kg weeg nie. 'n Skei mag slegs van hout, rubber, rubberkomposisies of sintetiese materiaal bestaan, of 'n ander samestelling wat deur die Internasionale Jukskeivereniging (IJV) goedgekeur is.

Jukskei toon ooreenkomste met ander spelle wat gewild was tydens die ontstaan van die sport, soos die reedsgenoemde kegelspel, ringgooi, ringtennis ("quoits") en rolbal.

Ook die Amerikaanse hoefystergooi het 'n noue verbintenis met jukskei: die vroeë Amerikaanse setlaars en pioniers het saans, na 'n dag se trek, hul perde se hoefysters geneem en gegooi na ysterpenne of speke wat in die grond geslaan is. In die sewentigerjare het die sekretaris van die Nasionale Hoefystergooiersvereniging van Amerika, mnr. Bob Pence, saam met drie ander hoefystergooiers deur die Suid-Afrikaanse Jukskeiraad genooi om die kampioenskappe in Kroonstad by te woon. Só is jukskei ook in Amerika bekendgestel en hoefystergooi in Suid-Afrika.




</doc>
<doc id="17209" url="https://af.wikipedia.org/wiki?curid=17209" title="Dibeke">
Dibeke

Dibeke of skununu (ook bekend as Nikkies, Skaloulo en Kimberley Jim) is 'n balspeletjie inheems aan Suid-Afrika met spanne van twaalf spelers elk wat beurte neem as aanvallers en verdedigers wat lopies probeer behaal. Die sport is 'n sokkeragtige weergawe van "stingers" of "dodge ball" wat met 'n plastiek bal gespeel word. Die bal word sover as moontlik van die verdedigende span af geskop en dan word daar oor die veld gehardloop terwyl gepoog word om nie deur die bal getref te word nie.


</doc>
<doc id="17210" url="https://af.wikipedia.org/wiki?curid=17210" title="Morabaraba">
Morabaraba

Morabaraba is 'n tradisionele twee-speler strategie bordspel. Dit staan ook as Mlabalaba, Mefuvha, Tsoro, Mbau en Mhele bekend en word oral in Afrika gespeel. Morabaraba is soortgelyk aan die Europese bordspel Nine Men's Morris, met die byvoeging van diagonale en meer stukke.

Morabaraba is toeganklik, maklik om te leer en spelle kan vinnig gespeel word – maar die spel behels diepgaande strategiese en taktiese aspekte. Alhoewel Morabaraba op spesiaalvervaardigde borde (of op rekenaars) gespeel kan word is dit eenvoudig genoeg dat 'n bord maklik op 'n rots of in die sand gekrap kan word en muntstukke of klippies kan as stukke gebruik word, of enige ander voorwerp wat tot die doel sal tree. Die spel word as volg gespeel:








</doc>
<doc id="17211" url="https://af.wikipedia.org/wiki?curid=17211" title="Kennetjie">
Kennetjie

Kennetjie is 'n kinderspel wat gewoonlik deur seuns gespeel word. Aangesien die spel redelik gevaarlik is, is dit gereeld deur skoolhoofde van die speelgrond verban. Dit is 'n ingewikkelde spel met baie reëls. Kennetjie is moontlik gedeeltelik afkomstig van een of meer van die weergawes van Tip-cat.

Die spel word gespeel met 'n dun stok wat 1 voet (±30.5 cm) lank is wat as "kolf" dien. 'n Korter stok van 4 duim (±10cm) lank word die kennetjie genoem en dien as die "bal". Die kolf en kennetjie word gewoonlik uit 'n ou besemstok gesaag. 'n Slootjie, gewoonlik die "gaatjie" genoem, so 6 duim lank en nie dieper as een duim nie word in die grond gemaak en die kennetjie daaroor geplaas. Die gaatjie se punte moet skuins uitloop. Die eerste speler (kolwer) slaan dan die kennetjie met die langer stok van die gatjie af so ver as moontlik, as die kennetjie gevang word sonder om die grond te raak is die kolwer se beurt verby. Een van die veldwerkers gooi die kennetjie terug en probeer om so na as moontlik aan die gaatjie te land, as hy in die gatjie land is die kolwer se beurt verby. Die kolwer kan die kennetjie wegslaan voor dit te ruste kom, maar sodra dit stop meet hy met sy slaanstok hoeveel lengtes van die gaatjie die kennetjie is. Hoe nader die kennetjie aan die gaatjie is, hoe moeiliker hou moet die "kolwer" dan uitvoer wanneer hy die volgende hou moet uitvoer. As die kolwer die kennetjie mis slaan tydens die uitvoer van 'n hou is sy beurt verby.



</doc>
<doc id="17214" url="https://af.wikipedia.org/wiki?curid=17214" title="Rassemblement National">
Rassemblement National

Die Rassemblement National (tot 1 Junie 2018: Front National (FN)) is 'n regsgesinde, populistiese en nasionalistiese politieke party in Frankryk, gestig in 1972 deur Jean-Marie Le Pen. Die RN beweer dat hulle omtrent 75 000 lede het. In die Franse 2002 presidensiële verkiesing het Jean-Marie Le Pen tweede na Jacques Chirac gekom. Marine Le Pen het in Januarie 2011 haar vader opgevolg.

Alhoewel die RN homself as 'n hoofstroom regse party beskryf, word hy in die media en deur akademici beskryf as ekstreem regs en selfs anti-semities.

Die "Rassemblement National" staan vir 'n terugkeer na tradisionele waardes en 'n herinstelling van die doodstraf. Die FN is gekant teen immigrasie veral van Islamitiese lande. In die 1995-verkiesing het mnr. Le Pen voorgestel dat "drie miljoen nie-Europeërs uit Frankryk verwyder moet word op 'n humanitêre manier."


</doc>
<doc id="17219" url="https://af.wikipedia.org/wiki?curid=17219" title="Norn">
Norn

Norn is 'n uitgestorwe Noord-Germaanse of Skandinawiese taal wat op die Shetland- en Orkney-eilande en in Caithness op die vasteland van Skotland gepraat is. Nadat die eilande in die vyftiende eeu deur Noorweë aan Skotland teruggegee is, is die gebruik van die taal deur die regering en die Kerk van Skotland (die nasionale kerk) ontmoedig en is dit deur Skots vervang.

Dit is onseker presies wanneer Norn uitgesterf het. Die laaste rekords oor Nornsprekers dateer uit die negentiende eeu, maar dit is moontlik dat die taal reeds in die agtiende eeu uitgesterf het. Brokstukke van die taal en leenwoorde is in die Skotse taal aangeneem en bly tot vandag deel van die spreektaal.

Dialekte van Norn is ook op die vasteland van Skotland gepraat – byvoorbeeld in Caithness – maar dié het uitgesterf self voordat Norn op die Orkney-eilande en Shetland-eilande verdwyn het. Sommige akademici verwys dus ook na "Caithness Norn", maar ander stem nie saam nie. Daar is veel minder oor "Caithness Norn" bekend as oor die Orkney-eilande en Shetland-eilande se taalvariëteite. Baie min geskrifte in Norn bestaan vandag. Geskrifte wat wel nog bestaan sluit in 'n weergawe van die Onse Vader, ballades, amptelike dokumente en verskeie rune-inskrifte.




</doc>
<doc id="17224" url="https://af.wikipedia.org/wiki?curid=17224" title="Belydenis van Belhar">
Belydenis van Belhar

Die Belharbelydenis is 'n Christelike geloofsdokument wat oorspronklik in Afrikaans geskryf is en deur die sinode van die Nederduitse Gereformeerde Sendingkerk in Suid-Afrika in 1986 as geloofsbelydenis aangeneem is.

Die belydenis is vernoem na Belhar, 'n voorstad van Bellville, Suid-Afrika, waar die algemene sinode van die NGSK in 1982 gehou is.

Die Belharbelydenis is in 1982 opgestel deur 'n kommissie van die Sinode van die (destydse) NG Sendingkerk. Lede van die kommissie was o.a. dr. Allan Boesak, prof. Dirkie Smit, prof. Jaap Durand en ds. Gustav Bam. Die konsep-belydenis wat aan die sinode voorgelê is, is deur prof. Smit op skrif gestel, vandaar die wanopvatting dat hy die outeur van die belydenis is.

Daar was in hierdie vergadering ook besware teen die opstel van die belydenis, en daarom is besluit om tot en met die volgende sinodesitting (1986) eers die belydenis aan gemeentes bekend te maak en te verduidelik. In 1986 is die konsepbelydenis aanvaar as belydenisskrif.

Toe die NGSK, die NGKA en die EGKA in 1994 saamgesmelt het om die Verenigende Gereformeerde Kerk van Suidelike Afrika (VGKSA) te vorm, het die nuut gevormde kerkverband die Belharbelydenis as een van sy amptelike geloofsdokumente aangeneem.

Die Belharbelydenis bestaan uit vyf artikels, waarvan artikels 2-4 die kern vorm. Dit handel oor eenheid, versoening en geregtigheid. Die belydenis bevat die geloofskreet van gelowiges uit 'n tyd van groot krisis en beproewing in die Suider-Afrikaanse samelewing.

Die belydenis is saam met 'n begeleidende brief versprei, en die twee behoort eintlik sáám gelees word, hoewel die belydenis dikwels op sy eie versprei word.

Die belydenis was 'n direkte oorsaak van die vereniging van drie sinodes van die familie van Nederduitse Gereformeerde Kerke in Suid-Afrika in 1994, naamlik die Nederduitse Gereformeerde Sendingkerk (NGSK), die Nederduitse Gereformeerde Kerk in Afrika (NGKA) en die Evangelies Gereformeerde Kerk in Namibië (EGKA). Die nuwe denominasie heet die Verenigende Gereformeerde Kerk in Suid-Afrika (VGKSA).

Die politieke en ekumeniese omstandighede waarbinne die belydenis opgestel is, veroorsaak dat daar sterk positiewe sowel as negatiewe emosies rondom hierdie belydenis bestaan. Dit het dikwels 'n stremmende invloed op die herenigingsproses wat tans aan die gang is tussen die lede van die familie van NG Kerke in Suid-Afrika en Namibië.

Tot onlangs was dit een van die VGKSA se vereistes vir eenheid met die NGKSA dat die NGKSA die Belharbelydenis as 'n amptelike geloofsdokument aanvaar wat deur al sy lede aanvaar moet word. Een kompromis wat deur die NGKSA voorgestel is, is dat huidige lede van die NGKSA nie die belydenis hoef aan te neem nie, maar dat enige nuwe lede wel die belydenis sou moes aanneem. Tans is daar slegs logistieke struikelblokke vir totale kerkeenheid van die genoemde drie kerke.

Die NGKSA se posisie oor die Belharbelydenis het oor die jare heelwat verander. Aanvanklik het die NGKSA die belydenis totaal verwerp as politieke dokument of as standpunt van sogenaamde bevrydingsteologie. Later het die NGKSA bevestig dat die inhoud van die belydenis waar is, mits verwysings in die belydenis na "die armes" beskou word as verwysings na individuele mense met min besittings en nie na 'n sekere groep mense of 'n sekere etniese groep nie. Meer onlangs het die NGKSA die belydenis geheel en al as waarheid aanvaar, maar dit tog nie goedgekeur as amptelike geloofsdokument nie.

'n Amptelike opname in die NGKSA het in 2007 aangetoon dat hoewel 68% van predikante ten gunste van kerkeenheid met die VGKSA is, slegs 48% van hulle bereid is om die Belharbelydenis as amptelike belydenisskrif te aanvaar. In 2004 was 52% bereid om dit te aanvaar.

Van die besware wat teen die belydenis geopper word sluit in:



</doc>
<doc id="17228" url="https://af.wikipedia.org/wiki?curid=17228" title="Vlae van state van Brasilië">
Vlae van state van Brasilië

Hierdie galery van die vlae van state van Brasilië wys die vlae van die 26 Brasiliaanse state asook die federale distrik.




</doc>
<doc id="17230" url="https://af.wikipedia.org/wiki?curid=17230" title="Latium">
Latium

Latium (Italiaans: "Lazio") is 'n streek in die middel van Italië. Die grootste stad in Latium is die Italiaanse hoofstad Rome.

In die Romeinse tydperk het "Latium" verwys na die min of meer reghoekige area tussen die Tiber-rivier, die Sabine-gebergte, en die Middelandse See. Die moderne geografie lys die naam nie meer nie, aangesien die konnotasie met antieke Rome verband hou.
Voor die aankoms van die Romeine, het verskeie etniese groepe hier gewoon. Sommige van hulle het nie eers Indo-Europese tale gepraat nie. Die Etruskers was die hoofgroep van hierdie mense, gedurende hierdie pre-Romeinse periode. Elke streekstad het sy eie staat gevorm. Indo-Europese stamme het die gebied begin binnedring, onder andere die groep wat vandag as die Latyners bekend staan. Hulle was onmiddellik deur die oorspronklike stamme in posisie van onderdrukking geplaas, wat hulle laat verenig het en teen 338 v.C het hul stad Rome beheer oor die hele gebied gehad. Na die Maatskaplike Oorlog in 90 v.C, het Rome burgerskap verleen aan al die bewoners van die stede in die gebied.

Die area bestaan uit die volgende provinsies: Frosinone, Latina, Rieti, Rome en Viterbo.




</doc>
<doc id="17235" url="https://af.wikipedia.org/wiki?curid=17235" title="J-five">
J-five

J-five/Johnny five (gebore 1982) is 'n Amerikaanse sanger (rapper en rock sanger in die Amerikaanse musiekgroep "Dusty white").




</doc>
<doc id="17240" url="https://af.wikipedia.org/wiki?curid=17240" title="Concepción">
Concepción

Concepción is die grootste hawestad van Chili. Volgens die 2002-sensus woon daar 216 061 mense. Die stad is ongeveer 509,04 km ten weste van die hoofstad Santiago geleë. Die Universiteit van Concepcion is ook in die stad geleë.

Die Stad van Concepción is op 1550 deur Pedro de Valdivia gestig, ten noorde van die Biobío-rivier, op die plek wat vandag ​​as Penco bekend staan.

Die klimaat van Concepción word algemeen beskou as oseaniese, maar met 'n droë somer nadir in Februarie.

Volgens data wat ingesamel is op 2002 in die sensus van die Nasionale Instituut vir Statistiek (Chili), het die stad 'n oppervlakte van 221,6 km2 (86 vierkante myl) en 'n bevolking van 216 061 inwoners, waarvan 103 860 mans, en 112 201 vrouens is.






</doc>
<doc id="17248" url="https://af.wikipedia.org/wiki?curid=17248" title="Langstertflap">
Langstertflap

Die Langsterflap ("Euplectes progne") is meestal te sien in oop grasvelde soos die sentrale hoëveld van Suid-Afrika. Hulle kom ook voor in Angola, Kenia, die Demokratiese Republiek van die Kongo en Zambië. In Engels staan die voël bekend as die "Long-tailed Widobird".

Die voël is 16 tot 20 cm lank, die broeiende mannetjie is 60 cm lank, en weeg 25 tot 46 gram. Die mannetjie verkry 'n kenmerkende swart veredos en lang stert tydens die broeiseisoen. Behalwe die lang stert het die broeiende mannetjie ook rooi skouers en breë swarterige skouers wat met witterige dofgeel begrens is. Die wyfie is groter as ander flapwyfies en die borskant is dofgelerig wit met ligte strepe op die bors en sye.

Die voël is groter as die kortstertflap.




</doc>
<doc id="17251" url="https://af.wikipedia.org/wiki?curid=17251" title="Niersteen">
Niersteen

Nierstene is vastestofneerslae van opgeloste minerale in urine wat in die nier of ureter gevind word. Hulle wissel in groottes van so klein as 'n korreltjie sand tot so groot as 'n grondboontjie. Nierstene verlaat tipies die liggaam saam met die urienstroom; as hulle groot word voor uitskeiding (in millimeter ordegroottes), kan die verstopping van 'n ureter voorkom en kan die ophoop van urine baie pyn veroorsaak wat oor die algemeen in die sy, laer buik en lies gevoel kan word. Daar bestaan geen verband tussen nierstene en galstene nie.

Konvensionele wysheid het tot dusver aangedui dat die inname van te veel kalsium die ontwikkeling van nierstene kan vererger, aangesien die meeste nierstene bestaan uit kalsiumoksalaat, gewoonlik in die monohidraatvorm (Whewelliet). Daar bestaan egter sterk bewyse wat aandui dat lae-kalsiumdiëte verbind kan word met 'n hoër risiko wat ironies genoeg 'n laer risiko kan meebring. Die redes hiervoor lê waarskynlik by die suurgehalte van die urine.

Ander soorte nierstene sluit in struwiet (magnesium-, ammonium- en fosfaatbevattende stene), uriensuur, kalsiumfosfaat of sistien (slegs aangetref by mense wat ly aan sistinurië). Die vorming van struwietstene word verbind met die teenwoordigheid van bakterieë wat ureum afbreek, gewoonlik "Proteus mirabilis" (ook Klebsiella, Serratia, Providencia spesies) wat ureum kan afbreek na ammoniak, wat 'n gunstige omgewing skep vir die vorming van struwiet. 'n Gebrek aan die proteïen calgranulin word dikwels blameer vir die vorming van kalsiumoksalaatstene.

Nierstene is gewoonlik asimptomaties totdat hulle die vloei van urine belemmer. Simptome kan akute pyn in die sy, naarheid en braking, rusteloosheid, dowwe pyn, hematurie en moontlik ook koors as infeksie voorgekom het. Die pyn word dikwels beskryf as van die ergste wat 'n pasiënt kan ervaar. Die pyn kan gewoonlik toegeskryf word aan die teenwoordigheid van die steen in die urienleier en nie soos algemeen geglo word in die urienbuis en laer geslagsdele nie.

Sommige pasiënte toon geen simptome totdat hulle urine bloederig vertoon nie—wat die eerste tekens van 'n niersteen kan wees. Die hoeveelheid bloed mag dalk nie voldoende wees om te kan sien nie en daarom kan die eerste aanduidings 'n mikroskopiese ontleding van die bloed wees om die teenwoordigheid van rooibloedselle in die urine vas te stel.

Diagnose word gewoonlik uitgevoer op die basis van die ligging en graad van die pyn. Radiologiese skandering word gebruik om die diagnose te bevestig en 'n aantal ander toetse kan gedoen word om te help met die vasstelling van die moontlike oorsaak en die gevolge van die steen. Ultraklank skandering is ook nuttig aangesien dit kan help om die teenwoordigheid van hidronefrose (swelling van die nier wat daarop dui dat die steen die vloei van urine belemmer). Dit sal ook die ongeveer 10% stene aandui wat nie voldoende kalsium bevat om op x-strale raakgesien te word nie.

Die relatiewe digte kalsium maak die nierstene minder deurlaatbaar vir X-strale en kan daarom op die manier opgespoor word. Dit kan opgevolg word deur 'n binne-aarse urogram wat ongeveer 50ml van 'n spesiale kleurstof behels wat in die bloedstroom ingespuit word en wat in deur die niere uitgeskei word. Die digtheid van die stof help om die stene uit te lig op 'n herhaalde X-straal skandering. Die stene kan ook opgespoor word deur 'n retrograde urogram waar 'n soortgelyke "kleurstof" direk in die urineleieropening in die blaas ingespuit word deur 'n snykundige. Berekende tomogrofie, 'n gespesialiseerde X-straaltegniek, kan by sekere mense (met allergie of nierskade) 'n meer gewenste ondersoektegniek wees. Die meeste soorte nierstene is opspoorbaar met laasgenoemde tegniek.

Ondersoeke wat tipies uitgevoer word sluit in:

Stene kleiner as 5 mm sal gewoonlik spontaan uitgeskei word, die oorgrootte meerderheid stene van groter as 6 mm sal egter 'n vorm van ingryping vereis, veral as die steen vassteek en aanhoudende blokkasie en/of infeksie van die urienbuis meebring.

Die behandeling van die pyn wat deur nierstene veroorsaak word wissel van land tot land en selfs van geneesheer tot geneesheer, maar kan dikwels binne-aarse medikasie verg (bv. narkotiese- of nie-steroïede anti-inflammatoriese middels) in akute gevalle of in geval van minder ernstige pyn kan soortgelyke medikasie mondelings toegedien word vir buitepasiënte.

In baie gevalle kan nie-indringende uitwendige skokgolflitotripsie gebruik word. Andersins word die een of ander vorm van indringende prosedure vereis; benaderings sluit in ureteroskopiese fragmentasie (of eenvoudige onttrekking in 'n mandjie indien moontlik) deur gebruik te maak van laser, ultraklank of meganiese (pneumaties, skokgolf) vorme van energie om die stene op te breek.


</doc>
<doc id="17252" url="https://af.wikipedia.org/wiki?curid=17252" title="Waterbesparing in Suid-Afrika">
Waterbesparing in Suid-Afrika

Water is 'n skaars hulpbron en moet te alle tye bespaar word, veral in Suid-Afrika, wat as 'n waterarm land beskou word. Die verstedeliking en die gevolglike bevolkingsaanwas in stedelike en veral metropolitaanse gebiede plaas druk op die beperkte varswaterbronne. Dat die hoeveelheid varswaterbronne in die toekoms sal moet vermeerder, is 'n gegewe. Die mikpunt van 'n doeltreffende dorps- of stadsraad is om die hoeveelheid waterverbruik laag genoeg te hou sodat (1) 'n skielike watertekort nie die inwoners oorval nie, en (2) dat genoeg tyd gegun word om 'n alternatiewe waterbron te soek of te bou.



Huishoudings in stedelike- en dorpsgebiede kan aansienlik water bespaar deur reënwater op te vang. Gedurende stortreëns kan water opgevang word vir gebruik in die tuin. Die water van geute kan ook in dromme opgegaar word vir besproeiing.

Teen die jaar 2030 gaan Suid-Afrika in 'n ernstige waterkrisis gedompel wees. Dit is die bevinding van 'n onlangse studie wat deur die Departement van Waterwese en Bosbou gedoen is. Die inligting is gekry by http://psybergate.com/wetfix/Press/PressIndex.htm. Gauteng, Mpumalanga en die Limpopo Provinsie sal die swaarste onder die waterskaarste ly. Die huidige verbruik van oppervlakwater uit die bolope van die Olifantsrivier en die uit die Vaalrivier neem in so 'n geweldige mate toe dat watervoorsieners oor dertig jaar water sal moet herlei van ander gebiede, veral van eSwatini en Lesotho.
In 1986 is 'n ooreenkoms tussen Suid-Afrika en Lesotho gesluit vir 'n grootse projek om water uit die Malutiberge na die Vaalrivier-opvanggebied in Suid-Afrika te herlei. Die Lesotho-Hoogland-waterprojek van miljarde rande het die bou van 'n reeks tonnels en damme behels om water van Lesotho na die provinsie Gauteng te bring, waar die meeste van Suid-Afrika se nywerhede geleë is.

Watervermorsing: In verskeie stede is daar nog asbeswaterpype in gebruik, wat gedurig kraak en vervang moet word. Dit kan tot groot waterverlies lei, omdat daar heelwat water uitlek voor dit aan die oppervlak gesien kan word.

Potchefstroom se waterkwaliteit is swak. Potchefstroom se water bevat nie net onsuiwerhede nie, maar is ook vol kalk.

Volgens ’n plaaslike verskaffer van watersuiweringstoerusting is die totale opgeloste stowwe (TOS) – deeltjies per miljoen van Potchefstroom se water ± 310. Volgens die SABS (Suid-Afrikaanse Buro vir Standaarde) is daar meer as 400 TOS in die water en dit hou dan skade vir die mens in. In die Europese lande word 25 en hoër TOS in die water as ondrinkbaar beskou.
Daar is baie probleme met munisipale water. In hierdie uitstalling is knipsels van ’n paar koerante oor die kwaliteit van water en wat alles in die riviere ingepomp word.
’n Paar van die probleme met Potchefstroom se munisipale water, wat met die gebruik van reënwater uitgeskakel kan word, is die volgende:

In Pretoria en ook nog in ander stede, is verskeie waterpype wat drinkwater versprei van asbes vervaardig, wat kan kraak en herstel moet word. Tydens 'n breuk in so 'n pyp kan asbesvesels in die drinkwater beland. Alhoewel Suid-Afrikaanse owerhede die water as veilig verklaar, word dit deur Amerikaanse en Europese navorsers bevraagteken.]
’n Mens gebruik nie regtig baie water vir drink nie, maar die toilette en wasmasjiene gebruik die meeste water in die huis. Wanneer hierdie verbruik met reënwater vervang word, word water gespaar.
Op die internet is baie gegewens beskikbaar oor die opvang van water op woonhuise se dakke en die stoor van die water in watertenks. Daar word gewoonlik na die watertenks as "water cisterns" verwys, maar in Australië word dit, soos in Suid-Afrikaanse Engels, "water tanks" genoem.
Hierdie stelsel werk goed. Die stad Sydney se wateragentskap betaal ’n rabat vir persone wat sulke stelsels installeer.
Daar kan ook ’n minimum-vlak gestel word vir die water in die tenk en as dit onder die vlak gaan, word daar munisipale water ingetap. Indien die sisteem aan die toilette gekoppel is, is daar altyd water vir die toilette.
Verskeie voordele word genoem:

Daar is verskeie probleme wat die hoof gebied moet word:
Vir elke probleem is daar ’n oplossing bv. :

Uitgangspunte:
Berekening van hoeveelheid water
Elke vierkante meter dak vang 1 liter water op vir elke millimeter neerslag (1000 mm * 1000 mm*1 mm). Hoewel 'n skuins dak meer of minder kan opvang, word die verskil gewoonlik uitgekanselleer deur verskillende hellings en verskillende hoeke waarteen die reën val. Slegs die plat oppervlak van die dak, soos dit die vloeroppervlak dek, word gebruik.
Jaarlikse hoeveelheid water wat so opgevang kan word, is soos volg:
200 m2 * 80% * 600 mm = 96 kℓ
96 kℓ water word op hierdie wyse opgevang. Dit vergelyk met die hoeveelheid water van twee mediumgrootte swembaddens. 'n Gemiddelde huis se waterverbruik is ongeveer 360 kℓ per jaar.
Berekening van kostebesparing
Die jaarlikse gebruik aan water vir 'n gemiddelde huishouding met bogenoemde uitgangspunte is:
12 * 30 = 360 kℓ
Indien 96 kℓ water per jaar opgevang en benut word, word sowat 26% water bespaar.
Die tipiese koste van munisipale water teen 30 kℓ per maand is:
Basiese koste vir tien kℓ= R21.30
20* R2.55 = R51
Totaal van R72,30
Die besparing aan water per jaar vir 'n gemiddelde huishouding is met 'n reënwatertenk volgens bogenoemde uitgangspunte is:
96 * R2.55. = R244.8 wat per jaar gespaar word
Drie watertenks kos egter R5600*3 = R16800
Daar is ook bykomende kostes om geute, filters, pompe en ekstra pype aan te lê. Bloot uit finansiële oogpunt is die opgaar van reënwater nie betalend nie.
Verspreiding van reën
In die somerreënvalstreek is die jaarlikse reënval wisselvallig [sien in punt 6 hier onder]. Dit bring mee dat daar meer water vir die droë seisoen opgegaar moet word om werklik meeste van die reënwater te kan benut. In punt 6 word dit in 'n grafiek aangetoon. Die feit maak die opgaar van reënwater duurder.

Die watersisteem wat hier in die figure hieronder aangedui word, word tans nog net vir die tuin gebruik. Hierdie tenks is nog nie genoegsaam verseël en met pompe voorsien nie. Ongeveer 300 m van 'n totale huisoppervlakte van 509 m word opgevang en in vier tenks gestoor: drie tenks van 2500 liter en een van 5000 liter. Die tenks is onderling verbind met 'n plastiekpyp van 40 mm deursnee en is so geplaas, dat die tenks min of meer gelyk is wanneer hulle vol is.

Probleme wat ondervind word, is dat daar in die somer muskiete in die water broei. Dit word opgelos deur 'n baie dun lagie olie op die water te gooi. 'n Verdere probleem is dat stof van die dakke in die water kom en 'n sliklaag onder in die tenks vorm. Dit word opgelos deur die tenks van tyd tot tyd leeg te tap voor die lente en skoon te maak, asook deur filters te installeer.
Weens die swak waterkwaliteit in Potchefstroom, werk die tenks uitstekend vir tuinbesproeiing en die versorging van potplante.

Geen inligting kon gekry word van Potchefstroom nie maar wel van plekke rondom Potchefstroom.

In die volgende tabel dui die ingekleurde blokkies die maande van die jaar aan waarin 'n mens suksesvol reënwater kan opvang:

Johannesburg – reënvalverspreiding

Pretoria – reënvalverspreiding


Gevolgtrekking: 'n Reënwatersisteem vir huishoudelike gebruik is nie finansieel betalend nie, maar is wel nuttig uit 'n ekologiese oogpunt.

Die volgende is wenke wat benut kan word om water te bespaar in en om huishoudelike gebruik:






</doc>
<doc id="17253" url="https://af.wikipedia.org/wiki?curid=17253" title="Duitse koloniale ryk">
Duitse koloniale ryk

Die Duitse Keiserryk het sy kolonies verwerf in die laaste kwart van die negentiende eeu. Die Duitse kolonies het hul bevind in Afrika, Asië en Oseanië:


Duitsland het na die Eerste Wêreldoorlog al sy kolonies verloor. Togo en Kameroen is onder Franse protektoraat geplaas; Rwanda en Burundi onder Belgiese protektoraat; en Tanganjika, Suidwes-Afrika en Noordoos-Nieu-Guinea onder Britse protektoraat (die laaste twee langs Suid-Afrika en Australië).


</doc>
<doc id="17254" url="https://af.wikipedia.org/wiki?curid=17254" title="Diamant">
Diamant

'n Diamant is 'n klein kosbare, skitterende steen en die hardste edelsteen én hardste natuurlike materiaal wat daar is. Diamante se gewig word in karaat bepaal. Die grootste sierdiamant ooit gevind is die Cullinan-diamant van 3 024.75 karaat.

Diamant bestaan uit 'n koolstof-kristalrooster. Diamante word gevorm deur geweldige hitte en druk. By kamertemperatuur is grafiet die stabielste allotroop van koolstof en diamant is daarom metastabiel. Sy vormingsentalpie is 2,4 kJ/mol. Nes grafiet is diamant taamlik onreaktief, dog dit kan nes kool verbrand volgens:

Die hitte wat hierby vrygestel word sal nogtans 2,4 kJ/mol kleiner wees as by grafiet.

Die diamantstruktuur is die argetipe van die strukturbericht-klassifikasie se A4-struktuur. Die struktuur is kubies, maar dit is nie 'n digpakking nie. Dit kan wel van die kubiese digpakking afgelei word deur die helfte van die tetraëder-holtes met 'n koolstofatoom op te vul. Sy ruimtegroep is nie-simmorfies formula_2 In hierdie struktuur het elke koolstofatoom net vier naaste bure (pleks van 12 in fcc) in 'n tetraëdriese omringing. Ander stowwe wat hierdie struktuurtipe besit is silikon, germanium en een van die allotrope van tin. Hierdie struktuurtipe is baie bekend as die struktuur wat halfgeleiers besit. Ander halfgeleiers soos GaAs, InP of het struktuurtipes wat van die diamantstruktuur afgelei is.

Diamant is self ook 'n halfgeleier. Dit besit 'n taamlik groot bandgaping, maar die ladingsdraers se beweeglikheid is hoog. Diamant het 'n indirekte bandgaping van 5,47 eV, teenoor 1,1242 eV vir silikon. Die Hall-mobiliteit is ongeveer 2800 cm/Vs teenoor 1600 cm/Vs vir silikon.

Die groot bandgaping verklaar dat suiwer diamant in die sigbare gebied heeltemal deursigtig is. Net fotone wat genoeg energie het (groter as 5,47 eV) sal geabsorbeer word en hierdie fotone is in die ultravioletgebied van die spektrum. Diamant se brekingsindeks is hoog: ongeveer 2,5 en dit verklaar hoekom die edelsteen so skitter.
Onsuiwerhede wat in die kristalrooster opgelos is, kan aan natuurlike diamante 'n kleur gee en hulle beïnvloed ook die elektriese eienskappe.

Die waarde van 'n diamant word deur vier faktore bepaal: gewig, snit, kleur en helderheid.

Die gewig van 'n diamant word in karaat bepaal en is gelykstaande aan 0.2 gram. Dit is min of meer die gewig van 'n skuifspeld.

Die snit, dit wil sê hoe die diamant gesny (geslyp) is, bepaal hoeveel lig binne die diamant vasgevang en weerkaats word. Hoe meer lig vasgevang word, hoe duurder is die diamant.

Diamante word sorteer en gradeer volgens hulle deursigtigheid. Kleurlose diamante word gradeer van D (heeltemal kleurloos) tot Z (geel).

Diamante word op 'n 11-punt skaal gegradeer volgens vlekkeloosheid.

Die eerste diamant wat in Suid-Afrika gevind is, is die Eureka-diamant. Hierdie diamant is deur Erasmus Jacobs gevind naby Hopetown en weeg 21,25 karaat, ongeslyp. In 1868 is 'n diamant van 83,5 karaat gevind op die plaas Zandfontein, ook naby Hopetown. Hierdie diamant staan later bekend as die "Ster van Suid-Afrika".

In 1888 is die De Beers-diamant van 428.5 karaat in 1888 in die Kimberley-myn gevind

Op 30 Junie 1893 is die Excelsior-diamant gevind in die De Beers-myn te Jagersfontein. Dit het 971 karaat geweeg en was op daardie stadium die grootste diamant in die wêreld.

Die Jubilee-diamant van 650.80 karaat is 1895 in die Jagersfontein-myn gevind.

Die Cullinan-diamant is op 26 Januarie 1905 in die Premiermyn by Cullinan gevind deur Frederick Wells. Dit is tot op datum die grootste diamant wat ooit gevind is.

Diamante is ook in 1926 aan die kus van Namakwaland ontdek.

Die Jonker-diamant van 726 karaat was die vierde grootste diamant ter wêreld gewees toe dit op 17 Januarie 1934 deur die delwer, Jacobus Jonker, gevind is op die plaas Elandsfontein, Pretoria.

Die 616-diamant is in 1964 gevind in Kimberley.

Die "Lesotho-brown" van 601 karaat is gedurende Mei, 1967 by die Letseng-la-Terai-myn gevind in Lesotho.

Die Golden Jubilee-diamant van 755.5 karaat is in 1985 gevind in die Premiermyn.

Op 15 Januarie 2018 kondig Gem Diamonds die ontdekking aan van 'n 910 karaat diamant by hulle myn te Letseng-la-Terai.



</doc>
<doc id="17255" url="https://af.wikipedia.org/wiki?curid=17255" title="Andries Hendrik Potgieter">
Andries Hendrik Potgieter

Andries Hendrik Potgieter, leier van die tweede groot trekgeselskap wat die Kaapkolonie verlaat het, is op 19 Desember 1792 in die distrik Graaff-Reinet gebore as seun van Hermanus Potgieter en Petronella Margaretha Kruger. Later het hy in die distrik Tarka gewoon, waar hy ’n man van aansien was. Volgens die beskrywing van tydgenote was hy ’n groot man van oor die ses voet, sterk gebou en met ’n indrukwekkende maar vriendelike voorkoms. Sy baard en hare was donkerbruin met ’n rooi skynsel, en tot ongeveer middelbare leeftyd het hy sy hare om die kop met ’n rand geskeer. Volgens die biografie van Potgieter en Theunissen was hy meestal in blou molvel of swart laken gekleed en het in die week ’n breërand-strooihoed gedra, maar met plegtighede het hy ’n vaal hoëbol-keil gedra en ’n kort broek wat net onder sy knieë met silwergespes vasgehou is.

Hy was ’n man met ’n goeie insig in sake, en hoewel vriendelik en minsaam in die omgang, het hy geweet hoe om gehoorsaamheid van sy onderhoriges af te dwing.

Nog voor die winter van 1836 het sy trek in die omgewing van die Vetrivier aangekom. Hier het hy van Makwana ’n groot deel van die latere Vrystaat geruil. In Mei het hy ’n tog na Soutpansberg onderneem, Louis Tregardt daar opgesoek en ook ’n deel van die Portugese pad na die kus verken. Hy het toe al ’n plan gehad om hom in Transvaal te vestig en het die tog na die kus onderneem om voorlopige skikkings te tref met die oog op toekomstige handelsmoontlikhede.

In Augustus was hy terug by sy laer. Intussen was die voorposte van sy trekgeselskap deur die Matabeles aangeval en ’n aantal mense vermoor. By ’n tweede aanval – waarvan dit nie seker is of Potgieter die aanvoerder van die Trekkers was nie – is die Matabeles in die Slag van Vegkop verslaan. Die Trekkers het egter al hul vee verloor.

Bekend is hoedat Potgieter in Januarie 1837 saam met Gerrit Maritz ’n strafekspedisie teen Silkaats georganiseer en sy krale by Mosega in Wes-Transvaal in sy afwesigheid oorrompel het en ’n groot deel van die buit teruggeneem het. Potgieter en Maritz het egter rusie gemaak oor die verdeling van die buit en daarna blykbaar nooit weer op vriendskaplike voet met mekaar verkeer nie.

Intussen het Piet Retief se trek by die ander aangekom. Sy persoonlikheid het al die ander oorskadu, en toe daar in die winter nuwe leiers gekies is, is Potgieter, die leier van ’n aansienlike trek, wat intussen ook naam gemaak het deur sy skitterend geslaagde ekspedisie teen Silkaats, heeltemal oor die hoof gesien. Moontlik is dat daar toe al sprake was van na Natal te trek en dat hy hom nie verkiesbaar wou stel nie omdat hy hom in Transvaal wou gaan vestig. Hoe dit ook al sy, die Trek se eenheid was iets van die verlede. Piet Retief en Maritz is na Natal, terwyl Potgieter in die Vrystaat gebly het.

Eers sou daar finaal met Silkaats afgereken word. Saam met Piet Uys, wat hom intussen met ’n vry groot geselskap uit die omstreke van Grahamstad by die Trek gevoeg het, is in November 1837 ’n tweede strafekspedisie teen die Matabele-koning uitgestuur. Na ’n reeks gevegte wat nege dae geduur het, is Silkaats se leër verjaag en die hele Matabelesstam verplig om die wyk te neem oor die Limpopo. Hierdie skitterende wapenfeit van Potgieter is tot dusver nie voldoende beklemtoon nie. Ons moet onthou dat die Voortrekkers die Matabeles hier in hul eie vesting gaan aanval het, ’n vesting wat buitendien uitstekend gekies was. Hulle het ook geen laer gehad om hulle tot beskerming te dien nie, daar hulle die aanvallers was. Nogtans het die klein kommando van ongeveer 360 man daarin geslaag om die gedugte Matabele-koning met sy leër van om en by die twintigduisend man te verdryf. Wat die slag van Bloedrivier en die daaropvolgende geveg aan die Wit-Umfoloos vir Natal beteken het, het die oorwinning van Potgieter aan die Marico vir Transvaal beteken. Die gebied is bevry van ’n moorddadige dwingeland en oopgestel vir die blanke beskawing. Van die breë Suid-Afrikaanse standpunt beskou, moet ons ook nie vergeet nie dat Natal maar net ’n paar jaar in die hande van die Voortrekkers gebly het, terwyl daar in die gebied wat Potgieter geruil en verower het later die twee Boererepublieke verrys het.

Potgieter het meestal net blaam gekry vir die mislukking van die ekspedisie wat hy en Piet Uys teen Dingaan gelei het. Nooit word ’n woord van waardering geuit vir die opoffering wat hy hom getroos het om sy laers in die Vrystaat alleen te laat en die lang tog na Natal te onderneem om sy landgenote by te staan nie. Die veldtog teen Silkaats het getoon dat Potgieter nie ’n lafaard en ook nie ’n onbekwame aanvoerder was nie, al het hy as mens en as leier nie dieselfde vertroue as Piet Retief ingeboesem nie. Die nederlaag by Italeni strook dus nie met sy verlede as krygsman nie. Eerder moet die noodlottige afloop verwyt word aan die gretigheid van die volgelinge van Piet Retief om wraak te neem op die Zoeloes wat hul leier so verraderlik vermoor het. Piet Uys se mense het blindelings gestorm en sodoende in ’n val geloop. As Potgieter ook halsoorkop gehandel het, sou hy miskien as ’n held beskou gewees het, maar dan was die verlies aan menselewens wellig baie groter. Dit kan hom met meer reg verwyt word dat hy sy landgenote in Natal in die steek gelaat het toe daar groot gevaar van alle kante gedreig het. Maar ook hier is versagtende omstandighede aan te voer – die verwyte wat hy as oorgeblewe aanvoerder in die ongelukkige slag nou alleen moes dra, en die feit dat hy nooit enige heil in die Trek na Natal gesien het nie.

Na sy terugkeer uit Natal het Potgieter eindelik geleentheid gehad om sy plan uit te voer om na Transvaal te trek, en voor die end van 1838 is Mooiriviersdorp of Vryburg, later bekend as Potchefstroom, deur hom oorkant die Vaalrivier gestig. Die mure van Potgieter se huis is vandag nog op die plaas Witstinkhoutboom te sien. Ook ’n paar van die vrugtebome wat hy in sy tuis geplant het.

Intussen is Dingaan deur Andries Pretorius onderwerp, en in 1840 is ’n verstandhouding met Pretorius aangegaan dat die Adjunkraad van die Transvaalse Trekkers onder die oppergesag van die Natalse Volksraad sou staan. Hierdie feit dui ook aan dat Potgieter nie die eiegeregtige alleenheerser was waarvoor hy so dikwels aangesien word nie. Toe Natal egter in 1843 ’n Britse kolonie geword het, het Potgieter kommissaris Cloete in kennis gestel dat hy en sy volgelinge hulle nie gebonde ag deur die onderwerping van die Natalse Volksraad aan die Britse gesag nie. In 1844 is die Drie-en-dertig Artikels deur die Burgerraad opgestel, wat sedert 1842 die plek van die ou Adjunkraad ingeneem het. Van hierdie tydstip af is Transvaal dus ’n onafhanklike republiek.

Omdat die res van Potgieter se loopbaan buite die Trektydperk val, word dit net kortliks aangedui. In 1845 het hy Potchefstroom verlaat en Andries Ohrigstad gestig. Die rede hiervoor was dat die emigrante hulle op raad van Smellekamp noord van die 26ste breedtegraad, wat as die uiterste grens van die Britse invloedsfeer beskou is, wou vestig. Potgieter was onverbiddelik daarteen om iets met die Engelse te doen te hê; maar in teenstelling met Pretorius, wat wou onderhandel en traktate sluit, het hy in trek sy heil gesien.

As gevolg van die invloed van die nuwe intrekkers wat intussen uit Natal aangekom het, is ’n nuwe Volksraad ingestel as oppergesag naas Potgieter. Die botsing kon nie lank uitbly nie, en in 1846 het Potgieter die Volksraad afgeskaf en ’n nuwe regeringsvorm in die lewe geroep met homself as die hoof. Dit het byna tot ’n openlike stryd gelei, maar uiteindelik is die partye versoen en in 1847 is ooreengekom dat die twee partye onafhanklik langs mekaar sou bly voortbestaan. Waarskynlik omdat die koms van soveel nuwe intrekkers uit Natal sy invloed ondermyn het, maar gedeeltelik ook ter wille van beter weiveld, het Potgieter in 1848 na Soutpansberg getrek en daar op die mees noordelike punt van die Boerebeskawing die dorp Schoemansdal gestig. Potgieter wou hom ook nie inlaat met Pretorius se Warden en sir Harry Smith nie, wat uiteindelik op die slag van Boomplaats uitgeloop het. Maar ’n aanbod van sir Harry om hom aan die Engelse se kant te skaar, het die vryheidsliewende en ou Voortrekker botweg geweier.

Pretorius en Potgieter se uiteenlopende gesigspunte ten opsigte van die Engelse het ook persoonlike verwydering tussen hulle veroorsaak. Dit het tewens tweedrag onder die volk laat ontstaan; maar gelukkig het daar in Mei 1849 by Derdepoort eindelik ’n vereniging van alle Transvaalse Emigrante tot stand gekom, en ook Pretorius en Potgieter het nou tot mekaar begin toenader. Die versoening het te Rustenburg plaasgevind, nadat Pretorius in 1852 erkenning van onafhanklikheid van Transvaal verkry het. In Augustus en September 1852 het Potgieter nog ’n veldtog teen Sekwati, die weerspannige Bawendahoofman, gelei, en op 16 Desember is hy oorlede.

Kort voor sy dood het Potgieter gesante van Silkaats ontvang wat kom onderhandel het oor ’n ooreenkoms wat hulle die beskerming van die Boere teen die Betsjoeanas, wat intussen heelwat gewere en ammunisie van Engelse handelaars geruil het, sou verseker. Hoewel die traktaat eers op 8 Januarie 1853, ongeveer drie weke na Hendrik Potgieter se dood, onderteken is, moet die krediet daarvoor op sy rekening geplaas word, aangesien sy gesag en aansien by die Matabeles die aanleiding daartoe was. Silkaats het van sy kant af beloof om die wapenhandel onder sy volk teen te gaan en sy hele gebied – die grootste gedeelte van die toekomstige Suid-Rhodesië (nou Zimbabwe) – feitlik tot protektoraat van Transvaal verklaar. Daardeur is die pad vir die Voortrekkers na die Noorde oopgemaak. En as Potgieter nie op hierdie tydstip oorlede is en sy seun, kmdt. Piet Potgieter, kort na hom nie, sou die traktaat met Silkaats in die geskiedenis van Suid-Afrika veel meer gewees het as net ’n interessante “vodjie papier.”

Die beendere van die groot Voortrekkerleier rus vandag in die verlate kerkhof van die voormalige dorpie aan die Soutpansberge – sonder ’n gedenkteken.



</doc>
<doc id="17256" url="https://af.wikipedia.org/wiki?curid=17256" title="Bonsai">
Bonsai

'n Bonsai is 'n miniatuurplant, meestal 'n boomsoort, wat in 'n pot verbou word. "Bonsai" (Japannees: 盆栽) beteken "houer" of "potplant", dit wil sê bome wat in potte geplant word. Die boom moet onderhou word en sy blare en wortels moet gesnoei word. Die bome se groei word hierdeur gestrem sodat dit die vorm van 'n dwergboompie behou.

Daar word gesê dat die Chinese die eerste volk was wat bome (klein) gemaak het. Daarna het die Japannese die bonsaikuns aangeleer en verskillende style ontwikkel.

Mens kry verskillende bonsaistyle:


</doc>
<doc id="17258" url="https://af.wikipedia.org/wiki?curid=17258" title="Negerhollands">
Negerhollands

Negerhollands is 'n Zeeuwse kreooltaal wat op die Deense Wes-Indië, wat nou as die Amerikaanse Maagde-eilande bekendstaan, gepraat is. Nederlands was die basis daarvan met invloede uit Deens, Engels, Frans, Spaans en Afrika-tale.

Morawiese en Deense sendelinge het 'n formele weergawe van die taal gevestig, wat as Hoog-Kreol bekend staan. In 1770 het hulle die eerste leerboek en 'n klein Lutherse kategismus gepubliseer, wat met 'n vertaling van die Nuwe Testament in 1781 gevolg is.

Die taal het aan die begin van 19de eeu begin verval toe Engels die oorheersende taal op die eilande geword het. Die Lutherse Kerk het diens in die taal vir die inboorlinggemeente tot die 1830's gehou. Die nuwe generasies het Engels as eerste taal begin leer en het stadig opgehou om Negerhollands te praat en dit het beperk tot kerkdienste geword. In alle waarskynlikheid was Mrs Alice Stevenson die laaste spreker, wat in 1987 gesterf het.

Mense het Negerhollands tot die 20ste eeu op die Morawiese Weeshuis by Nyherrehut naby Tutu aangehou praat. Die ou weeskinders was destyds vrywilligers en dus het hulle die ou kreool gepraat.


</doc>
<doc id="17260" url="https://af.wikipedia.org/wiki?curid=17260" title="Yo-Yo Ma">
Yo-Yo Ma

Yo-Yo Ma (tradisionele Chinees: 馬友友; vereenvoudigde Chinees: 马友友; pinyin: Mǎ Yǒuyǒu) (gebore 7 Oktober 1955) is 'n Chinese virtuose tjellis wat in Frankryk gebore is en as die beste in die wêreld beskou word.

Ma is die seun van Chinese ouers, en is in Parys gebore, waar sy musikale opvoeding begin het. Sy ma, Marina Lu (Tradisionele Chinees: 盧雅文; Vereenvoudigde Chinees: 卢雅文; pinjin: Lú Yǎwén), was 'n sanger, terwyl sy pa, Hiao-Tsiun Ma (Tradisionele Chinees: 馬孝駿; Vereenvoudigde Chinees: 马孝骏; pinjin: Mǎ Xiàojùn), 'n dirigent en komponis was. Ma het geleer vioolspeel, toe altviool begin speel en het uiteindelik die tjello ontdek. Sy gesin het na New York verhuis toe hy sewe jaar oud was.
Ma was 'n wonderkind en het op Amerikaanse televisie verskyn in 'n konsert wat deur Leonard Bernstein gedirigeer is, toe hy slegs agt jaar oud was. Hy is by die Juilliard-skool ingeskryf en het 'n semester by Columbia-universiteit studeer waarna hy na Harvard-universiteit verskuif het. Hy het begin twyfel of hy 'n loopbaan in musiek wil volg totdat 'n uitvoering van Pablo Casals hom in die 1970's geïnspireer het.

Hy het egter teen daardie tyd alreeds baie roem verwerf en reeds met die wêreld se beste orkeste opgetree. Sy opnames en uitvoerings van Johann Sebastian Bach se suites vir onbegeleide tjello is veral beroemd. Hy het ook 'n sterk voorliefde vir kamermusiek en kan gereeld in konserte saam met sy ou Juilliard-vriend Emanuel Ax gesien word.

Ma is getroud met Jill Hornor, 'n violis, in 1978. Hulle het twee kinders, Nicholas (24) en Emily (21). Ma se ouer suster, Yeou-Cheng Ma (Tradisionele Chinees: 馬友乘; Vereenvoudigde Chinees: 马友乘; pinjin: Mǎ Yǒuchéng), is ook in Parys gebore. Sy is 'n violis en is getroud met Michael Dadap, 'n kitaarspeler uit New York. Saam bestuur hulle die Children's Orchestra Society (COS) in New York.

Ma werk tans met sy eie Silk Road Ensemble, 'n projek wat poog om musikante van verskillende lande saam te snoer, wat histories deur die Sy-roete verbind is.

Sy instrument van keuse is die tjello, "Petunia", wat deur David Montagnana in 1733 in Venisië gemaak is. Hy het die tjello een maal per ongeluk in 'n taxi in New York vergeet. Een van sy ander tjellos, die "Davidov Stradivarius", is voorheen deur Jacqueline du Pré bespeel en is aan hom gegee na haar dood. Du Pré het voorheen haar frustrasie oor die tjello se onvoorspelbaarheid uitgelaat. Ma skryf dit toe aan die feit dat die tjello nie goed reageer op Du Pré se passievolle speelstyl nie. Volgens hom moet die tjello gestreel word. Die tjello is onlangs as 'n baroktjello opgestel aangesien Ma dit uitsluitlik vir Barokmusiek gebruik.

Daar word na Yo-Yo Ma verwys as die 'omnivoor'-tjellis omdat hy oor 'n baie meer uitgebreide repertorium as die alledaagse klassieke musikant beskik. Sy repertorium sluit onder andere Barokmusiek op barokinstrumente, Amerikaanse bluegrassmusiek, tradisionele Chinese melodieë (die klankbaan van die film, Crouching Tiger Hidden Dragon ingesluit), die Argentynse Tango's van Astor Piazzolla, Brasiliaanse musiek, Phillip Glass se minimalistiese musiek vir Naqoyqatsi, asook verskeie klassieke musiekopnames in. Sy laaste cd is die klankbaan van Memoirs of a Geisha wat in 2006 uitgereik is.

Ma het al in 'n episode van die kinderanimasiereeks, "Arthur", asook "The West Wing", "Sesame Street" en "Mr. Rogers' Neighborhood", verskyn.

Ma is ook al saam met Apple Computer- en Pixar-HUB, Steve Jobs, gesien. Ma word gereeld na Jobs se maatskappye se persgeleenthede genooi en het selfs al op 'n slag by 'n Apple-geleentheid opgetree.

Mnr. Kofi Annan, sekretarisgeneraal van die Verenigde Nasies het in Januarie 2006 aangekondig dat Ma 'n nuwe rol as VN-ambassadeur sal aanneem.

Grammy-toekenning vir Beste Kamermusiekuitvoering:


Grammy Toekenning vir Beste Instrumentale Solo-optredes saam met orkes:


Grammy-toekenning vir Beste Instrumentale Optrede sonder Orkes:


Grammy-toekenning vir Beste Uitvoering van 'n Klassieke Kontemporêre Komposisie:


Grammy-toekenning vir Beste Klassieke Album:


Grammy-toekenning vir Beste Klassieke 'Crossover'-album:


Ander:

Op 31 Mei 2005, het Princeton-universiteit 'n eredoktorsgraad aan Ma toegeken.



</doc>
<doc id="17264" url="https://af.wikipedia.org/wiki?curid=17264" title="Ferdinand Postma">
Ferdinand Postma

Prof. dr. Ferdinand Postma (1879–1950) was die eerste rektor van die Potchefstroomse Universiteit vir Christelike Hoër Onderwys (PU vir CHO, sedert 2004 deel van die Noordwes-Universiteit), 'n proponent van die Gereformeerde Kerk en klassikus.

Ferdinand Postma is op 15 Julie 1879 in Aliwal-Noord gebore. Hy was die derde kind en tweede oudste seun van Martinus Postma en Elizabeth Wilhelmina Jossina Spiller en kleinkind van ds. Dirk Postma, die stigter van die Gereformeerde Kerke in Suid-Afrika. Die gesin het altesaam 11 kinders gehad, van wie 10 grootgeword het. Van sy vader, die eerste Gereformeerde predikant aan die Witwatersrand, het hy sy besonderse aanleg en belangstelling in die klassieke tale en sy nougesetheid en korrektheid geërf, en van sy moeder sy groot aanleg vir en belangstelling in die Engelse taal. Net Ferdinand en vyf van sy sibbeshet hul vader oorleef, onder wie die onderwys Adelaide Postma, wat in 1905 met N.D. van der Reyden getroud is. Ferdinand se moeder is in 1907 oorlede en in Januarie 1909 is sy vader met Hester Johanna de Klerk, weduwee van wyle ds. Jan Hendrik Vorster, getroud. Ferdinand se broer ds. Dirk Postma het hom ook as teoloog onderskei.

Ferdinand Postma is op Aliwal-Noord gebore waar sy vader van sowat 20-jarige ouderdom in 1875 tot 1880 die grondlegger van die openbare skool was. Daarna verhuis die gesin na Burgersdorp, waar Martinus Postma sy broer Petrus (1854–1919) opvolg as tweede professor litterarum aan die Gereformeerde Kerk se Teologiese Skool. Hier vertoef die gesin tot 1890, toe Ferdinand nagenoeg 11 jaar oud was en so ontvang hy sy eerste skoolopleiding op Burgersdorp. Sy vader het in 1890 'n beroep aangeneem na die Gereformeerde kerk Middelburg, Kaap, waar Ferdinand aan die Vrye Christelike Skool skoolgaan. In 1896 slaag hy matriek aan die Teologiese Skool Burgersdorp. In 1898 slaag hy die Intermediêre Eksamen van die Universiteit van die Kaap die Goeie Hoop. Hy was derde op die lys en hiermee verwerf hy 'n beurs.

Die Tweede Vryheidsoorlog onderbreek egter sy studie. Hy vertrek na Transvaal, waar sy vader toe predikant van die Gereformeerde kerk Johannesburg was. Hy sluit aan by die Heidelbergse kommando en neem deel aan die beleëring van Ladysmith, die bestorming van Platrand en die Slag van Spioenkop. Weens siekte moes hy terugkeer na sy ouerhuis.

Met behulp van Studiefondse wat die N.Z.A.-Vereeniging aan hom gegee het, sit hy sy studie voort aan die Vrye Universiteit, Amsterdam, Nederland. Hier het hy hom ingeskryf om opgelei te word as 'n bedienaar van die Woord. Hy het saam met 'n medestudent studeer, naamlik J.D. du Toit, (Totius), wat 'n groot invloed in sy lewe gehad het. Later het hy van studierigting verander na Klassieke Tale onder leiding van professor J. Woltjer. In 1903 behaal hy sy Litterarum Humaniorum Candidatus.

In Januarie 1904 keer hy terug na sy vaderland, waarvandaan 'n oproep gekom het om op te tree as 'n professor in litterarum aan die Teologiese Skool van die Gereformeerde Kerk. Vir hom was dit 'n swaar offer omdat dit sy aard was om 'n saak volledig af te handel nadat hy daarmee begin het. Hy kon egter nie die dringende roepstem weerstaan nie.

Die skool is intussen verplaas uit Burgersdorp na Potchefstroom. Die getal studente was maar min en hy moes in heelwat vakke doseer.

In Julie 1905 is hy deur sy vader, ds. Martinus Postma, op Middelburg, Kaap, in die huwelik bevestig.

Die verlange na die amp van bedienaar van die Woord het sterk in hom opgevlam. Die gevolg is dat hy hom laat inskryf as 'n student aan die Teologiese Skool onder prof. Jan Lion Cachet. Op 6 Desember 1911 lê hy die kandidaatseksamen in die Teologie af.

1913 vertrek hy weer met studieverlof na Nederland. Daar promoveer hy in 1914 in die Klassieke Lettere wat hy nie kon voltooi het nie, onder die proefskrif "De Numine Devino quid senserit Vergilius". In dieselfde jaar keer hy weer terug na Suid-Afrika en wy hom verder aan die uitbou van die Literariese Departement van die Teologiese Skool.

In 1916 het daar 'n nuwe onderwyswet gekom wat veroorsaak het dat die Literariese Department en die Teologiese Skool van mekaar moes skei. Vanaf 1919 is die Literariese Departement bekend as die Potchefstroomse Universiteitskollege vir Christelike Hoër Onderwys waarvan prof. F. Postma die eerste rektor was.

In 1918, ná die heengaan van prof. J. Woltjer, is hy deur prof. W.H. Woltjer gevra of sy naam aan die Senaat van die Vrye Universiteit voorgedra kan word as opvolger vir prof. J. Woltjer, maar hy aanvaar dit egter nie.

In 1921 word hy die rektor van die PU vir CHO. Van 1926 tot 1928 en weer van 1936–1938 word hy verkies as voorsitter van die Senaat van die Universiteit van Suid-Afrika en in 1940–1944 dien hy as die vise-kanselier van dieselfde P.U.K.. In 1931 word hy 'n lid van die Matrikulasieraad en vanaf 1937 tot 1938 was hy die voorsitter daarvan. In 1949 ontvang hy die Doctor Educationis honoris toekenning deur die Universiteit van Suid-Afrika.

Hy was getroud met Margaretha Jacoba Coetsee, afkomstig van Middelburg, Kaap. Uit dié huwelik is agt kinders gebore. 'n Dogter, Salomé, was getroud met Johannes Petrus Bingle, 'n seun van ds. Pieter Bingle en sy eerste vrou, Albertje Catharina Andria (née Coetzee, 1879–1919). Elizabeth (Betsie) was die eggenote van prof. S.P. (Zeller) van der Walt. Ferdinand Postma is op Saterdag, 4 November 1950 in Potchefstroom oorlede.

Die didaktiese roman "Hy het sy merk gemaak" vertel van ’n jong man wat in die buiteland studeer, sy geloof verloor en na baie terugslae weer herwin. Dirk Uys is die seun van ’n skaapboer in die Middelburg distrik, van wie die dorpsdokter voorspel dat hy nog sy merk in die lewe sal maak (vandaar die titel van die boek). Sy vormingsjare op skool en sy bekering word beskryf, maar in die koshuis op hoërskool neem hy deel aan die aktiwiteite van sy ligsinnige makkers en begin stadig op die afdraande pad te gaan. Na skool vertrek hy na Dublin om in die medisyne te studeer. Op die skip ontmoet Dirk vir Pat O'Brien, ’n Londense handelsklerk, wat groot invloed op hom uitoefen. Pat en Dirk organiseer die aktiwiteite aan boord en na ’n innerlike stryd verskyn Dirk ook op die danspartye. Die twee vriende bekyk Londen saam en Dirk raak nog meer van sy “ouderwetse” begrippe kwyt. Op universiteit verwaarloos hy nie sy studie nie, maar geniet tog die vrolike studentelewe ten volle. Pat kom oor uit Londen en redeneer saam met die mediese studente oor godsdienstige kwessies en die evolusieleer. ’n Gelowige student neem deel aan die debat en verdedig die ortodokse standpunt op bekwame wyse. Dirk begin egter nou met die twyfel te worstel en begin om saam met die stroom te dryf. Hy raak bevriend en trou dan met die Ierse meisie Ethel. Sy kan egter nie in Suid-Afrika aanpas nie en maak onmoontlike eise van Dirk. Na ’n dubbele ramp, die dood van sy moeder en die verdrinking van sy vrou, vind Dirk eindelik weer geloofsekerheid en rus vir sy gemoed. Die roman is van belang slegs in soverre dit lig werp op die argumente vir en teen die tradisionele ortodokse godsdiensbeskouing. Die sielkundige motivering vir die karakters se optredes is onoortuigend en merendeels selfs afwesig.

"Kleopatra" is ’n geskiedkundige roman oor die Egiptiese heerser, waarin die skrywer ’n beeld gee van die lewe en worsteling van ’n belangrike tydperk in die groot Romeinse wêreld. Kleopatra en die historiese persone, wat sy in die netwerk van haar intriges probeer toespin, bly egter vae figure wat in ’n onwerklike wêreld lewe. Pompeius, Caesar, Antonius en Octavianus figureer almal in die roman. Hulle lewensloop word noukeurig beskryf sonder dat hulle lewende karakters word.

"Vuurpyle" is ook moraliserend van aard.

Hy skryf ’n kort biografie oor Paul Kruger ("Paul Kruger: Christen-Volksman-Staatsman") en stel ’n "Beknopte woordeboek: Afrikaans-Latyn / Latyn-Afrikaans" saam.

Die boek "Paulus, ’n geroepe apostel van Jesus Christus" behandel die lewe en werke van Paulus, saamgestel uit die Bybel en vele ander bronne.

Postma is saam met T.J. Haarhoff en L.J. du Plessis mederedakteur vir die reeks "Erfstukke uit die klassieke oudheid", waartoe hy verskeie lewensbeskrywings van beroemde Grieke en Romeine bydra.

Hy vertaal B.J. Webb se "Naomi of De laaste dagen van Jeruzalem" as "Naomie" en C.H. Spurgeon se "Die Sionsbank: ’n versameling van kosbare beloftes vir daelikse gebruik gerangskik" in Afrikaans.

Tydens ’n funksie op Potchefstroom in 1939 om sy sestigste verjaarsdag te vier, bring die Minister van Onderwys, J.H. Hofmeyr, hulde aan hom as vakman en as vriend. In 1949 ontvang hy ’n eredoktorsgraad in Opvoedkunde van die Universiteit van Suid-Afrika. Die Ferdinand Postma Hoërskool in Potchefstroom word na hom vernoem, asook ’n biblioteek op die kampus van die universiteit. Sy boekery word as ’n eenheid in hierdie biblioteek bewaar. Na sy dood word huldeblyke van oraloor ontvang, insluitende van professor J. Waterink van die Vrije Universiteit en die rektore van die universiteite van Witwatersrand en Pretoria.

Werke uit sy pen sluit in:







</doc>
<doc id="17267" url="https://af.wikipedia.org/wiki?curid=17267" title="Carletonville">
Carletonville

Carletonville is 'n dorp in die weste van Gauteng bekend om sy goudmyne. Die gebied is een van die rykste goud-produserende gebiede ter wêreld. Die Western Deep Levels-myn is 3 581 m diep - een van die wêreld se diepstes.

Die dorp is deur verskeie mynmaatskappye ontwikkel vanaf 1937, en is vernoem na 'n bekende myndirekteur van "Consolidated Gold Fields", Carleton Jones. Die dorp is 1948 geproklameer en het in 1959 munisipale status verkry.

Carletonville is tans deel van die Merafong City Plaaslike Munisipaliteit.

Hier woon 165 000 mense. Die dorp is net noord van die N12 nasionale pad.

Sowat 10 km oos van die dorp is die Wonderfontein wat die bron is van die Mooirivierloop, 'n sytak van die Mooirivier.




</doc>
<doc id="17268" url="https://af.wikipedia.org/wiki?curid=17268" title="Lys van monarge van Engeland">
Lys van monarge van Engeland

Die volgende is ’n lys van konings van Engeland, wat van 878 tot 926 verenig is deur Alfred die Grote van Wessex en sy kleinseun Athelstan. Die vereniging met Wallis het in 1536 plaasgevind en met Skotland in 1707 om die Verenigde Koninkyk van Groot-Brittanje te vorm.

Die lys van Engelse konings begin tradisioneel in 829 met Egbert van Wessex, hoewel Offa van Mercië die eerste persoon was wat skynbaar van 774 af die titel koning van Engeland gebruik het. In 825 het die Wes-Saksiese konings Kent en Sussex van Mercië afgevat en daarop het hulle al hoe meer dominant oor die ander koninkryke van Engeland geword.

Die titel koning of koningin van Engeland is nie tegnies korrek nie, maar word aanvaar vir die monarg van Engeland, Skotland en Wallis.

Engeland het onder Deense beheer gekom na die onsuksesvolle heerskappy van koning Ethelred. Sommige van die Deense konings het die kroon van Denemarke sowel as Engeland gedra.

Die ou Wes-Saksiese lyn het ná die bewind van die Deense konings weer aan die bewind gekom.

In 1066 het hertog Willem II van Normandië die Angel-Saksers verslaan. Die invallende Normandiërs en hul nageslag het die Engelse heerserklas vervang. Die adel van Engeland was deel van ’n enkele Franssprekende kultuur en baie het grond weerskante van die Engelse kanaal besit. Die vroeë Normandiese konings van Engeland was as Hertoë van Normandië onderhorig aan die koning van Frankryk. Hulle het Engeland nie noodwendig as hul belangrikste eiendom beskou nie (hoewel dit hulle die titel koning besorg het – ’n belangrike statussimbool). Koning Richard I (die Leeuhart) word dikwels beskou as die toonbeeld van ’n Middeleeuse Engelse koning, maar hy het net Frans gepraat en het die meeste van sy tyd buite Engeland deurgebring.

Dit was eers ná die Normandiese verowering van Engeland in 1066 dat monarge volgens die Franse manier genommer is, hoewel die vroeëre gebruik om konings deur byname te onderskei, nie dadelik uitgesterf het nie.

Stefanus het in November 1153 die Verdrag van Wallingford geteken waarin hy Hendrik, seun van Matilda, erken as troonopvolger in die plek van sy eie seun.

Die vroeë Plantagenets het oor baie gebiede in Frankryk regeer en het Engeland nie as hul belangrikste tuiste beskou nie tot koning Jan die meeste van hul Franse besittings verloor het. Hierdie langregerende dinastie word gewoonlik in drie huise verdeel: die Angevyne, die Huis van Lancaster en die Huis van York.

seun van Hendrik II en Eleanor van Aquitanië
(2) Isabella van AngoulêmeBordeaux-katedraal24 Augustus 1200vyf kinders
(2) Marguerite van Frankryk10 September 1299drie kinders
(2) Isabella van ValoisCalais4 November 1396geen kinders

Dié huis stam af van Eduard III se derde oudste oorlewende seun, John van Gaunt.
(2) Joanna van NavarreWinchester-katedraal7 Februarie 1403geen kinders

Die Huis van York stam af van Edmund van Langley, 1ste Hertog van York, die vierde oudste oorlewende seun van Eduard III.

Die Tudors stam in die vroulike lyn van John Beaufort, een van die buite-egtelike kinders van die 14de-eeuse Engelse prins John van Gaunt, 1ste Hertog van Lancaster (die derde oudste oorlewende seun van Eduard III van Engeland), by Gaunt se minnares Katherine Swynford. Die afstammelinge van ’n buite-egtelike kind sou normaalweg geen aanspraak op die troon gehad het nie, maar sake is gekompliseer toe Gaunt en Swynford eindelik in 1396 getrou het (25 jaar ná John Beaufort se geboorte). Met die oog op die huwelik het die kerk die paar se kinders wettig verklaar.

John Beaufort se kleindogter lady Margaret Beaufort was getroud met Edmund Tudor, 1ste Graaf van Richmond. Tudor was die seun van die Walliese howeling Owain Tewdr (verengels tot "Owen Tudor") en Katherine van Valois, weduwee van die Lancaster-koning Hendrik V.

Ná die dood van Elizabeth I in 1603 sonder kinders het die Skotse koning, Jakobus VI, die Engelse troon bestyg as Jakobus I in wat bekend geword het as die Vereniging van die Krone. Jakobus het van die Tudors afgestam deur sy oumagrootjie, Margaret Tudor, die oudste dogter van Hendrik VII. In 1604 het hy die titel "koning van Groot-Brittanje" aangeneem, hoewel die twee koninkryke afsonderlike state gebly het.

Daar was geen heersende koning tussen die teregstelling van Karel I in 1649 en die troonopvolging van Karel II in 1660 nie. Die volgende individue het egter van 1653 af die mag in hul hande gehad as Lord-Protektor gedurende die tyd bekend as die Protektoraat.

Hoewel die monargie in 1660 herstel is, het dit eers weer stabiel geraak in 1688, toe die parlement aanspraak gemaak het op die reg om te kies wie hulle as koning wil hê.
(2) Maria van ModenaDover21 November 1673sewe kinders

In 1706 en 1707 is twee wette deur die Engelse en die Skotse parlement aanvaar om die Verdrag van Unie in werking te stel waarop die twee lande op 22 Julie 1706 ooreengekom het. Die wette het die Koninkryk van Engeland en die Koninkryk van Skotland (voorheen aparte state maar met dieselfde monarg) verenig in ’n enkele staat, die Verenigde Koninkryk van Groot-Brittanje.

Die twee lande het sowat 100 jaar lank dieselfde koning gehad (sedert die Vereniging van die Krone in 1603, toe koning Jakobus VI van Skotland die Engelse troon van koningin Elizabeth I van Engeland geërf het).




</doc>
<doc id="17286" url="https://af.wikipedia.org/wiki?curid=17286" title="Geloftedag">
Geloftedag

Geloftedag of Dingaansdag was 'n openbare vakansiedag in Suid-Afrika wat jaarliks op 16 Desember gedenk is.

Op 16 Desember 1838 is 470 Voortrekkers deur ten minste 10 000 Zoeloes, georganiseer in verskeie 'impi's', by Bloedrivier aangeval. In die daaropvolgende oorwinning is net een Voortrekker lig beseer – hul leier, Andries Pretorius. Op die voorafgaande paar dae het die Voortrekkers daagliks 'n gelofte afgelê dat indien God hulle sou help, sou hulle en hulle nageslag daardie dag soos 'n Sabbatdag herdenk, en die eer van die oorwinning sal aan God gegee word. Die slag staan bekend as die Slag van Bloedrivier, en die dag as (oorspronklik) 'Dingaansdag' (genoem na die koning van die Zoeloes).

'n Sonstraal val elke jaar op 16 Desember op die granietsenotaaf in die Voortrekkermonument in Pretoria.

In 1994 het die eerste ANC-regering die dag met Versoeningsdag vervang om versoening oor kultuur- en kleurgrense te bevorder. Party Afrikaners vier egter steeds Geloftedag in die gees van die Gelofte. Daarteenoor onthou swartmense die dag eerder as die dag waarop uMkhonto we Sizwe sy eerste aanvalle in 1961 uitgevoer het.





</doc>
<doc id="17291" url="https://af.wikipedia.org/wiki?curid=17291" title="Klein-Venedig">
Klein-Venedig

Klein-Venedig of Welser-Kolonie was 'n mislukte 16de eeuse poging om 'n Duitse kolonie in Venezuela in Suid-Amerika te vestig.
Die Augsburgse bank-families van Anton en Bartholomeus Welser het in 1528 regte tot Venezuela verkry van Karel V, Heilige Romeinse Keiser en koning van Spanje. Die regte is deur Heinrich Ehinger en Hieronymus Sailer onderhandel, of onafhanklik, of as agente van die Welsers. Teen 1531 het die Welsers egter beslis beheer oor die voorreg gehad. 'n Kolonisasieskema is opgestel met Ambrosius Ehinger wat in 1529 as goewerneur opgedaag het. Hy het die binneland verken op soek na die goud van El Dorado.

Ehinger het Sevilla op 7 Oktober 1528 met die Spanjaard García de Lerma en 281 setlaars verlaat. By Santo Domingo het de Lerma en 50 metgeselle vertrek op 'n sending na Santa Marta om Spaanse beheer te hervestig na die moord op die goewerneur daar. Ambrosius Ehinger en die res het na die Venezuelaanse kus vertrek en op 24 Februarie 1529 by Coro geland.

Ander Duitse goewerneurs, wat hulle ook hoofsaaklik met die soek na goud besig gehou het, het gevolg: Nikolaus Federmann, Georg Hohermuth von Speyer, Philipp von Hutten. Federmann het oor die Andes na Bogotá gereis waar hy en Sebastián de Belalcázar aanvanklik Gonzalo Jiménez de Quesada se aansprake op die provinsie betwis het. Duitse mynwerkers is ingevoer sowel as 4 000 slawe uit Afrika om op die suikerrietplantasies te werk. Teen 1541 het dispute met Spanje ontstaan en is die bankiers in 1556 van die beheer van hulle kolonie ontneem.

Baie Duitse koloniste het aan tropiese siektes gesterf of in vyandige aanvalle deur Indiane tydens die gereelde togte diep in die gebied van die Indiane op soek na goud.




</doc>
<doc id="17292" url="https://af.wikipedia.org/wiki?curid=17292" title="Jamestown, Sint Helena">
Jamestown, Sint Helena

Jamestown (bevolking 714 in 2008) is 'n hawe en die hoofstad van Sint Helena. Dit is in 1659 deur die Britse Oos-Indiese Kompanjie gestig.

Die dorp se mees prominente eienskap is Jacob's Ladder met 699 trappe, wat in 1829 gebou is om Jamestown met 'n mas op Ladder Hill, wat steeds in gebruik is te verbind. Die leer is baie gewild onder toeriste en is snags helder verlig. 'n Padwedloop vind jaarliks daar plaas met mense wat van oor die wêreld kom om daaraan deel te neem. Die dorp se bevolking is soos die res van die eiland se bevolking aan die krimp. Die daling in bevolking is ook te wyte aan die groei in St. Helena se "voorstad", Half Tree Hollow.

Die dorp het goeie voorbeelde van Britse Georgiaanse era koloniale argitektuur en is as 'n wêrelderfenisgebied benoem. Baie geboue is ook uit vulkaanrots uit die plaaslike omgewing gebou. Jamestown is die hoofsentrum van die eiland se pad netwerk en kommunikasie infrastruktuur.

Die dorp vorm 'n klein enklave, tussen styl hange waarop nie gebou kan word nie. Die dorp is daarom redelik dig bewoon en is redelik lank en dun. Dit het ook 'n aantal kronkelende strate, met struike en bome wat by 'n paar straathoeke uitsteek. Die vestiging is op 'n groot hoeveelheid vulkaanrots gebou. Die temperatuur in die gebied is sowat 5 grade warmer as die res van die eiland as gevolg van die verskil in hoogte bo seespieël tussen Jamestown en die res van die eiland. Die terrein is ru en styl. Die omliggende see kan met tye redelik rof wees en daar is 'n seewal om die dorp te beskerm.



</doc>
<doc id="17293" url="https://af.wikipedia.org/wiki?curid=17293" title="Half Tree Hollow">
Half Tree Hollow

Half Tree Hollow is 'n klein voorstad van Jamestown, Sint Helena, 'n Britse oorsese gebied in die Suid-Atlantiese Oseaan. Die dorpie is aan die bokant van Jacob's Ladder gebou. Die dorpie is gebou as gevolg van die gebrek aan genoegsame ruimte in Jamestown en as gevolg van die geologie daarvan.


</doc>
<doc id="17294" url="https://af.wikipedia.org/wiki?curid=17294" title="Jacob's Ladder, Sint Helena">
Jacob's Ladder, Sint Helena

Jacob's Ladder ("Jacob se leer"), is 'n lang styl vlak op Sint Helena wat in 1829 gebou is om Jamestown te verbind aan die garnisoen op Ladder Hill. Dit is gebruik om ammunisie op te trek. Dit het 699 trappe en is 900 voet lank.


</doc>
<doc id="17305" url="https://af.wikipedia.org/wiki?curid=17305" title="Erdvark">
Erdvark

Die erdvark ("Orycteropus afer") is 'n soogdier wat in Afrika voorkom en snags aktief is. Dit is die enigste oorlewende spesie van die soogdierorde "Tubulidentata" (buistandige). Die dier staan ook bekend as die "aardvark".

Die erdvark is oorspronklik in dieselfde orde geplaas as die miereter, luiaard en gordeldier, in die orde "Edentata". In teenstelling met die miereterorde, het die aardvark wel tande: twintig in totaal; dit het egter geen voortande nie. Die tande het nie emalje nie en word gebruik om die rysmiere wat gevreet is, te vergruis voordat hulle afgesluk word.

Erdvarke word meestal in gebiede in Suid- en Oos-Afrika gevind en kan in 'n verskeidenheid habitatte aangetref word: grasvlaktes, bosvelde of woude – enige plek waar daar 'n voldoende aantal miere en termiete is.

Die erdvark se voorkoms herinner aan dié van 'n vark met 'n lang snoet. Dit is groot soogdier: 'n volwasse erdvark het 'n gemiddelde lengte van 170 cm. Die dier is dus ook swaar en kan tussen 40 en 100 kg weeg. Erdvarke het 'n geronde rug, lang buisagtige snoet, en ore wat lank en donkierig is – aangepas om die geringste klank van aankomende gevaar op te tel. Die ore se lang oorskulpe (150 tot 210 mm) kan terugvou om die ore te beskerm wanneer die dier grawe. In warm gebiede is die dier byna haarloos, maar in koeler gebiede is die dik vel bedek met ruwe, geelbruin hare – maar dit is kort en uitgesprei oor die rug en is met eerste oogopslag moeilik sigbaar.
Hierdie kleurblinde dier grawe gate van 2 tot 3 meter met sy kragtige kloue, dieper gate is ook al waargeneem. In sagte grond kan 'n erdvark selfs vinniger grawe as 'n aantal mense met grawe. Die dier bly in hierdie gate tot ná donker, waarna dit uitkom om mier- en termietneste aan te val. Deur die dag slaap dit opgekrul. Erdvarke is alleenlopers en mannetjies en wyfies het elk hulle eie gat. Hulle is moontlik gebiedsgebonde diere en sal dieselfde netwerk paai vir omtrent 'n week bly volg.

Wanneer die erdvark na kos soek, dek hy 'n 30 m-wye strook aarde in 'n sig-sag beweging en sal hy met sy snoet naby die grond snuffel, sy ore na vore gebeur. Wanneer 'n termiet- of miernes teëgekom word, sal die erdvark die nes oopbreek deur met sy kragtige kloue daarin te grawe: die insekte word dan met die dier se lang, taai, gespitsde tong opgetel. Sy tong kan 250 – 300 mm uit sy mond gesteek word. Behalwe termiete en miere, sal die erdvark soms ook ander insekte vreet. Dit is ook al waargeneem dat erdvark muise vreet. Hulle nuttig ook die vrugte van 'n wilder komkommer, die sogenaamde "gemsbok-komkommer", as 'n ekstra bron van water, wat van die vogtige inhoud van die komkommers verkry kan word.
'n Ongewone gewoonte van die erdvark is dat die dier sy ontlasting begrawe. Hulle grawe dikwels 10 cm-diepe gate waarin die uitwerpsels in begrawe word. Dit word moontlik gedoen om bespeuring deur ander erdvarke te voorkom.

Dit blyk dat erdvarke hulself nie tot een maat beperk nie. Die teorie word deels gebaseer op die feit dat slegs die wyfies hul tuisgebiede konsekwent instandhou. Die wyfie is vir 7 maande dragtig, waarna sy geboorte gee aan een kleintjie, alhoewel tweelinge ook soms voorkom. Die tyd van geboorte wissel van plek tot plek. Na geboorte weeg die 550 mm-lange kleintjies tussen 1,8 en 2 kg. Die kleintjies bly in die gat waarin hulle gebore is vir 'n aantal weke, waarna hulle snags met hul moeder sal uitbeweeg op soek na voedsel. Op ses maande grawe 'n erdvark sy eie gat, maar sal tot die volgende paarseisoen met sy moeder geassosieer bly. Twee jaar na geboorte is 'n erdvark geslagsryp. In een genoteerde geval was die ouderdom van 'n erdvark 9,5 jaar.




</doc>
<doc id="17306" url="https://af.wikipedia.org/wiki?curid=17306" title="Java-eiland">
Java-eiland

Java-eiland is 'n woonbuurt op 'n skiereiland in die Oostelike Hawegebied van Amsterdam.

Daar is aan die einde van die 19de eeu met die aanleg van die skiereiland in die IJ begin. Aanvanklik was die eiland 'n golfbreker vir die "Oostelijke Handelskade", net soos die naasliggende KNSM-eiland. Later word dit met die IJkade uitgebrei, en met baggermateriaal uit die Noordseekanaal hoër gemaak. Op die haweterrein wat so ontstaan word ondermeer die Stoomvaart-Maatskappy 'Nederland' wat lyndienste na Nederlands-Indië onderhou het gevestig. Na die Tweede Wêreldoorlog daal handel met die Ooste in die vyftigerjare as gevolg van die dekolonisasie van Indonesië. In die tagtigerjare neem krakers, kunstenaars en stadsnomade besit van die gebied.

In die negentigerjare word die gebied herontwikkel tot woonbuurt volgens 'n plan van die Amsterdamse argitek Sjoerd Soeters. Alle bebouing word gesloop, op een gebou van die Samenwerkende Havenbedrijven (SHB) na. Aan die noordekant van die eiland loop 'n "ontsluitingsweg", en die eiland word deursny deur vier gragte (anno 1995) met postmodernistiese gragtehuise van verskillende argitekte, en fiets- en loopbrûe van Guy Rombouts en Monika Droste. Die westepunt van die eiland is nog leeg; aan die oostekant sluit dit via twee geboue van die Switserse buro "Diener & Diener" en die Azartplein (met eindpunt van tramlijn 10) aan by die KNSM-eiland.

Java-eiland is met die Oostelijke Handelskade verbind via die Jan Schaeferbrug, vernoem na die Amsterdamse wethouer Jan Schaefer. Die straatname op die eiland verwys veelal na die Indonesiese eiland Java.


</doc>
<doc id="17307" url="https://af.wikipedia.org/wiki?curid=17307" title="Lys van Suid-Afrikaanse swemafrigters">
Lys van Suid-Afrikaanse swemafrigters

Suid-Afrika se swemafrigters skep telkens 'n familie-tradisie – soos, onder andere, die families van Frank Gray, Janet Price, Doreen Hill en Peter Elliot – almal se kinders was eers Springbokswemmers, en toe ook afrigters. Andere was topswemmers, en nog andere het van nêrens gekom om top-swemafrigters te word. Hierdie mense het 'n groot aandeel in die sukses van swem in Suid-Afrika gehad.

Cecil Colwin (1926–2012), van Port Elizabeth afkomstig, was een van die bekendste afrigters in wêreldswem. Hy was ook die eerste voltydse swemafrigter in Suid-Afrika. Almal, behalwe een van die 1956-Spingbokswemspan na die Olimpiese Spele, is deur hom afgerig. Die dames 4x100 m vryslag aflosspan, wenners van die bronsmedalje in Melbourne, was almal deur Colwin afgerig. Colwin was ook die afrigter van wêreldrekordhouer Anne Fairlie. In 1971 is hy na Australië en daarna in 1973 is hy deur Kanada as Nasionale Tegniese Direkteur van Swem aangestel. Colwin het verskeie boeke oor swem gepubliseer, onder andere "Cecil Colwin on Swimming" in 1969, met heelwat verwysings na SA-swem, "Swimming into the 21st Century" (1991) en "Breakthrough Swimming" (2002). Hy is in 1993 met ’n plek in die Internasionale Swemheldesaal vereer.

Green was die afrigter van Jenny Makaal, bronsmedaljewenner by die 1932 Olimpiese Spele. Hy was toe die opsigter by die munisipale swembad in Pretoria. Volgens Colwin was Jimmy Green "die pionier van swemafrigting in Suid-Afrika." Colwin beskryf Green as 'n belangrike en kleurryke karakter: "... Ek het onder die leiding en voogdy van afrigter James D. Allett-Green – algemeen bekend as Jimmy Green – gekom, aanvanklik as 'n swemmer en later as 'n afrigter. Dit was volkome danksy sy afrigting, aanmoediging en invloed dat ek 'n swemafrigter geword het. Hy was die mees kleurryke karakter wat ek ontmoet het in 'n sport wat vele opgelewer het. Sy twee troeteldiere, 'n papegaai (gewoonlik op sy skouer) en 'n leeuwelp (tot dit te groot geword het) was bekende figure aan die swembadrand." (Colwin: "Swimming in the 21st Century")

In die boek "Springboks of the Olympiad" deur Ira Emery (1955) was Green "die een persoon verantwoordelik vir die insluiting van Maakal in die Span." Emery vertel hoe Green die saak vir Maakal se deelname aan die 1932 Spele beding het, met beloftes van heelwat verbeterde tye in die swembad.

'n Tydgenoot van Colwin – die afrigter van Karen Muir – was Frank Gray. Afkomstig uit Watford, Engeland, het Gray homself eers in Kimberley en toe later onder meer ook in Durban gevestig. Hy het talle SA-rekordhouers afgerig, insluitende sy eie seuns – al vier was op hul dag Springbokke. Die oudste, Simon, het vir Groot-Brittanje verteenwoordig by die Moskou Olimpiese Spele, en is tans een van die voorste afrigters in SA, by die Supersport Sealklub in Bloemfontein. Sy broer Andrew is ook 'n suksesvolle afrigter, by die Vikingsklub in Oos-Londen.

Ander noemenswaardige swemafrigters:




</doc>
<doc id="17308" url="https://af.wikipedia.org/wiki?curid=17308" title="Vlae van provinsies van Nederland">
Vlae van provinsies van Nederland

Die artikel bevat ’n lys van vlae van provinsies van Nederland. Die Koninkryk van die Nederlande bestaan uit vier lande: Nederland, Curaçao, Aruba en Sint Maarten. Nederland bestaan uit twaalf provinsies.

Die Nederlandse Antille is in 2010 ontbind. Curaçao en Sint Maarten is lande binne die koninkryk, die oorblywende drie eilande is oorsese munisipaliteite van Nederland.




</doc>
<doc id="17311" url="https://af.wikipedia.org/wiki?curid=17311" title="Sjoerd Soeters">
Sjoerd Soeters

Sjoerd Soeters (2 Augustus 1947) is 'n Nederlandse argitek.

Soeters is gebore te Nes (Ameland), as seun van 'n dominee. Van 1966 tot 1975 studeer hy boukunde aan die Technische Hogeschool Eindhoven. Daarna werk hy by die argitekspraktyk VDL in Amsterdam. In 1979 rig hy met sy eggenote, Merle Stefels, in Amsterdam 'n argitekspraktyk op. Die argitekte Jos van Eldonk en Dana Ponec het intussen ook by die praktyk aangesluit. 

Vanaf 1990 was Soeters toesighouer vir diverse bouprojekte, waaronder Java-eiland in Amsterdam en Haverleij in Den Bosch waarvoor hy die stadsbeplanning uitgevoer het.



</doc>
<doc id="17316" url="https://af.wikipedia.org/wiki?curid=17316" title="KNSM-eiland">
KNSM-eiland

KNSM-eiland is 'n woonbuurt op 'n skiereiland in die Oostelike Hawegebied van Amsterdam. Dit is vernoem na die Koninklijke Nederlandse Stoomboot-Maatschappij (KNSM) wat vroeër daar gevestig was.

Daar word aan die einde van die 19de eeu met die aanleg van die skiereiland in die IJ begin. Aanvanklik was die eiland 'n golfbreker vir die Oostelijke Handelskade, net soos die naasliggende Java-eiland. Later word dit met bagger materiaal uit die Noordseekanaal hoër gemaak. Die KNSM word in 1903 op die haweterrein wat so ontstaan gevestig wat op die ou einde die hele Surinamekade en Levantkade omvat. Na die Tweede Wêreldoorlog vier KNSM in 1956 nog hulle 100-jarige bestaan, maar vervolgens tree agteruitgang in, onder meer als gevolg van die dekolonisasie van Nederlands-Indië en omdat skeepsvrag oorgeskakel het na behouering. Aktiwiteite word geleidelik na die Westelik Hawegebied verplaas of gestaak. In 1977 vertrek KNSM finaal van die eiland en in die tagtigerjare neem krakers, kunstenaars en stadsnomade besit van die gebied.

In die negentigerjare word die gebied herontwikkel tot woonbuurt, volgens 'n plan uit 1988 van die argitek Jo Coenen wat ook self 'n gebou ontwerp ("Emerald Empire" aan die oostelike punt). Anders as op Java-eiland word daar op KNSM-eiand 'n deel van die ou hawegeboue behou. Ook die voormalige bedryfspark van KNSM uit 1956 het behoue gebly. Dit word in 1995 onder leiding van die oorspronklike ontwerpster Mien Ruys gerestoureer en heet nou Mien Ruysplantsoen.

Alle vroeëre haweloodse is gesloop, op "Loods 6" na. Hierdie loods, wat in die tagtigerjare deur kunstenaars gekraak is, is nou 'n ateljeegebou.

Andere geboue op die eiland sluit in:


KNSM-eiland sluit aan by Java-eiland via die Azartplein (met eindpunt van tramlijn 10).


</doc>
<doc id="17319" url="https://af.wikipedia.org/wiki?curid=17319" title="Enneüs Heerma Brug">
Enneüs Heerma Brug

Die Enneüs Heerma Brug verbind die nuwe stedelike distrik IJburg, wat op verskeie kunsmatige eilande in die IJ-meer ontwikkel is, met die Zeeburgeilandjie, 'n buurt aan die oostelike rand van Amsterdam, die hoofstad van Nederland.

Die brug is vernoem na Enneüs Heerma, die ontslape Christen-Demokraat, raadsheer en Staatsekretaris van Nederland.

Dit is van staal gemaak en is 230 meter lank, 38 meter wyd, en 26 meter hoog. Die dek wat aan kabels hang ondersteun 'n motorpad en 'n tremlyn. Dit is die hoof verbinding tussen IJburg en die A10 en kan met trem 26 van Amsterdam Sentraal Stasie bereik word.

Die brug is in 2001 voltooi en is deur Nicholas Grimshaw ontwerp. Die klassieke gewels van Amsterdam se kanaalhuise het die boë inspireer en die laterale gewels en die golwende patroon van verwys na water. Die gesegmenteerde voorkoms is gegrond op die skelet van 'n krap. Die vlakheid van die water het dit onmoontlik gemaak om drywende hyskrane te gebruik om die vooraf voorafvervaardigde boë tydens konstruksie in plek te plaas. Die probleem is opgelos deur pontons en kruiphyskrane te gebruik.



</doc>
<doc id="17322" url="https://af.wikipedia.org/wiki?curid=17322" title="Blauwbrug">
Blauwbrug

Die Blauwbrug is 'n bekende brug in Amsterdam. Die brug oor die Amstel is in 1883 oopgestel. Die brug is 'n ontwerp van B. de Greef en W. Springer. Die naam van die brug is afgelei van die blou houtbrug wat die twee oewers vanaf 1600 daar verbind het. Die argitektuur van die brug is geïnspireerd deur die brûe in Parys oor die Seine. Dit is daarom een van die mees opvallende brûe van Amsterdam.

Op 30 April 1980, die dag waarop prinses Beatrix ingehuldig is as koningin van Nederland, het daar 'n onderonsie tussen krakers en die Mobiele Eenheid plaasgevind. A.F.Th. van der Heijden se roman "De slag om de Blauwbrug" is op die voorval gegrond.

Johannes Leendert Scherpenisse het die Blauwbrug tussen 1905 en 1913 gefotografeer. 


</doc>
<doc id="17323" url="https://af.wikipedia.org/wiki?curid=17323" title="Magere Brug">
Magere Brug

Die Magere brug, letterlik "maer brug", is 'n brug oor die Amstelrivier wat in die middel van Amsterdam. Dit verbind die oewers van die Amstel op die vlak van Kerkstraat, tussen die Keizersgracht en die Prinsengracht.

Die Magere Brug is 'n ophaalbrug van wit geverfde hout wat in 1670 gebou is en in 1871 herbou is omdat dit te smal (mager) was. Die laaste grote renovasie het in 1969 plaasgevind. Tot 2003 is die brug nog vir motorverkeer gebruik; na herstelwerk wat toe gedoen is word die brug slegs deur fietsryers en voetgangers gebruik. Die brug word enkele kere per dag opgehaal om skepe toe te laat om verby te vaar; rondvaartbote kan onderdeur die brug vaar wanner dit nie opgehaal is nie. Die brug versier met 1200 gloeilampe wat in die aand aankom. Daar word jaarliks op bevrijdingsdag by die brug 'n konsert gehou, meestal in aanwesigheid van die Koningin.

Die brug word in baie films gebruik; die bekendste is ongetwyfeld die James Bond film Diamonds Are Forever.




</doc>
<doc id="17325" url="https://af.wikipedia.org/wiki?curid=17325" title="Borneo-Sporenburg brûe">
Borneo-Sporenburg brûe

Borneo-Sporenburg brûe is twee rooi fiets- / voetgangersbrûe tussen Borneo en Sporenburg in die Amsterdamse Oostelijk Havengebied. Die twee brûe oorspan die 93 meter breë wateropprevlak van die "Spoorwegbassin". Die hoër van die twee brûe is 12 meter hoog en laat vaartuie toe om onderdeur te vaar, terwyl die laer brug geskik is vir fietse en mense wat minder mobiel is.Die brûe is byna geheel en al uit T-profiel staal gebou met vakwerk wat in drie rigtings gekrom is. Die staal brug word deur 'n beton-onderbou ondersteun en het 'n hout dek. Die rooi kleur kom van rooi gepigmenteerde aluminium-bedekking.



</doc>
<doc id="17326" url="https://af.wikipedia.org/wiki?curid=17326" title="Fiets">
Fiets

'n Fiets is 'n mens-aangedrewe voertuig wat deur 'n pedaal gedryf word. Dit besit gewoonlik twee wiele wat agtermekaar is en die wiele is aan 'n raam vas.

Die heel eerste fiets is in die 19de eeu in Europa gebou, en daar is nou wêreldwyd oor 'n miljard fietse. Dit verskaf basiese vervoer in baie lande, veral in China en Nederland.




</doc>
<doc id="17327" url="https://af.wikipedia.org/wiki?curid=17327" title="Suikersiekte">
Suikersiekte

Diabetes mellitus is 'n metaboliese afwyking wat gekenmerk word deur hiperglukemie (hoë bloedsuiker / -glukose). Dit word suikersiekte in die volksmond genoem, maar daar kan deur die gebruik hiervan verkeerde afleidings gemaak word. Twee sulke afleidings sluit in dat mens die siekte opdoen deur te veel suiker in te neem, en tweedens dat mens geen suiker mag inneem as mens die siekte onder lede het nie. 

Diabetes mellitus moet nie verwar word met ander skaars toestande wat ook diabetes genoem word nie. Die mees algemeen hiervan is diabetes insipidus. Hierdie aandoening veroorsaak dat mense baie meer moet urineer as wat normaal is. Dit kan deur skade aan die nier (nefrogene DI) of hipofise/pituitêre klier (sentrale DI) veroorsaak word. Dit het dus niks te doen met suikersiekte nie.

Hiperglukemie wat voortduur en hoog genoeg is kan glukosurie (glukoseverlies in die urine) veroorsaak, en met verergering lei dit tot poliurie (vermeerderde urinering) asook polidipsie (drink meer as normaal).

Die Wêreldgesondheidsorganisasie (WGO) erken drie hooftipes diabetes mellitus: tipe 1, tipe 2, en gestasionele (swangerskaps-) diabetes (soms tipe 3 genoem). Hierdie tipes het soortgelyke tekens en simptome, maar het verskillende oorsake en kom voor in verskillende groepe. Hulle verteenwoordig nie 'n enkele siekte/toestand nie. Tipe 1 is gewoonlik weens die outo-immuun vernietiging van die insulien-produserende selle - pankreatiese beta-selle - terwyl tipe 2 gekenmerk word deur 'n wisselende mate van insulienweerstandigheid in die weefsel. Gestasionele diabetes se oorsaak kan teruggevoer word na die fetale behoefte en moederlike metaboliese beheer. Die onderliggende meganismes hiervan is onduidelik. Tipe 2 kan soms voortgaan om te lei na verlies van die beta-selfunksie. 

Tipes 1 en 2 is sedert die eerste gebruik van insulien (1921) nog steeds nie geneesbaar nie, maar behandelbare chroniese toestande; gestasionele diabetes klaar tipies op na verlossing van die baba. Die hoofrisiko's sluit, behalwe die akute abnormaliteite van bloedglukose, ook kenmerkende langtermyn-komplikasies in. Hieronder tel kardiovaskulêre siekte (dubbele risiko), chroniese nierversaking (die hoofoorsaak van dialise in die ontwikkelde wêreld), retinale skade ( wat tot blindheid kan lei), senuweeskade, mikrovaskulêre skade (insluitend erektiele disfunksie en vertraagde wondgenesing wat kan lei tot gangreen en selfs amputasie).

Volgens die huidige internasionale konvensie lê die ideale bloedglukose tussen 4 en 6 mmol/l (millimol per liter). 'n Vastende waarde by 'n onbehandelde persoon bo 6.9 mmol/l en 'n nie-vastende waarde van bo 11 mmol/l word beskou as diagnosties van diabetes mellitus. Hierdie waardes word van tyd tot tyd gewysig soos verdere navorsing gedoen word.

Geneeskundiges het diabetes eers van ongeveer 1900 af beter begin verstaan, alhoewel daar reeds sedert die middeleeue 'n bewustheid van die siekte was. Die rol van die pankreas in die siekte is eers deur Joseph von Mering en Oskar Minkowski bepaal. Hulle het in 1889 bevind dat wanneer die pankreasse van honde verwyder is, die diere dan al die simptome en tekens van diabetes ontwikkel het en dan gevrek het kort daarna. In 1910 het Sir Edward Albert Sharpey-Schafer voorgestel dat mense met diabetes 'n tekort het aan 'n enkele chemiese stof wat in die pankreas vervaardig word. Hy het voorgestel dat die stof ‘insulien’ genoem word. Eers in 1921 is daar verder bevind dat honde se toestand verbeter het wanneer 'n ekstrak van die pankreatiese eilande van Langerhans van gesonde honde aan hul toegedien is. Banting, Best en kollegas asook die apteker Collip het die hormoon insulien van bees-pankreasse gesuiwer in Toronto, Kanada. Dit het daartoe gelei dat 'n effektiewe behandeling – insulien-inspuitings- beskikbaar geword het. Die eerste pasiënt is in 1922 behandel. Banting e.a. se besluit om nie kommersiële produksie van insulien te beheer nie het gehelp dat produksie en behandeling spoedig wêreldwyd versprei het. Ten spyte van die beskikbaarheid van behandeling is diabetes nog steeds 'n groot oorsaak van sterftes. Die onderskeid tussen wat vandag beskou word as diabetes tipes 1 en 2 is vir die eerste maal getref deur Sir Harold Percival (Harry) Himsworth in 1935. 

Diabetes is 'n ongeneeslike siekte waar die liggaam onvoldoende energie uit glukose (suikers) kan verkry. Glukose kan in die meeste selle (insulien-afhanklike selle) slegs opgeneem word as daar voldoende insulien teenwoordig is en mits daar funksionerende insulien-reseptore op die selle aanwesig is. By diabetes is daar 'n onderliggende tekort aan insulien of die reseptore is nie sensitief vir insulien nie. Wanneer die glukose nie/onvoldoende in die selle opgeneem word, styg die bloedglukosewaarde - hiperglukemie tree in.

Insulien is die hoof hormoon wat die opname van glukose in die meeste selle vanaf die bloed reguleer (meestal spier- en vetselle, maar nie die selle van die sentrale senuweestelsel nie). 'n Tekort aan insulien of die onsensitiwiteit van sy reseptore speel 'n sentrale rol in alle vorme van diabetes mellitus.

Die meeste van die koolhidrate in voedsel word binne 'n paar uur na die monosakkaried glukose omgeskakel. Glukose is die hoof-koolhidraat in die bloed. Ander koolhidrate sluit in: vrugtesuiker (fruktose), wat as 'n sellulêre brandstof gebruik word maar nie na glukose afgebreek word nie en dus nie deelneem aan die beheermeganisme van insulien en glukose nie ; sellulose wat lang kettings glukose is maar nie deur die verteringstelsel verwerk kan word nie.

Insulien word in die bloed vrygestel deur die beta-selle (β-selle) in die pankreas wanneer daar stygende vlakke van bloedglukose voorkom (bv. na 'n ete). Insulien maak dit vir meeste liggaamselle (ongeveer 2/3 volgens skattings) moontlik om glukose uit die bloed op te neem as brandstof. Dit word dan omgeskakel na ander molekule of word gestoor. Insulien is ook die hoof beheersein vir die omskakeling van glukose (die basiese suiker) na glikogeen vir storing in die lewer en spierselle. Verlaagde insulienvlakke veroorsaak verminderde vrystelling van insulien uit die beta-selle asook omskakeling van glikogeen na glukose wanneer glukosevlakke afneem. 

Hoër insulienvlakke vermeerder vele anaboliese ("opbouende") prosesse soos selgroei, proteïensintese en die stoor van vette. Insulien is die hoofsein om vele tweerigting-metaboliese prosesse van 'n kataboliese("afbrekende") na 'n anaboliese rigting te stuur, en omgekeerd. 

Wanneer die hoeveelheid beskikbare insulien onvoldoende is, wanneer selle swak op die uitwerking van insulien reageer (insulien-onsensitiwiteit of insulienweerstandigheid, of as die insulien self defektief is, word die glukose nie na behore deur die liggaamselle hanteer of behoorlik in die lewer of spierweefsel gestoor nie. Dit lei na voortdurende hoë glukosevlakke, swak proteïensintese en ander metaboliese afwykings soos asidose.

Verskeie organe word deur 'n te hoë konsentrasie glukose beïnvloed:

In die nier sal die konsentrasie van die glukose so hoog wees dat nie alle suikers geabsorbeer kan word nie. Daar gaan dus glukose verlore in die urine. Hiermee saam vind groter waterverlies plaas - groter volumes urine word geproduseer: poliurie. Weens die groter urinevolume word die persoon meer dors en drink dan meer: polidipsie.

Aterosklerose versnel in die groter slagare/arteries. Ook die kleiner slagare gaan minder goed funksioneer (mikroangiopatie) wat weer visie nadelig kan raak deur die uitwerking op die retina. In só 'n geval is dit nodig dat die kliënt na 'n hospitaal (sekondêre vlak) waar laserterapie gegee sal word, verwys word. Senuwees wat betrokke is by sensasie/gevoel in die ledemate se funksie word ook ingekort. Die gevolg hiervan is 'n verlies van sensasie in die voete en hande. Ontsteking/infeksie van wonde kom ook meer voor en genesing word in die wiele gery deur die versteurde bloedtoevoer. Al hierdie faktore kan bydra dat voete en soms bene geamputeer moet word.

Diabetes is simptoomloos by 'n groot persentasie van mense met vroeë aantasting. Die genoemde meer drink en meer urineer kom voor by hoë bloedglukosewaardes. Daar is soms 'n vermeerderde voorkoms van blaasontsteking, vaginale kandidiase of lokale velinfeksies. 'n Kenmerk wat by sommige pasiënte waarneembaar is, is die reuk van asetoon op die asem van diabetes-lyers. Dit is weens vetverbranding van die liggaam, met ketone as newe-produkte (een van hulle is asetoon), omdat glukose nie voldoende vir energie aangewend kan word nie. Met ernstige dehidrasie wat soms voorkom saam met hoë bloedglukosewaardes, kan 'n metaboliese asidose ontwikkel. Dit kan ly tot 'n lewensbedreigende koma (diabetiese keto-asidose).

Tipe 1 diabetes kan slegs met insulien behandel word. Insulien kom voor as kort-en langwerkende preparate. Insulienpompe word ook gebruik en insulien wat ingeasem kan word is ook in ontwikkeling. Tipe 2 word eerstens behandel deur dieet-aanpassings en tweedens met 'n aantal orale geneesmiddels wat die sulfonielureums bv. gliklasied en glimepiried, biguaniede bv. metformien en die tiasolidinedione bv. pioglitasoon insluit. 
Diabetes is 'n chroniese siekte en die klem val op die hantering van korttermyn sowel as langtermyn diabetes-verwante probleme. Pasiënt-opvoeding, voedingsondersteuning, die toets van bloedglukose by die huis asook langtermyn glukosebeheer is alles aspekte wat aandag moet geniet. Noukeurige beheer voorkom langtermyn-komplikasies
Die hoofdoel van behandeling is om die bloedglukosevlak op 'n ideale vlak en stabiel te hou. Die korrekte dieet, medikasie en oefening speel hier 'n rol. Die totale koolhidraatinname word bereken, wat beteken dat klein hoeveelhede suiker soms ingesluit mag word by die dieet. Insidente van hipoglukemie (bloedsuiker te laag) en hiperglukemie (bloedsuiker te hoog) kan voorkom, wat vinnige behandeling verg weens die lewensbedreigende aard daarvan.
Mense met diabetes het ’n groter risiko wanneer hulle rook, aan hoë bloeddruk (hipertensie) ly of wanneer hul cholesterol-vlakke verhoog is. Dié pasiënte moet ook let op hul gewig en voldoende oefening.
By mediese evaluasie word daar gelet op die volgende:

• Die bloedglukosewaarde word gemeet, en die behandeling word geoptimaliseer. Bo en behalwe die konsentrasie van glukose, wat van uur tot uur baie kan wissel, is daar 'n stof wat 'n weerspieëling is van die gemiddelde bloedglukoskonsentrasie in die afgelope drie maande, naamlik die geglikosileerde hemoglobien (HbA1C). Met behulp hiervan kan die gemiddelde bloedglukosewaarde beoordeel word. 

• Die voete word ondersoek, 

• Die voorkoms van neuropatie (senuwee-aantasting) word bepaal, 

• Rokers word gemotiveer om die gewoonte te staak, 

• Hoë bloeddruk word aktief opgespoor en behandel, 

• Cholesterolvlakke word getoets en behandel indien verhoog, 

• Die pasiënt word aangemoedig om te oefen en sy/haar liggaamsgewig optimaal te hou, en 

• Die pasiënt word gereeld deur 'n oogarts ondersoek vir diabetiese retinopatie (aantasting van die retina). 

Daar is dus ’n multi-dissiplinêre benadering by die hantering van diabetiese pasiënte. Die Algemene Praktisyn sien om na die monitering van die bloedglukose en die algemene ondersoek. Voetkundiges speel ’n rol by algemene voetversorging, oogartse / oftalmoloë ondersoek die oë jaarliks, met optometriste wat die oë toets. Dieetkundiges, fisioterapeute asook verpleegsters wat diabetes-opleiding verskaf speel elkeen ook ’n groot rol by die hantering van pasiënte met diabetes. Interniste en endokrinoloë hanteer gevalle waar bloedglukose moeilik beheer of waar komplikasies voorkom.


</doc>
<doc id="17333" url="https://af.wikipedia.org/wiki?curid=17333" title="Amstel (rivier)">
Amstel (rivier)

Die Amstel (Na "Aeme-stelle", 'n oud-Nederlandse woord vir "wateragtige gebied") is 'n gekanaliseerde rivier in die suide van Noord-Holland. Die gebied langs die rivier staan bekend as Amstelland.

Die plaaslike bevolking het veen vanaf die rivier ontgin: die afgesteekte grond is tot turf verwerk en as brandstof gebruik. Die veenwerkersgehug Amstelveen het waarskynlik in die veengebied ten weste van Ouderkerk in ongeveer die begin van die dertiende eeu so ontstaan.

Deur die aanleg van 'n dam in die monding van die rivier ontwikkel daar in die noordelike deel van Nieuwer-Amstel die vissersdorpje "Amstelredam", wat in ongeveer 1300 stadsregte verwerf. Die gehug groei tot die stadjie "Amsteldam", wat as gevolg van die ligging daarvan aan die Suidersee algaande belangriker word.

Oorspronklik mond die rivier uit in die IJ, nou eindig die Amstel in die binnestad van Amsterdam (Rokin). Die laaste stuk van die straat langs die Amstel in Amsterdam heet ook "Amstel." deur duikers onder die gedempte deel van die Rokin en die Dam stroom van die water nog steeds deur die Damrak in die IJ in, hoewel die meeste deur die Amsterdamse gragte omgelei word.

Die oorspronklike Amstel se oorsprong was by die saamvloei van die Drecht en die Kromme Mijdrecht, effens suid van Uithoorn. Deur kanalisasie en aanleg van die Amstel-Drechtkanaal is hierdie oorspronklike loop minder duidelik waarneembaar.

'n Deel van wat oorspronklik die Amstel genoem is, is nou eintlik 'n onderdeel van die Amstel-Drechtkanaal. Die kanaal begin by die samekoms van die Drecht en die Aarkanaal, effens noordwes van Nieuwveen, en loop tot aan Ouderkerk aan de Amstel waar die Bullewijk daarin uitmond. Daarvandaan heet die water amptelik nog steeds Amstel. Die deel van die Aarkanaal tot die Bullewijk is 18,5 km lank, vanaf daar tot die monding meet die water 12,5 km.

Behalwe die Kromme Mijdrecht en die Bullewijk loop die riviertjie die Waver in die Amstel uit by die suidelikste punt van die polder die Ronde Hoep.

Enkele skilders wat die Amstel in kunswerke afegebeeld het sluit in:


</doc>
<doc id="17334" url="https://af.wikipedia.org/wiki?curid=17334" title="Amstelland">
Amstelland

Amstelland is die gebied langs die rivier die Amstel (Na "Aeme-stelle", 'n oud-Nederlandse woord vir "waterachtig gebied") 'n gekanaliseerde rivier in die suide van Noord-Holland.

In die Middeleeue word die gebied deel van die kultuurstelsel. Die oudste nedersetting is die huidige dorp Ouderkerk aan de Amstel wat uit die 11de eeu dateer. 

Met die verloop van tyd begin die bevolking vanaf die rivier veen uit te grawe: die afgesteekte grond is tot turf verwerk en as brandstof gebruik. Die veenwerkersgehug Amstelveen het waarskynlik in die veengebied ten weste van Ouderkerk in ongeveer die begin van die dertiende eeu so ontstaan.

Deur die aanleg van 'n dam in die monding van die rivier ontwikkel daar in die noordelike deel van Nieuwer-Amstel die vissersdorpie "Amstelredam", wat in ongeveer 1300 stadsregte verwerf. Die gehug groei tot die stadjie "Amsteldam", wat as gevolg van die ligging daarvan aan die Suidersee algaande belangriker word.

Die gebied Amstel word verdeel in Ouder-Amstel (regteroewer) en Nieuwer-Amstel (linkeroewer). Amsterdam breek later weg om 'n selfstandige stad te word. Uit hierdie klein nedersetting groei die groot stad wat deur die loop die eeue die hele omgewing sou domineer.

Ten tye van die Koninkryk Holland was Amstelland die naam van 'n departement.

In 1896 en 1921 is dele van Nieuwer Amstel deur die gemeente Amsterdam geannekseer en langs die oewers van die Amstel het woonbuurte verskyn (onder andere die Rivierenbuurt). Ten suid van die Utrechtsebrug het die gebied langs die rivier grotendeels vry van bebouing gebly. Dit vorm nou een van die groen wïe ("scheggen") van Amsterdam.

Groengebied Amstelland is 'n organisasie wat die landelike gebied by Amstelveen en Ouderkerk beheer.


</doc>
<doc id="17335" url="https://af.wikipedia.org/wiki?curid=17335" title="Groot-Visrivier">
Groot-Visrivier

Die Groot-Visrivier ("groot" genoem om dit van die Visrivier in Namibië te onderskei) is 'n rivier wat deur die Oos-Kaapprovinsie van Suid-Afrika vloei. Die Portugese seevaarders het die rivier "Rio de Infante" gedoop en dit het as die "Oub" (Vis) bekend gestaan onder die plaaslike Khoikhoi. Die Groot-Vispuntvuurtoring‎ staan by die monding van die rivier. Die rivier word gevoed deur die Grootbrakrivier, die Tarka-, die Koonap-, die Baviaans-, die Klein-Vis- en die Katriviere. Naby sy seemonding sluit die Kaprivier ook van regs aan.

Gedurende die 19de eeu het die rivier die grens van die Kaapkolonie gevorm en hewige gevegte het hier gewoed tydens die Grensoorloë van 1779 tot 1878 tussen die inheemse Xhosa-nasie aan die een kant en die Voortrekkerboere en die 1820-Setlaars uit Engeland aan die anderkant. In 1835 is die Fingostam toegelaat om hulle op die rivieroewer te vestig. Onder die apartheidstelsel het die laer gedeeltes van die rivier die westelike grens van die tuisland van Ciskei gevorm.

Die rivier vloei normaalweg die hele jaar lank op natuurlike wyse al is die oorsprong van die rivier in 'n droë gebied en die vloei kan redelik traag wees sonder die eb en vloei van die seegety. Water van die Oranjerivierstelsel kan egter nou gebruik word om die rivier se loop tydens droë tye aan te vul. In die 1970's het die Oranjerivierprojek water van die Oranjerivier, deur die Groot-Visrivier, vir landbou- en nywerheidsgebruik na die Oos-Kaap gebring. Die tonnel wat hiervoor gebou is was 'n reuse ingenieursonderneming. Die inlaat tot die tonnel is by Oviston ('n akroniem vir Oranje-Vis-Tonnel). Oviston is aan die oewer van die Gariepdam.

Water oorgedra vanaf die Oranjerivier na die Groot-Visrivier via die Oranje-Visriviertonnel word weggekeer by die Elansdriftkeerwal in 'n kanaal wat vir 65 km saam met steil hellings kronkel en uitmond in die Klein-Visrivier. Die kanaal vloei deur die Cookhousetonnel van 13.1 km wat deur die Bosberg sny tussen Cookhouse en Somerset-Oos. Die water vloei vir 40 km in die Klein-Visrivier tot by die De Mistkraalkeerwal. Hier word die water uitgekeer in die Skoenmakerskanaal (vermoë 22 m/s) wat uiteindelik uitmond in die Volkerspruit wat op sy beurt na die Darlingtondam in die Sondagsrivier vloei.

Cradock is 'n belangrike dorp waardeur die Groot-Visrivier vloei. Die kusgebied tussen Port Elizabeth en die Groot-Visrivier staan bekend as die Sonskynkus.

Ondanks die rivier se naam vind visvang slegs in die dele naby die see plaas en is dit hoofsaaklik vir ontspanningsdoeleiendes. Die rivier is 'n getyrivier vir ongeveer 20km. 'n Gewilde kanobyeenkoms, die Visrivier-kanomaraton, vind jaarliks tussen die Grassridgedam en Cradock plaas.




</doc>
<doc id="17339" url="https://af.wikipedia.org/wiki?curid=17339" title="Elim, Wes-Kaap">
Elim, Wes-Kaap

Elim in die Strandveld in die Overberg is 20 km suidwes van Bredasdorp geleë. 'n Opvallende kenmerk van die dorp is die witgekalkte rietdakhuise met hul lae werfmure, groentetuine, leislote en vybome.

Toe die sendingstasie by Genadendal te groot raak, besluit die Morawiese Sendinggenootskap in 1824 om die plaas Vogelstruyskraal van Louis du Toit aan te koop om daarop 'n nuwe sendingpos te stig. Op die naam Elim is besluit na aanleiding van Ex. 15:27. Op die dorre Agulhas-kusvlakte was genoeg vars water uit die Nuwejaarsrivier beskikbaar. Hans Pieter Hallbeck was die stigter-sendeling.

Die ou plaashuis van Vogelstruyskraal staan nog aan die westekant van die dorp. In 1974 is die watermeul van 1828 tot nasionale monument verklaar. Hier is die koring van die omgewing gemaal. Voor die biblioteek staan die enigste monument in die land wat die vrystelling van die slawe in 1834 in Suid-Afrika gedenk. Die kerkklok het 'n unieke meganisme en is reeds sedert 1764 in Herrnhut gebruik en is in 1914 hier geïnstalleer.

Omdat die Morawiese kerk die eienaar van die grond is, kon die kerk lank sy oorheersende invloed in die gemeenskap handhaaf. Die sendelinge het nie slegs die Evangelie gebring nie, maar ook hul gemeentelede in allerlei vaardighede onderrig. Daarom het Elim bekend geword vir sy rietdekkers, messelaars en skrynwerkers. Boere verbou vrugte (o.a. druiwe) en groente en hou vee aan. In 'n fabriek word fynbos insluitende dekriet en hakea gedroog vir die uitvoermark. Reeds meer as 150 jaar word sewejaartjies ("Helichrysum" en "Helipterum" spp.) gedroog vir Europese bloemiste. "Erica regia", die Elim-heide, groei in die omgewing.

Met die amptelike sensus van 1891 was hier 1 150 inwoners. Die huidige inwonertal word op 1 400 beraam.





</doc>
<doc id="17341" url="https://af.wikipedia.org/wiki?curid=17341" title="Mukurob">
Mukurob

Die Mukurob (Vinger van God of Vingerklip), naby Asab in Namibië, het op 7 Desember 1988 in duie gestort. Nama mondelingse tradisie wou dit hê dat die "witman" se oorheersing aan 'n einde sou kom wanneer die geologiese struktuur ineenstort. Dit was ook so: Suid-Afrika het 'n paar weke later finaal hul beheer oor (toe) Suidwes-Afrika afgestaan.

Daar kan steeds nie met sekerheid vasgestel word wat die oorsaak van die val was nie. Daar is geglo dat 'n reënstorm die vorige week die gedeelte waarop dit rus, verswak het, wat tot die ineenstorting bygedra het.


</doc>
<doc id="17346" url="https://af.wikipedia.org/wiki?curid=17346" title="Kubus">
Kubus

'n Kubus of heksaëder is 'n platoniese veelvlak (of platoniese vaste liggaam) wat uit ses vlakke bestaan wat almal vierkante is en in agt hoekpunte saamkom. Daar is 12 sye wat almal hoeke met mekaar maak wat gelyk is aan 90°.

Die inhoud van 'n kubus word bereken deur die formule a³ (dus a.a.a), waar "a" gelykstaande aan die hoogte van die kubus is.

Die oppervlak word bereken deur die formule 6 × a², waar "a", weereens, gelykstaande aan die hoogte van die kubus is.

Die diagonaal van 'n kubus kan bereken word deur die formule formula_1, met "a" gelykstaande aan die hoogte van die kubus.


</doc>
<doc id="17347" url="https://af.wikipedia.org/wiki?curid=17347" title="Wupperthal">
Wupperthal

"Hierdie artikel handel oor die dorpie in Suid-Afrika. Vir die Duitse stad, sien gerus Wuppertal."
Wupperthal (ook Wuppertal) is 'n historiese dorpie met sowat 4 000 inwoners in die Cederberg munisipaliteit, distrik Weskus. Dit is geleë in 'n dal van die Sederberg in die Wes-Kaap, omtrent 250 kilometer noordoos van Kaapstad en 72 km suidoos van Clanwilliam.

Die dorp is in 1829 deur die Rheinischen Missionsgesellschaft deur Johann Gottfried Leipoldt gestig en genoem na die vallei of dal ("Thal") van die Wupper in Barmen, Duitsland. Hy skryf in sy dagboek oor die naamgewing: "„Wir haben den Namen Riedmond in Wupperthal verwandelt zum Andenken an unser liebes deutsches Wuppertal.“" (Sowat eenhonderd jaar later verenig die Duitse dorpe Barmen en Elberfeld, sedert 1929 dra hulle die naam Wuppertal.) Die twee sendelinge het die nedersetting met sewe khoikhoi gesinne gevestig en op hulle geestelik opheffing gefokus en boerdery aangemoedig. Die bevolking het gestyg kort nadat slawerny in 1838 afgeskaf is en baie bevryde slawe van nabygeleë plase daar aangekom het.

Die voormalige sendingstasie is tot vandag toe die streeksentrum met 'n poskantoor, skool, kliniek, kerk en kerkkantoor ("Pfarrei"), winkels en 'n skoen- en handskoenfabriek, waar tradisionele "velskoene" vervaardig word. Tabak word gedroog en gerol om roltabak te maak. Landbouprodukte uit die omgewing sluit in rooibostee, gedroogde vrugte, en gedroogte boontjies.

Wupperthal is in 'n pragtige landskap geleë wat ten beste beleef kan word deur 'n staproete wat in 2000 aangelê is. Die twee dae lange tog sluit in 'n besoek aan Boesmantekeningterrein, 'n groot waterval en indrukwekkende rotsformasies.

Wupperthal word met 'n pad oor die Pakhuispas met Clanwilliam en die N7 nasionale pad verbind.




</doc>
<doc id="17348" url="https://af.wikipedia.org/wiki?curid=17348" title="Santa Catarina">
Santa Catarina

Santa Catarina is 'n Brasiliaanse deelstaat in die suide van die land wat een van die hoogste lewensstandaarde in dié Suid-Amerikaanse land geniet. Sy hoofstad is Florianópolis, wat gedeeltelik op die eiland Santa Catarina lê. Santa Catarina word begrens deur die deelstate Rio Grande do Sul in die suide en Paraná in die noorde. In die weste grens dit ook aan die Argentynse provinsie Misiones. Die grootste stedelike nedersetting is Joinville. 

Met 'n oppervlakte van 95 442 vierkante kilometer en 'n bevolking van bykans sewe miljoen is dit een van die kleiner Brasiliaanse deelstate. Dit verskil ook ten opsigte van sy klimaat, wat deur vier bepaalde jaargetye gekenmerk word, merkbaar van die meeste ander state. So is Santa Catarina die mees "Europese" deelstaat van Brasilië - die oorgrote meerderheid (86 persent) van sy inwoners is nasate van Portugese, Duitse, Italiaanse en ander Europese immigrante.

Santa Catarina trek voordeel uit sy strategiese ligging binne een van die ekonomiese kerngebiede van Mercosul, die Suidelike Gemeenskaplike Mark. Die hoofstad Florianópolis lê 1 673 kilometer van Brasília, 705 kilometer van São Paulo, 1 144 kilometer van Rio de Janeiro en 1 850 kilometer van Buenos Aires af. 

Die Atlantiese kuslyn van Santa Catarina bevat 'n groot aantal strande, baaie en inhamme. Die sentrale gebiede van die deelstaat is met Brasiliaanse denneboombosse bedek; die suidweste word deur grasvlaktes oorheers; en die suidelike en westelike geweste bestaan gedeeltelik uit bosse.

Die sentrale hoogland beslaan sowat drie kwart van die staat se oppervlak. Die hoogste bergpiek, die Morro da Boa Vista, verrys 1 872 meter bo seevlak, terwyl die Morro da Igreja naby Urubici met 'n hoogte van 1 828 meter as die koudste plek in Brasilië bekend staan.

Die geskiedenis van die Europese nedersettings het met die Franse kolonie São Francisco do Sul in 1504 en die Spaanse kolonie op Santa Catarina-eiland begin, wat in 1542 gestig is. Die Portugese het die gebied in 1675 by hulle magsgebied ingelyf, en die Kapteinskap van Santa Catarina is in 1738 gestig.

Sedert die vroeë 19de eeu het baie Europese immigrante, aanvanklik veral Duitsers, hulle in die gebied gevestig. Hulle is later vrgesel deur immigrante uit Italië, Pole, Rusland, Oekraïne, Japan en 'n aantal ander Europese lande. Die Europeërs het veral in die sentrale hartland 'n groot aantal klein boerderye gestig.

Blumenau, een van die belangrikste Duitse nedersettings in Brasilië, is op 2 Desember 1850 deur die farmaseut en chemikus Dr. Hermann Blumenau, 'n boorling van Braunschweig, gestig. Die stad in die vallei van die Rio Atajaí-Açu het vandag meer as 250 000 inwoners en is die sentrum van die land se tekstielbedryf. 

Santa Catarina is in Maart 2004 deur die eerste tropiese sikloon getref wat ooit in die gebied van die Suidelike Atlantiese Oseaan aangeteken is. Die storm, Sikloon Catarina, is na die deelstaat vernoem.


Santa Catarina word as die mees "Europese" deelstaat van Brasilië beskou. Die oorgrote meerderheid van sy bevolking is nasate van Europese setlaars. 

Die eerste Portugese setlaars, veral van die Asore-eilande, het hulle sedert die 1750's in Santa Catarina gevestig en die kusgebiede gekoloniseer. 'n Verskeidenheid geboue in die kenmerkende Asoriese styl word in die deelstaat aangetref. Teen die laat 18de eeu was die meerderheid van Santa Catarina se bevolking Portugees-gebore setlaars, wat ook baie belangrike stede soos die hoofstad Florianópolis gestig het.

Die Duitse immigrasie het in die jaar 1828 begin. Die meeste immigrante was landbouers, wat in Brasilië die geleentheid gekry het om op hulle eie klein plaas te boer. Duitsland was destyds oorbevolk, en 'n groot deel van die plattelandse bevolking het nie oor hul eie land beskik nie. Tot by die vyftigerjare was die getalle Duitse immigrante eerder klein, en eers daarna het groot immigrasiegolwe in Suid-Brasilië 'n aanvang geneem. 

Die Brasiliaanse regering het talle "Duitse kolonies" gestig om die Duitse kolonisering van die gebied te bevorder. Hierdie kolonies was suiwer Duitssprekende gebiede, waar mense uit verskillende dele van Duitsland hulle gevestig het. Aanvanklik was dit veral plattelandse boerderygebiede, maar baie van hulle tot dorpe en stede ontwikkel, soos byvoorbeeld Blumenau en Joinville, die grootste stad in Santa Catarina.

Die Duitse setlaars was dekades lank geïsoleer in hulle plattelandse gebiede, en hulle het nouliks in aanraking gekom met die ander inwoners van Brasilië. Sodoende is die Duitse taal en kultuur in Brasilië bewaar. Die situasie het eers sedert die dertigerjare van die 20ste eeu geleidelik begin verander. Toe Brasilië in 1942 oorlog teen Nazi-Duitsland verklaar het, is die Duitse immigrante "verplig" om die Portugese taal aan te leer en by die Brasiliaanse leefwyse aan te pas.

Die Duitse invloed is deesdae nog steeds sterk en orals in Santa Catarina sigbaar. Baie dorpe, veral die kleiner gemeenskappe, bewaar nog steeds die Duitse kulturele tradisies, soos byvoorbeeld Pomerode, 'n klein nedersetting met negentig persent Duits-Brasiliaanse inwoners wat nog steeds Duits as omgangstaal besig. Blumenau is net een van talle stede en dorpe wat die tradisionele Oktoberfest vier. Daarnaas toon Santa Catarina se boukuns, tradisies en kookkuns sterk Duitse invloede.

Die eerste Italiaanse setlaars het in 1875 in Santa Catarina aangekom, en tot by die eerste dekade van die 20ste eeu het hulle getalle sterk gegroei. Die immigrante was hoofsaaklik landbouers uit Noord-Italië en het hulle in oorwegend Italiaanse nedersettings naby die kusgebiede gevestig. Aanvanklik is die Italiaanse kolonies deur tropiese siektes bedreig, en baie setlaars het ook na ander gebiede verhuis. 

In die gebied van Vale do Tubarão in die suidelike Santa Catarina het Italiaanse setlaars egter danksy die meer gematigde klimaat en meer geskikte akkerland 'n kolonie gestig, wat vinnig ontwikkel het. Baie Italianers het in die steenkoolbedryf begin werk en hulle nie soos die Duitsers op die landbou toegespits nie. Aangesien hulle nie in geïsoleerde plattelandse gemeenskappe gewoon het nie, het hulle vinnig met Brasiliane van Portugese afkoms begin vermeng.

Die bewoners van Santa Catarina geniet een van die hoogste lewensstandaarde in Brasilië wat gunstig met dié van die lande op die Iberiese skiereiland vergelyk. Die deelstaat is 'n eersterangse nywerheids- en landbousentrum. 

In die noordooste van die deelstaat is elektromeganiese, tekstiel- en meubelnywerhede gevestig. Veeteelt is die belangrikste bron van inkomste in die westelike gebiede, terwyl die suide oor keramiese nywerhede beskik en daarnaas ook skulpvisse uitvoer. Tekstiele, keramiek en porselein uit Santa Catarina is lankal produkte van wêreldfaam en word na meer as sestig lande uitgevoer. Die plaaslike mynbedryf ontgin minerale en steenkool.

Santa Catarina se landbousektor is hoogs ontwikkel en word gekenmerk deur die noue samewerking tussen mielieprodusente, veetelers (wat hulle veral op varkens toegespits het) en die vleisfabrieke. Die helder water tussen die vasteland en die eiland Santa Catarina is uiters geskik vir die kweek van oesters - die stad Santo Antônio de Lisboa net noord van Florianópolis lewer 90 persent van Brasilië se produksie op.

Die korridor tussen Joinville, Jaraqua do Sul en Blumenau is die hartland van die plaaslike nywerheidsektor. Hierdie klein, maar hoogs ontwikkelde nywerheidsgebied lewer meer as die helfte van die deelstaat se industriële produksie op. Araquari, 'n nedersetting naby Joinville, het danksy nuwe aanlegte van internasionale vervaardigers soos BMW en Mini Cooper tot die Brasiliaanse motorbedryf se jongste spilpunt ontwikkel.

Santa Catarina spog met sommige van die pragtigste strande in Brasilië, en die deelstaat is tydens die somerseisoen van Desember tot Maart een van die gewildste reisbestemmings in Brasilië en Suid-Amerika. Talle Argentynse en Paraguyaanse toeriste bring hulle vakansies op die strande van Santa Catarina deur.

Die grootste stede en hulle belangrikste bronne van inkomste is:


Ander belangrike nedersettings is:


Santa Catarina het tot een van die gewildste Suid-Amerikaanse vakansiebestemmings ontwikkel wat dwarsdeur die jaar toeriste lok. Die deelstaat, wat aanvanklik veral vir sy verruklike kuslyn met meer as 500 strande bekend gestaan het, spog ook met 'n verskeidenheid landskappe en mikroklimaatsones. Bergspitse, wat tot by 2 000 meter bo seevlak verrys, lê net twee ure se rit van die pragtige strande af.
Die toerismesektor van Santa Catarina bied 'n aantal gespesialiseerde produkte soos vakansies op die platteland, mineraalbaddens, ekologiese toerisme en avontuursport, historiese monumente en besienswaardighede en godsdienstige toerisme aan. Die vermaaklikheidspark van Beto Carrero in die stad Penha en die strandoord Balneário Camboriú behoort tot die gewildste toeristebestemmings in Santa Catarina.

Die berggebiede van Santa Catarina is die enigste plek in Brasilië met gereelde sneeuvalle in die winter. Hierdie gebiede is die geboorteplek van die staat se plaasvakansies.

In die tydperk tussen Julie en November lê die suidelike noorkapper-walvisse besoek af aan Santa Catarina se kuswaters. Oktober is die maand van die groot bierfeeste. Blumenau se Oktoberfest is die belangrikste in Santa Catarina en die tweede grootste ter wêreld na dié van München in Duitsland.

Santa Catarina staan in Brasilië bekend vir sy voortreflike kookkuns, wat veral deur die Portugese, Italianers en Duitsers beïnvloed is. 
Die Portugese setlaars, wat hier in die 17de eeu voet aan wal gesit het, was oorwegend vissers, wat hulle langs die kus gevestig het. Hulle tradisionele seekos en Portugese visgeregte is by toeriste baie gewild. 

Die Duitse setlaars van die 19de eeu het naas hulle argitektuur ook hulle tradisionele feesvierings saam na Santa Catarina gebring, en gedurende feestye is Duitse kos, koeke en terte bedien en Duitse bier gebrou. Die plaaslike Duitse kookkuns het sy oorsprong in die Duitse gebiede van Hunsrück, Swartwoud, Pommere en Beiere. Van die geregte staan orals in Brasilië bekend, maar baie van hulle is vir gewone Brasilianers uit ander gebiede eksotiese lekkernye.

Tipiese Duitse geregte in Santa Catarina sluit gevolglik Kasseler-vleis, varkpootjies, oondgebraaide eend met rooikool, "Rheinischer Sauerbraten" (gemarineerde en gebraaide vleis, wat met groen kluitjies bedien word), aartapelslaai met speksous, "Bockwurst" (gekookte wors), bloedwors en vleiswors in. 

Gewilde nageregte is poedings en vrugte, kaastert, "Buttercremetorte", Swartwoudkoek en veral "Apfelstrudel", die tradisionele gerolde appelgebak. 

Die Italianers het hulle onder meer in gebiede gevestig wat geskik was vir die wynbedryf. Hulle tipiese geregte - minestras, polentas, risottos en spaghetti - word dikwels met rooiwyn verfyn.



</doc>
<doc id="17350" url="https://af.wikipedia.org/wiki?curid=17350" title="Darling, Wes-Kaap">
Darling, Wes-Kaap

Darling is 'n klein dorp in die Weskus-gebied van die Wes-Kaap, omtrent 75 km noord van Kaapstad.
Teen die begin van die 18de eeu het omtrent 29 boere in 'n gebied genaamd Groenkloof geboer. Darling is in 1853 op een van die plase, Langfontein, gestig. Dit is vernoem na sir Charles Henry Darling wat in 1851 na die Kaap gekom het as luitenant-goewerneur.

Die Darling-museum stel die geskiedenis van die dorp en die Darling roomhuis, wat in 1899 deur twee Sweedse setlaars, Nils Georg Moller en G. Threnstrom, gevestig is en in 1950 gesluit is, ten toon. Darling is beroemd vir veldblomme en sedert 1917 word die Darling-veldblomskou elke jaar deur die Darling-veldblomvereniging, wat in 1915 deur mev. Suzanne Malan en mnr. Frederick Duckitt van Waylands gestig is, gehou. . Landbou in die gebied is gefokus op graanproduksie, druiwe, aartappels, ertjies en suiwelboerdery. Die eerste Merinoskape in Suid-Afrika is ook hier aangehou nadat 'n verskepingsfout hulle hier afgelewer het. Wolproduksie in Suid-Afrika vind sy oorsprong in die Darling-omgewing.

Die Suid-Afrikaanse satiris Pieter-Dirk Uys voer baie van sy vertonings as Evita Bezuidenhout by "Evita se Perron", 'n kabaretteater en restaurant in Darling, op. Die kunsmark daarnaas is in 2006 deur die Darling-trust, 'n liefdadigheidsorganisasie wat die probleme van verarmde gemeenskappe in die omgewing aanspreek, oorgeneem.

Die Hildebrand-monument is op Darling opgerig ter ere van veldkornet C.P. Hildebrand van die Boeremagte se Maritz-kommando. Darling was die mees suidelike dorp waartoe 'n Boere-kommando deurgedring het tydens die Tweede Vryheidsoorlog (1899 - 1902).

Die gerestoureerde Victoriaanse huise en boomryke strate maak Darling 'n gewilde naweekoord vir inwoners van Kaapstad en omgewing.

Darling het in 1955 munisipale status gekry. Die raad het in 1960 'n wapen by die Kaapse Provinsiale Administrasie geregistreer : "In groen, 'n gaande goue leeu; 'n gekanteelde goue skildhoof belaai met drie rooi arctotis-blomme goud gesaad". Die helmteken was 'n koei se kop uitkomend uit 'n goue muurkroon, en die wapenspreuk was "Ora et labora".




</doc>
<doc id="17353" url="https://af.wikipedia.org/wiki?curid=17353" title="Suurbraak">
Suurbraak

Suurbraak (aanvanklik Xairu en Zuurbraak daarna) is 'n landelike nedersetting in die Overberg in die Wes-Kaap geleë 19 km oos van Swellendam en 10 km van die N2 nasionale pad. Die dorpie lê langs die Buffeljagsrivier aan die voet van die Langeberg op die pad R324 tussen Swellendam, Barrydale en Heidelberg. Dit is so 'n 5 km wes van die Tradouwpas.

Ongeveer 300 tot 400 oorblywende lede van die Hessekwa- en Attakwastamme van die Khoi is hier onder beskerming van die Londense Sendinggenootskap (LSG) geplaas. Die sendingstasie is in 1812 gestig op 'n terrein van 5 000 hektaar met eerwaarde Johannes Seidenfaden in bevel. Omdat Seidenfaden die geestelike belange van sy kudde aan die bevordering van sy eie stoflike belange ondergeskik gestel het, is hy in 1825 ontslaan. Hy is opgevolg deur eerw. Heinrich Helm (1780-1840), die grootvader die baanbreker-sendeling van die NG Kerk in Noord-Transvaal en Rhodesië ds. Sam Helm, 'n sendeling wat daarin geslaag het om iets van die verlore prestige van die LSG terug te wen. Sy opvolger was sy seun Daniël wat op sy beurt opgevolg is deur sy skoonseun J.P. Rossouw. Tot einde 1942 was D.H. Rossouw, wat sy vader in 1921 opgevolg het, in bevel. Meer as 100 jaar was lede van dieselfde familie aan die hoof van hierdie sendingstasie. Die laaste Khoi-kaptein hier was Hans Moos. Sy graf is op die sendingstasie reg agter die grafte van die Helms in die kerkhof op die rivieroewer.

Die eerste kerk is deur die LSG tussen 1828 en 1848 opgerig. In 1875 is al die eiendomme aan die Algemene Sendingkommissie van die NG kerk verkoop. 'n Anglikaanse kerk en skool is in 1880 gebou na 'n skeuring in die gemeente.

Onder die Khoi-bewoners het hierdie plek as Xairu bekendgestaan. Dit het verwys na die pragtige natuurskoon van die omgewing. Caledon Instituut was die aanvanklike naam van die sendingpos aangesien goewerneur Caledon sy toestemming tot die stigting daarvan verleen het. Die huidige naam Suurbraak verwys na die "sour brake", die varings wat vandag nog volop in die vleigrond voorkom.

Met die sensus van 1891 in die Kaapkolonie was daar 1 100 mense in die dorp. Meer as die helfte van die huidige 2 000 inwoners is onder 20 jaar oud. Die dorp het 'n laerskool, kleuterskool, poskantoor en 'n biblioteek. Daar is ook 'n meubelfabriek wat werk verskaf aan van die inwoners. Die meeste inwoners werk op plase in die omgewing of op naburige dorpe.

Die dorpie is 'n lintdorp in 'n pragtige vallei onder reuse eikebome geleë met 'n stroom wat deur die dorp loop. Die natuurskoon, wat fynbos en 'n ryk voëllewe insluit, en geboue uit die stigtingsperiode, waarvan sommige gerestoureer is, sowel as die leefstyl van die mense, leen die dorpie tot ekotoerisme. Baie van die inwoners gebruik nog houtstowe, met uitheemse indringerplante uit die omgewing as gerieflike brandstof. Van die kleiner plase om die dorpie gebruik nog perdaangedrewe ploë.





</doc>
<doc id="17354" url="https://af.wikipedia.org/wiki?curid=17354" title="Barrydale">
Barrydale

Barrydale is 'n dorpie op die grens van die Overberg en die Klein Karoo in die Wes-Kaap, Suid-Afrika. Dit is geleë in 'n nou vallei in Langeberg by die begin van die Tradouwpas op pad na Swellendam waar die pad van Suurbraak af by die R62 wynroete tussen Montagu en Oudtshoorn aansluit.

Barrydale se geskiedenis begin in die vroeë 1700's toe boere na die gebied getrek het op soek na vrugbare grond met water. In 1978 word die Nederduits Gereformeerde gemeente van Barrydale gestig en word grond aangeskaf om 'n kerk te bou waar die paaie wat vandag as die R62 en R324 bekend staan ontmoet. Die dorp wat in 1880 gestig is, is vernoem na Joseph Barry. Die munisipaliteit is in 1921 gevestig.

Wingerde en boorde is in die omgewing aangeplant en in 1940 is die Barrydale Koöperatiewe Wynkelder gevorm en 'n brandewyn distilleerdery gevestig. Die warm klimaat leen die gebied tot die verbouing van verskeie soorte vrugte en daar is menige vrugteboorde in die vrugbare Tradouwvallei aangeplant. Appels, pere en lemoene word hier in die winter geoes en appelkose, vye, en perskes en druiwe in die somer. 

Soos baie ander dorpe in Suid-Afrika is die nalatenskap van apartheid nog duidelik sigbaar in die verdeling van die dorp in 'n “wit-” en “swart-” gedeelte wat meestal deur afstammelinge van die inheemse KhoiKhoi bewoon word. Die dorpie is kultureel divers met beide Engels- en Afrikaanssprekende inwoners asook onlangse immigrante uit Europa. Die dorpie se bevolking is tans ongeveer 3500 permanente inwoners wat dramaties styg tydens die toeriste-seisoen. 
Die klimaat is gematig met warm droë somers met gemiddelde temperatuur van 25 °C wat soms tot 35 °C styg. Winters is ook matig, nat en temperatuur daal soms tot -1 °C wat gepaardgaan met ligte ryp.

Kerkgeboue van die verskillende gemeentes in die dorp:



</doc>
<doc id="17355" url="https://af.wikipedia.org/wiki?curid=17355" title="Napier">
Napier

Napier is ’n dorpie in Kaap Agulhas Munisipaliteit, binne die Overberg Distriksmunisipaliteit, Wes-Kaap, Suid-Afrika. Dit is sowat 16 km wes van Bredasdorp en 58 km suidoos van Caledon geleë en is ongeveer 111 meter bo seevlak. Dit het ongeveer 4 200 inwoners. Die dorp wat langs die Soetmuisberg geleë is word omring deur golwende koring- en garslande.

In 1833 besluit die Nederduitse Gereformeerde Kerk in Swellendam om ’n nuwe kerk op te rig om in die behoeftes van die gemeentelede aan die suide te voorsien.

Oor die ligging van die gemeenskapskerk was daar ’n geskil tussen twee bure, Michiel van Breda en Pieter Voltelyn van der Byl, ontlok. Die een party mense het hul geskaar by Van Breda, dat die kerk op die plaas Langefontein opgerig moet word, terwyl die ander hul tot Van der Byl se voorgestelde plaas, Klipdrift, gewend het. Geen vergelyk kon bereik word nie; dit lei toe daartoe dat twee kerke opgerig is in twee verskillende dorpe, Napier en Bredasdorp, slegs 16 km uitmekaar. Napier is amptelik in 1838 gestig.

Langefontein is vir £850 gekoop en die eerste erwe is op 16 Mei 1838 verkoop. Die plaas Klipdrift is vir £1 000 gekoop en die eerste erwe is op 12 April 1838 verkoop. Napier is vernoem na die destydse goewerneur van die Kaapkolonie (1837–1844), Sir George Thomas Napier.

Aan die begin van die 20ste eeu het gouddelwers op die plaas Hansiesrivier geprospekteer en is die "Napier Gold Mining Company" gevestig. Hoewel aandele uitgereik is, het dit slegs 'n kortstondige bestaan gehad.

Die bevolking het sedert 1875 se 448 inwoners geleidelik gegroei: 539 in 1891, 761 in 1904, tot 2 554 inwoners in 2006. Vroeërjare was die dorp se ambagsmanne hoofsaaklik grofsmede gewees. Die Wes-Kaapse onderwysdepartement het egter die Hoërskool Napier amptelik gesluit op 31 Desember 2010.





</doc>
<doc id="17356" url="https://af.wikipedia.org/wiki?curid=17356" title="Dysselsdorp">
Dysselsdorp

Dysselsdorp is 'n dorpie in die Klein Karoo, ongeveer 30 kilometer van Oudtshoorn teen die voet van die Kamanassieberge. Die N12 nasionale pad gaan naby Dysselsdorp verby.

Die dorp is in 1838 as 'n sendingstasie deur die Londense Sendinggenootskap gestig. In 1877 is die ongeveer 1,5 hektaar deur John X. Merriman in vrypag aan die 148 inwonerfamilies toegestaan. Die dorp, met bevolking van ongeveer 12 000, word tot vandag toe nog hoofsaaklik deur afstammelinge van voormalige slawe en mense van gemengde rasseafkoms besit en bewoon.

Daar is 'n klein Katolieke kapel op 'n steil heuwel aan die suidekant van die dorp.




</doc>
<doc id="17357" url="https://af.wikipedia.org/wiki?curid=17357" title="Petervale, Johannesburg">
Petervale, Johannesburg

Petervale is 'n voorstad van Johannesburg in Suid-Afrika. Dit is in Gebied 3.

Petervale is langs die N1 nasionale pad en word omring deur die voorstede Rivonia, Bryanston en Paulshof. Dit is verder naby aan Sunninghill en Morningside. Daar is 'n klein winkelsentrum en 'n kliniek in Petervale. Langs Cambridgestraat is ook 'n groot veld wat deel vorm van Gebied 3 se groengordel.

Petervale kan bereik word vanaf die N1 hoofweg (Suid of Noord) deur die Rivonia-afrit te neem. Ry noord in Rivoniaweg en draai links in Witkoppenlaan. Ry verby die Cambridge kantoorpark en draai links in Cambridgestraat. Volg dit oor die hoofweg tot in Petervale.

Rivonia en Bryanston kan bereik word vanaf Petervale deur Twaalfde Laan.


</doc>
<doc id="17358" url="https://af.wikipedia.org/wiki?curid=17358" title="Zoar, Wes-Kaap">
Zoar, Wes-Kaap

Zoar is 'n nedersetting aan die R62 provinsiale pad, 21 km oos van Ladismith in die rigting van Calitzdorp. Die dorpie lê direk wes van Amaliënstein.

Die nedersetting is 3 km lank, lê op die noordelike oewer van die riviertjie wat uit die Seweweekspoort kom en dan aan die voet van die Amaliënsteinrif verbyvloei. Tydens die sensus van 1891 in die Kaapkolonie was hier 1 400 inwoners. Nou staan die getal op nagenoeg 4 660. Werkloosheid en armoede is besonder groot. Op beperkte skaal word appels en vye gelewer. Toerisme kan dalk 'n bydrae tot die ekonomie lewer. Zoar se droë klimaat en afgesonderdheid maak dit ideaal geskik vir die produksie van organiese saad. Hierdie saadproduksie word ondersoek as 'n projek vir werkskepping en die opheffing van mindergegoedes.

Zoar is in 1817 op die plaas Elandsfontein gestig as 'n sendingstasie van die Suid-Afrikaanse Sendinggenootskap (SASG). Dit was die eerste sendingstasie in die Klein Karoo en die eerste van die SASG buite Kaapstad. Die stasie se stigtingsdatum maak dit dus heelwat ouer as Oudtshoorn, Ladismith en Calitzdorp. In Genesis 13:10, 14:2-8 en 19:20-23 kom die naam van Zoar 'n paar maal voor. Dit lê in die vlakte van die Jordaanrivier en oos van die Dooie See. Zoar is 'n Hebreeuse woord met die aanvanklike betekenis van “klein”, maar met 'n latere betekenisontwikkeling “toevlugsoord”.

P.J. Joubert was die eerste sendeling hier. Hy was die oupa van Piet Joubert, 'n bekende Transvaalse generaal uit die tyd van die Tweede Vryheidsoorlog. Weens geldgebrek en misoeste verlaat Joubert sy pos in 1837. Sy plek word tydelik ingeneem deur sendelinge van die Berlynse Sendinggenootskap. Eers was Reinhold Gregorowski daar en in 1842 volg Theodor Radloff hom op. Vrugtebome, wingerde en koringlande is ontwikkel om hul volgelinge die beroep van boer aan te leer. Alhoewel die twee Duitsers sukses in hul werk behaal het, was die Lutherse liturgie vir die gemeente te vreemd. Met die gevolg dat die SASG in 1865 maar weer 'n sendeling gestuur het. Teen 1867 is die probleme opgelos en word Zoar weer aan die Duitsers oorhandig, maar eerw. Jacobus Pauw (van die NG Kerk) het in beheer gebly. In 1888 het die Berlynse Sendinggenootskap hulle teruggetrek op Amaliënstein en Zoar aan die NG Kerk oorhandig.





</doc>
<doc id="17359" url="https://af.wikipedia.org/wiki?curid=17359" title="New Hanover, KwaZulu-Natal">
New Hanover, KwaZulu-Natal

New Hanover is 'n klein dorpie in die KwaZulu-Natalmiddellande, Suid-Afrika. Dit is omtrent halfpad tussen Pietermaritzburg en Greytown geleë.

New Hanover is in die 1850's deur Duitse katoenboere gestig. Die dorp is na Hannover in Duitsland vernoem. Duits word nog baie gepraat in die distrik. Die spoorlyn het die dorp in 1899 bereik.

Vandag is die hoof ekonomiese produk suikerriet gevolg deur vrugte, graan en bosbou. Dit is naby ander nedersettings met 'n Duitse oorsprong soos Wartburg, Kirchdorf, Lillienthal, Schroeders en Hermannsburg.

Die distrik is 1 400 km groot. Daar is verskeie watervalle in die omgewing. Suikerriet en swartwattel is die belangrikste produkte van die distrik. Die Albert Falls-dam en natuurreservaat is 25 km suidwes van die dorp.




</doc>
<doc id="17362" url="https://af.wikipedia.org/wiki?curid=17362" title="Piketberg">
Piketberg

Piketberg is 'n dorp in die Wes-Kaap, Suid-Afrika.

Die dorp is in 1836 gestig toe sir Benjamin D'Urban die plaas “Grotefontein” aan die kerkraad geskenk het. Die eerste erwe is in 1841 verkoop. Die kerk het die dorp tot 1901 bestuur. Die spoorlyn na Bitterfontein het die dorp in 1902 bereik. Die naam is afgelei van die ou Nederlandse woord "picquet" wat van Frans geleen is en militêre wagpos beteken. So 'n pos is reeds in die 1670's aan die voet van die berge gestig om die boere te beskerm teen strooptogte van die Khoikhoi-stamme.

Soos op baie ander dorpies in Suid-Afrika is die grootste gebou die NG kerkgebou. Piketberg spog met 'n besonder indrukwekkende voorbeeld wat deur die argitek Carl Otto Hager in sy kenmerkende Neogotiese styl ontwerp is.

Munisipaliteit — Die munisipale raad het in 1966 'n wapenverlening van die Kaaplandse provinsiale administrateur verkry : "Kepersgewys deurgesny van goud en rooi, in die skildhoof twee proteablomme gestengel en geblaar van natuurlike kleur en in die skildvoet 'n klimmende griffioen wat 'n strydbyl vashou, alles van goud". Die helmteken was 'n rooi toring met 'n Nederlandse vlag daarop, en die wapenspreuk was "Vigilo et spiro". Die wapen is in 1970 deur die Buro vir Heraldiek geregistreer.

Afdelingsraad — Die afdelingsraad (d.w.s die plaaslike owerheid vir die landelike gebiede buite die dorpsgrense) het in 1975 'n wapen by die Buro vir Heraldiek geregistreer :
"In goud, 'n gekanteelde keper van rooi vergesel in die skildhoof van twee heraldiese fonteine en in die skildvoet van 'n gestingelde en geblaarde druiwetros van natuurlike kleur". Die helmteken was 'n rooi burg (toring). Hierdie wapen het in onbruik geraak nadat die afdelingsraad in 1980 by die nuwe Swartlandse afdelingsraad ingelyf is.

Die omgewing word oorheers deur sandsteenkranse van die Piketberg-bergreeks wat bo die koringlande uittoring. Die skeure en grotte in die hange getuig van prehistoriese inwoners soos die Boesmans, wie se rotstekeninge goed bewaar gebly het. Die vallei is ideaal vir die verbouing van koring en die berghange vir appels, pere en perskes.



</doc>
<doc id="17365" url="https://af.wikipedia.org/wiki?curid=17365" title="Bo-Kaap">
Bo-Kaap

Die Bo-Kaap is 'n deel van Kaapstad in Suid-Afrika wat voorheen as die Maleierbuurt bekend gestaan het. Dit is aan die hange van Vlaeberg bo die middestad geleë en is die historiese sentrum van die Kaapse Maleierkultuur in Kaapstad. Die bevolking is ongeveer 6000 waarvan ongeveer 90% moslem is.

Die inwoners van die Bo-Kaap is meestal afstammelinge van slawe wat deur die Nederlanders en Britte in die 16de- en 17de eeue ingevoer is. Hulle was afkomstig van ander dele van Afrika, Indonesië, Java en elders in Asië. Hoewel hulle as Kaapse Maleiers bekend gestaan het is die term nie streng gesproke korrek nie aangesien slegs 'n klein persentasie uit Maleisië afkomstig was. Die voormalige slawe het hulle na die afskaffing van slawerny in die Bo-Kaap gevestig.

Die Bo-Kaap het 10 moskees waarvan Auwal Moskee volgens oorlewering die eerste, en ook die oudste moskee in Suid-Afrika is. Imam Abdullah Kadi Abdus Salaam, ook bekend as Tuan Guru, was die eerste imam by die moskee. Die Auwal moskee is in 1798 tydens die eerste Britse besetting van die Kaap gevestig en was die hoog godsdienstige instelling tussen 1804 en 1850. Die Auwal moskee was 'n Shafi`i moskee en is volgens die doktrines van Moslems van Indonesiese oorsprong bedryf. Dit het meegebring dat meer as 90% van die Moslems in die Bo-Kaap tot vandag toe Shafi`i volgelinge is. Die moskee was ook van die begin af 'n simbool van die stryd wat die Kaapse moslems gevoer het vir erkenning van hulle geloof en vryheid van aanbidding.

Daar is ook drie karamatte (moslem graftombes) en twee agter die Bo-Kaap op Seinheuwel. Die karamatte in die Bo-Kaap is geleë in die Tana Baru moslem begraafplaas wat in 1840 deur die Kaap imans aangekoop is. Tana Baru is in 1886 in terme van openbare gesondheidsregulasies gesluit. Die karamatte in die Bo-Kaap is ter ere van Tuan Nuruman, Tuan Sayeed Alawse en Tuan Guru opgerig en die teen Seinheuwel ter ere van Sheikh Mohammed Hassen Ghaibie Shah en Tuan Kaape-ti-low.

Die Jamia Moskee is die eerste moskee waarvoor daar spesifiek grond verskaf is en staan daarom ook as Koningin Victoria Moskee bekend. Dit is die grootste moskee in die Bo-Kaap en die vyfde oudste in Suid-Afrika. Die minaret is in 1832 gebou en later in 1914 vergroot.

De Waterkant was aanvanklik ook deel van die Bo-Kaap en is soos die res van die Bo-Kaap deur afstammelinge van die slawe bewoon. In 1966 is bepaal dat kleurlinge en swart mense in terme van die Groepsgebiede Wet uit De Waterkant na die Kaapse vlakte geskuif moes word. Inwoners van Loaderstraat was die tweede groep om geskuif te word wat mee gebring het dat die enigste bruin mense in die Bo-Kaap, die was wat bo Strandstraat gewoon het. Met die toepassing van die groepsgebiede wet het De Waterkant 'n wit buurt geword. Dit is ondertussen as 'n Nasionale Bewaringsgebied verklaar en word geleidelik gerestoureer volgens riglyne wat gemik is op die beskerming van die argitektuur wat in die 18de eeu deur die slawe gebruik is.

No. 71 Walestraat is vandag die Bo-Kaap Museum. Die gebou is in 1763 deur Jan de Waal gebou. Hy het ook 'n aantal "huurhuisies" in die Bo-Kaap gebou. Die huis is gerestoureer om 'n “Maleierhuis” uit die 19de eeu voor te stel. Die museum stel die kulturele bydraes wat deur die vroeë Moslemsetlaars, waarvan baie geskoolde kleremakers, skrynwerkers, skoenmakers en bouers was. Dit bevat 19de eeuse meubels wat 'n voortreflike Kaapse opklaptafel eetkamertafel, Kaap-Regency-styl stoele en 'n bruidskamer versier om by die bruid se rok te pas.

Die museum kan onderskei word deur die huis se voorstoep met 'n bank op die een punt wat die polariserende aspek van die Kaapse moslem kultuur benadruk.

Die Bo-Kaap se karakter het begin vorm aanneem tussen 1790 en 1840. Die huise word gekenmerk deur beide Nederlandse en Britse invloed. Die oudste huise word aangetref in die onderste deel van die Bo-Kaap tussen Dorpstraat en die strandgebied. Die huise is meestal skakelhuise maar daar is ook vrystaande huise. Dit is veral die fasades van die huise wat saam met die plat dakke, stoepe en helder kleure die voorstad se unieke karakter bepaal. Huise is meestal omtrent 6 meter wyd. Sommige huise het 'n L-vorm met 'n klein tuin aan die agterkant. Vensters en vensterrame is meestal uit hout, djati- of dennehout, in Kaapshollandse, Georgiaanse of Victoriaanse styl.

Weens die buurt se ligging so na aan die stad loer eiendomsontwikkelaars al lank daarna en is van die eiendomme reeds gegentrifiseer. Die tragedie is dat die unieke kultuur-historiese erfenis van die Bo-Kaap daardeur verlore gaan.



</doc>
<doc id="17368" url="https://af.wikipedia.org/wiki?curid=17368" title="Groenpunt-vuurtoring">
Groenpunt-vuurtoring

Die Groenpunt-vuurtoring is 'n rooi-en-wit geverfde vuurtoring op die noordwestelike punt van Tafelbaai in Groenpunt, Kaapstad. 

Dit is die oudste vuurtoring in Suid-Afrika en is deur die Duitsgebore argitek Herman Schutte ontwerp en in 1823, teen 'n koste van £5 420 pond, voltooi en op 12 April 1824 in gebruik geneem. Die lamp van die toring het met walvisolie gebrand. 

In 1926 is dit met 'n mishoring toegerus en twee jaar later is dit geëlektrifiseer.

Die rotsige Groenpunt staan reeds eeue lank onder seevaarders bekend as een van die gevaarlikste punte aan die Kaap. Die laaste in 'n lang lys skepe wat hier gestrand het, is die "Seafarer", wat in 1967 op die rotse geloop het. Wanneer die vuurtoring met mis omhul word, soos dikwels in die winter gebeur, waarsku die mishoring se klank skepe kilometers ver.

Die Groenpunt-vuurtoring is gebruik om die eerste vuurtoringwagters in Suid-Afrika op te lei. Dit word vandag nog as 'n konferensiebestemming gebruik. Dit word ook uitverhuur vir huweliksonthale.

Die vuurtoring is op 12 Januarie 1973 deur Johannes Petrus van der Spuy, Minister van Nasionale Onderwys, as 'n nasionale monument verklaar en word beskerm as 'n provinsiale erfenisterrein ingevolge die Wet op Nasionale Erfenishulpbronne (25/1999).




</doc>
<doc id="17369" url="https://af.wikipedia.org/wiki?curid=17369" title="Herman Schutte">
Herman Schutte

Herman Schutte is op 25 Desember 1761 in Bremen, Duitsland gebore en het op 25 Oktober 1844 in Swellendam gesterf. Hy is op 3 Julie 1796 met Christina Voges getroud en hulle het 5 kinders gehad. Hy was 'n boukontrakteur en argitek wat vir 7 jaar by 'n argitek in Hannover, Duitsland in diens was voor hy by die VOC aangesluit het en op 23 November 1789 uit Texel, Nederland aanboord die skip Governeur-generaal Maatsuyker vertrek het en op 2 April 1790 in Kaapstad aangekom het.

In Suid-Afrika het hy op Robbeneiland as klipkapper in die steengroewe gewerk. Hy verloor egter sy linkerhand en linkeroog in 'n rotsstorting en word hy op 27 Maart 1792 uit die Kompanjie ontslaan. Hy werk daarna as boukontrakteur aan talle geboue in Kaapstad insluitend die Kasteel, die Vrymesselaarslosie De Goede Hoop, en die Groenpuntvuurtoring wat ook deur hom ontwerp is, die St. George-katedraal, en die Groote Kerk. Hy het ook die Nieuwe Kerk, Kaapstad, wat later weer gesloop is, en die Woutersen-grafkelder by Groenpunt ontwerp en gebou. Buite Kaapstad was hy verantwoordelik vir die ontwerp van die NG Kerk in George.


</doc>
<doc id="17370" url="https://af.wikipedia.org/wiki?curid=17370" title="Mouillepunt-vuurtoring">
Mouillepunt-vuurtoring

Die Mouillepunt-vuurtoring was 'n vuurtoring in Mouillepunt in Kaapstad, Suid-Afrika, wat in 1842 gebou en in 1908 gesloop is. Dit was aan die noordoostelike kant van Tafelbaai in Grangerbaai geleë. Die gevaarlike rotse by Mouillepunt het dit genoodsaak.

Dit was die tweede vuurtoring wat in Suid-Afrika gebou is naas die Groenpunt-vuurtoring (1824). Dit was 'n ronde steentoring, omtrent 11 meter hoog. Die fondament kan nog gesien word voor die hotelskool van die Kaapse Skiereiland Universiteit van Tegnologie.




</doc>
<doc id="17371" url="https://af.wikipedia.org/wiki?curid=17371" title="Robbeneiland-vuurtoring">
Robbeneiland-vuurtoring

Die Robbeneiland-vuurtoring is 'n vuurtoring op Robbeneiland in Tafelbaai naby Kaapstad. 

Dit is in Januarie 1865 voltooi en is op die hoogste deel van Robbeneiland, Mintoheuwel, geleë. Voor die oprigting van die vuurtoring is vure op die heuwel gemaak om seevaarders teen die eiland se ligging te waarsku en die heuwel het dan ook as Vuurberg bekend gestaan.

Die eerste navigasielig (Nederlands: "‘vuyrbaecken") suid van die ewenaar was ook die eerste poging tot 'n vuurtoring in Suid-Afrika. Dit was eintlik maar net 'n houtstellasie waarop brandende pikringe snags geplaas is. Omdat pikringe onekonomies was is daar oorgeslaan na houtvure en later steenkool. In die 18de eeu is waskerse gebruik. 

Die eerste werklike vuurtoring in Suid-Afrika is die nag van 12 April 1824 in werking gestel. Dit was by Groenpunt in Tafelbaai. Die lamp van hierdie vuurtoring het met walvisolie gebrand. 

Die vuurtoring wat in 1865 opgerig is, is die enigste vuurtoring in Suid-Afrika wat flits en nie draai nie. Die vuurtoring is 18 meter hoog en is in 1938 geëlektrifiseer. Die lig kan 25 kilometer ver gesien word.




</doc>
<doc id="17372" url="https://af.wikipedia.org/wiki?curid=17372" title="Slangkop-vuurtoring">
Slangkop-vuurtoring

Die Slangkop-vuurtoring is 'n vuurtoring by Slangkoppunt in Kommetjie op die Kaapse Skiereiland. Dit is op 4 Maart 1919 in gebruik geneem nadat 'n kommissie wat in 1906 deur die goewerneur in die Kaap, sir Francis Hely-Hutchinson, aangestel is, aanbevelings gemaak het vir veiligheidsmaatreëls om die suidkus van die Kaapkolonie.

Dit is 'n 33 meter hoë, wit geverfde gietystertoring. Dit is die hoogste metaaltoring in Suid-Afrika. Die toring is in Brittanje gebou en ontwerp en na Suid-Afrika verskeep waar dit aanmekaargesit en opgerig is. Hoewel dit reeds in 1916 voltooi is, is dit weens die Eerste Wêreldoorlog eers in 1919 in gebruik geneem.

Die oorspronklike 500 000 C.D.-lig is deur 'n driemantel-petroldamplamp van 55 mm verskaf. Dit is in 1936 deur 'n 4 kW elektriese lamp vervang wat die ligkrag tot 16 000 000 C.D. vermeerder het. In 1974 is dit weer vervang met 'n 1,5 kW-lamp wat die ligkrag na ongeveer 5 000 000 C.D. verminder het. Die vuurtoring is in 1979 ten volle geoutomatiseer, wat dit moontlik gemaak het om die bemanning van drie tot een te verminder.


</doc>
<doc id="17373" url="https://af.wikipedia.org/wiki?curid=17373" title="Kaappuntvuurtorings">
Kaappuntvuurtorings

Daar is twee Kaappuntvuurtorings by Kaappunt op die Kaapse Skiereiland:



</doc>
<doc id="17374" url="https://af.wikipedia.org/wiki?curid=17374" title="Kaappunt-vuurtoring (Diaspunt)">
Kaappunt-vuurtoring (Diaspunt)

Die Kaappunt-vuurtoring is een van twee vuurtorings by Kaappunt in die Kaap van Goeie Hoop-natuurreservaat op die suidelike punt van die Kaapse Skiereiland. Die eerste toring by Kaappunt is op 1 Mei 1860 816 meter bo die see opgerig. Dit was egter te hoog en gereeld in die mis, waar dit nie gesien kon word nie. 'n Nuwe toring is toe 286 meter bo die see opgerig. Die hoeksteen van die nuwe toring is op 25 April 1914 gelê, maar dit eers ná die Eerste Wêreldoorlog voltooi en in gebruik geneem.

Die toring se lamp is teen sonsondergang op 11 Maart 1919 deur 'n drie jaar oue meisie, Thurl Cooper, dogter van die vuurtoring-ingenieur H.C. Cooper, aangesteek.

Die nuwe Kaappunt-vuurtoring is die kragtigste in Suid-Afrika. Dit flits drie keer elke dertig sekondes.


</doc>
<doc id="17375" url="https://af.wikipedia.org/wiki?curid=17375" title="Kaappunt-vuurtoring (Kaap Maclear)">
Kaappunt-vuurtoring (Kaap Maclear)

Die ou Kaappunt-vuurtoring by Kaap Maclear is een van twee vuurtorings by Kaappunt in die Kaap van Goeie Hoop-natuurreservaat op die suidelike punt van die Kaapse Skiereiland. Dit is 'n 8 m (27 voet) hoë silindriese gietystertoring en is sedert 1919 onaktief. Die boonste helfte van die vuurtoring is wit geverf en die onderste helfte swart; die lantern is wit met 'n rooi koepel.

Die ou toring is op 1 Mei 1860 opgerig. Die toring, met 'n fokale vlak van 249 m (816 voet) bo seevlak, was egter te hoog en gereeld in die mis waar dit nie deur skepe gesien kon word nie. Nadat die Portugese skip Lusitania op 18 April 1911 gestrand het, is besluit om 'n nuwe toring op te rig. 'n Nuwe toring, met 'n fokale vlak van 87 m (285 voet) bo seevlak, is toe opgerig om die ou toring te vervang en in 1919 in gebruik geneem.

Die oorspronklike ou vuurtoring by Kaap Maclear bestaan steeds en is vandag 'n toeristeaantreklikheid asook die sentrale moniteringspunt vir alle vuurtorings in Suid-Afrika. Toegang tot hierdie historiese gebou is deur middel van die Vlieënde Hollander-kabelbaan wat besoekers van die laer stasie op 127 meter bo seevlak vervoer na die boonste stasie, 286 meter bo seevlak.


</doc>
<doc id="17376" url="https://af.wikipedia.org/wiki?curid=17376" title="Dasseneiland-vuurtoring">
Dasseneiland-vuurtoring

Dasseneiland-vuurtoring is 'n vuurtoring op Dasseneiland in die Atlantiese Oseaan, 55 kilometer van Tafelbaai.

Die 28 meter hoë wit en rooi geverfde gietyster-vuurtoring is in 1893 opgerig om skepe te waarsku teen die riwwe en kelpbeddings om die eiland wat gereeld in digte mis uit die koue Atlantiese Oseaan gehul is. Die eilandjie, wat skaars 220 hektaar groot is, is in die vroeë 1600's deur seevaarders besoek.

Die vuurtoring is een van die belangrikstes op die Kaapse seeroete en word te alle tye beman. In die verlede het so baie skepe in die omgewing van die eiland vergaan dat skilpaaie en hase op die eiland vrygelaat is om voedsel aan skipbreukelinge te verskaf. Die eiland se naam kom ook van die dassies wat op die eiland agtergelaat is.

Die vuurtoringwagter en sy gesin wat op die eiland woon, word elke ses weke per helikopter besoek en vir 'n kort besoek teruggebring na die vasteland.


</doc>
<doc id="17377" url="https://af.wikipedia.org/wiki?curid=17377" title="Roman Rock-vuurtoring">
Roman Rock-vuurtoring

Roman Rock-vuurtoring is 'n vuurtoring op 'n rots in Valsbaai by die ingang van die Simonstadse hawe. Dit is die enigste vuurtoring in Suid-Afrika wat op 'n rots in die see gebou is. Die rots is tydens hooggety heeltemal onder die see.

Die vuurtoring is op 16 September 1861 in gebruik geneem nadat Joseph Nourse aan die sekretaris-generaal van die vloot in Londen geskryf het oor die belangrikheid daarvan om iets te doen vir die beveiliging van Britse skepe wat soms by Simonstad kom vasmeer het. Alhoewel die witgeverfde gietyster-vuurtoring in Engeland voorafvervaardig is, het die oprigting steeds vier jaar geduur. Die vuurtoring is in 1919 ten volle geoutomatiseer en word sedertdien nie meer beman nie.


</doc>
<doc id="17378" url="https://af.wikipedia.org/wiki?curid=17378" title="Hangklip-vuurtoring">
Hangklip-vuurtoring

Die Hangklip-vuurtoring is by Hangklip op die oostelike punt van Valsbaai geleë.

Die vuurtoring, wat van gewapende beton gemaak is, is 22 meter hoog. Dit is in 1960 binne vyf of ses dae voltooi. Die toring is geoutomatiseer en onbeman en word van Groenpunt af beheer.


</doc>
<doc id="17379" url="https://af.wikipedia.org/wiki?curid=17379" title="Danger Point-vuurtoring">
Danger Point-vuurtoring

Die Danger Point-vuurtoring is 'n vuurtoring aan die suidpunt van Walkerbaai naby Gansbaai. Dit is 'n wit geverfde, agthoekige houttoring.

Bartolomeus Dias het Danger Point oorspronklik "Ponte de Sao Brandao" genoem toe hy dit op 16 Mei 1488 besoek het. Die naam Danger Point kom van die verraderlike rif en rotse onder die wateroppervlak wat dit uiters gevaarlik vir skepe maak wat naby die kus vaar.

Die vuurtoring is op 1 Januarie 1895 in gebruik geneem. 43 jaar vantevore, op 25 Februarie 1852, het die Britse troepedraer HMS Birkenhead op pad na Port Elizabeth hier op die rotse geloop. Altesaam 445 mense – soldate en hulle gesinne – het gesterf. 'n Gedenkplaat is in die muur van die toring aangebring.


</doc>
<doc id="17380" url="https://af.wikipedia.org/wiki?curid=17380" title="Marble Hall">
Marble Hall

Marble Hall is 'n groot dorp in die Sekhukhune-distriksmunisipaliteit van die Limpopoprovinsie in Suid-Afrika.

In 1947 het ene mev. Visagie marmer ontdek in Marble Hall. Marmer word egter lankal nie meer hier ontgin nie. Die dorp is in 1942 opgemeet en in 1945 geproklameer.

Die N11 nasionale pad gaan deur Marble Hall. Die belangrikste landbougewasse in die distrik is koring en sitrus.



</doc>
<doc id="17381" url="https://af.wikipedia.org/wiki?curid=17381" title="Kaap Sint Blaize-vuurtoring">
Kaap Sint Blaize-vuurtoring

Die Kaap Sint Blaize-vuurtoring is 'n vuurtoring by Mosselbaai aan die Kaapse Suidkus. Dit is 'n sirkelvormige, wit geverfde gietystertoring. Dit is op 15 Maart 1864 in gebruik geneem.


</doc>
<doc id="17387" url="https://af.wikipedia.org/wiki?curid=17387" title="Stompneuspunt-vuurtoring">
Stompneuspunt-vuurtoring

Stompneuspunt-vuurtoring is 'n vuurtoring aan die noordelike punt van Kaap St. Martin-skiereiland, by die westelike ingang van St. Helenabaai. Die 26 meter hoë toring is in die 1920's gebou. Dit is 'n vierkantige kliptoring. Dit is wit geverf met 'n groen lanternkoepel. Dit is onbeman en aktief.

Hierdie ongewone vuurtoring is privaat gebou en later amptelik in gebruik geneem.


</doc>
<doc id="17390" url="https://af.wikipedia.org/wiki?curid=17390" title="Milnerton-vuurtoring">
Milnerton-vuurtoring

Die Milnerton-vuurtoring is 'n vuurtoring aan die Atlantiese Oseaan op die noordoostelike punt van Tafelbaai in die Kaapstadse voorstad Milnerton.

Die 21 meter hoë silindriese betontoring is wit geverf. Dit is op 10 Maart 1960 in gebruik geneem. Die kort stukkie kus tussen Groenpunt en Milnerton het meer skepe geëis as enige ander deel van Suid-Afrika se kuslyn: meer as 150 skepe het hier vergaan.


</doc>
<doc id="17392" url="https://af.wikipedia.org/wiki?curid=17392" title="Seal Point-vuurtoring">
Seal Point-vuurtoring

Die Seal Point-vuurtoring is 'n vuurtoring by Kaap St. Francis, omtrent 30 km van Humansdorp en 100 km van Port Elizabeth. Dit is teen 27,75 meter die hoogste klipgebou in Suid-Afrika. Die bouwerk is begin deur Joseph Flack, 'n siviele ingenieur en argitek wat ook betrokke was by die bou van die Robbeneiland-vuurtoring. Nadat hy in November 1876 oorlede is, is die bouwerk deur W.B. Hays voltooi. Die vuurtoring is op 4 Julie 1878 in gebruik geneem. Dit is toegerus met 'n radiobaken, mishoring en misverklikker. 

Die Seal Point-vuurtoring, insluitende die twee oorspronklike huise op die eiendom, is op 11 Mei 1984 deur Gerrit van Niekerk Viljoen, Minister van Nasionale Onderwys, as 'n nasionale monument verklaar en word beskerm as 'n provinsiale erfenisterrein ingevolge die Wet op Nasionale Erfenishulpbronne (25/1999). 


</doc>
<doc id="17394" url="https://af.wikipedia.org/wiki?curid=17394" title="Kaap Columbine-vuurtoring">
Kaap Columbine-vuurtoring

Die Kaap Columbine-vuurtoring is 'n vuurtoring aan die kus van die Atlantiese Oseaan by Kaap Columbine, omtrent 3 km van Paternoster aan die Weskus. 

Die 15 meter hoë toring is uit hout vervaardig. Dit is in 1936 gebou op 'n stukkie hoër grond genaamd Castle Rock, wat die lig 80 meter bo seevlak plaas. Die toring is deur H.C. Cooper ontwerp en gebou. Dit is teen sononder op 1 Oktober 1936 deur sy vrou geopen. 

Kaap Columbine is genoem na die skuit Columbine wat in 1829 daar vergaan het.


</doc>
<doc id="17395" url="https://af.wikipedia.org/wiki?curid=17395" title="Kaap Agulhas-vuurtoring">
Kaap Agulhas-vuurtoring

Die Kaap Agulhas-vuurtoring is 'n vuurtoring by Kaap Agulhas, die suidelikste punt in Afrika.

Die 27 meter hoë ronde toring is wit geverf met rooi strepe. Dit is op 1 Maart 1849 in gebruik geneem en is gebou volgens die model van die Pharos van Alexandrië, een van die sewe klassieke wonders van die wêreld. Daar is in 1840 in Kaapstad begin met die insameling van geld vir die bou van 'n vuurtoring by Kaap Agulhas. Bydraes deur die publiek en owerhede is aangevul met bydraes uit Kalkutta, Bombaai, Madras, Manila, Sint Helena en Londen. Michiel van Breda, na wie die nabygeleë Bredasdorp vernoem is en wat die plaas Zoetendalsvlei besit het, het ingestem om soveel grond as wat nodig sou wees, te skenk om die vuurtoring te bou. In 'n toespraak in Kaapstad het hy verwys na die Arniston-skeepsramp van 30 Mei 1815 waarin slegs ses van die 378 mense aan boord oorleef het. 
Bouwerk het op 1 April 1847 begin en is teen Desember 1848 voltooi. Lig is aanvanklik verskaf uit vet uit skaapsterte. In 1905 is die vetlamp vervang met 'n olielamp wat in 1914 opgegradeer is na 'n roterende stelsel wat 470 000 kerskrag gelewer het. In 1936 is 'n elektriese lig geïnstalleer van 12 000 000 kerskrag. In 1962 het die sandsteen waaruit die toring gebou is, begin ingee en in 1968 is 'n tydelike aluminiumtoring naby die hoofvuurtoring opgerig. 

Die toring is in 1973 tot Nasionale Monument verklaar. Nadat dit teen 1988 herstel is, is die lig van die tydelike toring by die nuwe Groenriviermond-vuurtoring gebruik. Op 28 Januarie 1994 is 'n museum by die vuurtoring amptelik geopen.

Kaap Agulhas Toerisme se statistiek toon 8 673 besoekers in die eerste maand sedert die heropening in 2013. In 2013 het 40 000 besoekers die mees suidelike punt van Afrika besoek, wat drie keer meer is as in 2012.

Die Kaap Agulhas-vuurtoring is op 2 Maart 1973 deur Johannes Petrus van der Spuy, Minister van Nasionale Onderwys, as 'n nasionale monument verklaar. Dit word beskerm as 'n provinsiale erfenisterrein ingevolge die Wet op Nasionale Erfenishulpbronne (25/1999). 



</doc>
<doc id="17396" url="https://af.wikipedia.org/wiki?curid=17396" title="Doringbaai-vuurtoring">
Doringbaai-vuurtoring

Die Doringbaai-vuurtoring is 'n vuurtoring aan die Atlantiese Oseaan by Doringbaai, 'n vakansieoord en vissersdorpie omtrent 8 km suidoos van Strandfontein.

Die huidige vuurtoring is in 1963 opgerig nadat die oorspronklike toring in 'n windstorm vernietig is. Dit is 'n 24 meter hoë betontoring met 'n lantern en galery wat wit geverf is en 'n horisontale swart band aan die bokant van die toring.


</doc>
<doc id="17397" url="https://af.wikipedia.org/wiki?curid=17397" title="Groenriviermond-vuurtoring">
Groenriviermond-vuurtoring

Die Groenriviermond-vuurtoring is 'n vuurtoring aan die Atlantiese Oseaan by Groenriviermond, die monding van die Groenrivier, omtrent 120 km noordwes van Strandfontein.

Die vuurtoring is in 1988 gebou. Die 17,2 meter hoë betontoring is geel geverf met 'n horisontale swart band. Die lig is afkomstig van die tydelike toring wat tussen 1968 en 1988 by Kaap Agulhas diens gedoen het.


</doc>
<doc id="17398" url="https://af.wikipedia.org/wiki?curid=17398" title="Hondeklipbaai-vuurtoring">
Hondeklipbaai-vuurtoring

Die Hondeklipbaai-vuurtoring is 'n vuurtoring aan die Atlantiese Oseaan aan die noordelike kant van baai by Hondeklipbaai, 'n vakansiedorp vir boere, vissers en skubaduikers met 'n natuurlike hawe wat vroeër vir die uitvoer van koper gebruik is, 104 km van Springbok af.

Die huidige toring is in 1956 opgerig en bestaan uit 'n metaaltoring met 'n groot wit-en-rooi gestreepte diamantvormige dagmerk. Die lig was van die begin af ten volle geoutomatiseer. Die drie kort flitse wat elke 15 sekondes gegee word, is afkomstig van 'n asetileengasflits. Dit word deur 'n klein dromlens versterk om sigbaarheid tot een seemyl te verbeter.


</doc>
<doc id="17399" url="https://af.wikipedia.org/wiki?curid=17399" title="Port Nolloth-vuurtoring">
Port Nolloth-vuurtoring

Die Port Nolloth-vuurtoring is 'n vuurtoring aan die Diamantkus in Port Nolloth aan die Atlantiese Oseaan.

Die vuurtoring is in 1909 gebou en bestaan uit 'n driehoekige staalskelettoring met 'n swart-en-wit gestreepde onderstebo driehoek-dagmerk.


</doc>
<doc id="17402" url="https://af.wikipedia.org/wiki?curid=17402" title="Tafelbaai">
Tafelbaai

Tafelbaai (Engels: "Table Bay") is 'n natuurlike inham waaroor Kaapstad uitkyk en is geleë aan die noordekant van die Kaapse Skiereiland, wat suidwaarts tot by Kaap die Goeie Hoop strek.

Die naam Tafelbaai is afgelei van die wêreldberoemde Kaapse landmerk Tafelberg, wat op sy beurt só genoem is vanweë sy plat kruin. Robbeneiland is in die baai. Hoewel die baai reeds eeue lank bekend is as 'n veilige hawe vir skepe, is dit in werklikheid nie 'n baie goeie natuurlike hawe nie en is dit blootgestel aan stormwinde uit die suidooste en noordweste. Baie seilskepe wat in die 17de en 18de eeue in die baai skuiling gesoek het, het weens storms gestrand. Die Nederlandse koloniste het egter voortgegaan om 'n nedersetting hier te vestig aangesien daar min natuurlike hawens langs die Kaapse kus is en die naaste alternatiewe – Valsbaai en Saldanhabaai – byna geen vars water gehad het nie.

'n Hawe is mettertyd in Tafelbaai gebou deur landherwinning en die bou van breekwaters om skepe te beskerm. Die ouer deel van die struktuur staan as die Victoriadok bekend. Die nuwer deel word Duncandok genoem.



</doc>
<doc id="17403" url="https://af.wikipedia.org/wiki?curid=17403" title="Kaapse Skiereiland">
Kaapse Skiereiland

Die Kaapse Skiereiland is 'n meestal rotsagtige skiereiland wat 75 kilometer in die Atlantiese Oseaan in steek op die suidwestelike hoek van Afrika. By die suidelike punt van die skiereiland is Kaappunt en Kaap die Goeie Hoop. Aan die noorde punte is die beroemde Tafelberg bo Kaapstad, Suid-Afrika. 

Die skiereiland was vroeër 'n eiland, maar ongeveer sestig miljoen jaar gelede is dit met die vasteland verbind deur die verrysing van die sanderige gebied wat nou as die Kaapse Vlakte bekend staan. Die dorpe op die Kaapse Skiereiland vorm nou deel van Groot-Kaapstad. 

Kaap die Goeie Hoop word soms aangegee as die ontmoetingspunt van die Atlantiese Oseaan en die Indiese Oseaan. Die Internasionale Hidrografiese Organisasie definieer die oseaangrens egter sodat die ontmoetingspunt by Kaap Agulhas is, omtrent 200 km suidoos van Kaapstad. 

Die Kaapse Skiereiland is ryk aan natuurskoon en byna die hele skiereiland vorm deel van die Tafelberg Nasionale Park, 'n natuurreservaat wat in 1998 gestig is.


</doc>
<doc id="17404" url="https://af.wikipedia.org/wiki?curid=17404" title="Tafelberg Nasionale Park">
Tafelberg Nasionale Park

Die Tafelberg Nasionale Park is 'n natuurreservaat op die Kaapse Skiereiland by Kaapstad, Suid-Afrika.

Die park wat in 1998 gestig is, beslaan die Tafelberg-bergreeks, wat van Seinheuwel in die noorde strek tot by Kaappunt, en die see en kus van die skiereiland. Die nou stukkie land word omsluit deur die Atlantiese Oseaan aan die westekant en die warmer Valsbaai aan die oostekant. Die park is ryk aan plant- en dierelewe insluitend die Kaapse fynbos. Die park is uniek in die sin dat dit geheel en al in 'n stedelike gebied geleë is. Dit is ook ryk aan historiese en kultuurskatte.

Die park is grotendeels vrylik toeganklik en toegangsfooie is slegs op drie plekke betaalbaar, naamlik by Kaap die Goeie Hoop, Boulders en Silwermyn. 

Die park beslaan 25 000 hektaar en daar word beoog om nog 5 000 hektaar by die park te voeg. Tydens die vestiging daarvan is die park gefinansier deur die "Global Environmental Facility (GEF)" in Washington wat betaal het vir vestiging van die park en die uitroei van uitheemse indringerplante. 'n Ander bron van finansiering was die Franse "Fonds français pour l'environnement mondial (FFEM)". Die park word verder uitgebrei en onderhou uit fondse van die "Uitgebreide Openbare Werke"-program van die Departement van Omgewingsake en Toerisme en indringerplante word uitgeroei deur die "Werk vir Water"-program van die Departement van Waterwese en Bosbou.

Die Tafelberg Nasionale Park, wat in 1998 gestig is, het voor 2004 bekend gestaan as die Kaapse Skiereiland Natuurreservaat

Die park is as deel van die Kaapse Blommeryk in 2004 deur die Verenigde Nasies se Opvoedkundige, Wetenskaplike en Kulturele Organisasie (Unesco) tot 'n wêrelderfenisgebied verklaar.
Die aangrensende mariene- en kusgebiede is in 2004 verklaar tot die Tafelberg Mariene-bewaringsgebied ("Table Mountain Marine Protected Area" {en})





</doc>
<doc id="17405" url="https://af.wikipedia.org/wiki?curid=17405" title="Simonstad-skeepswerfvuurtoring">
Simonstad-skeepswerfvuurtoring

Simonstad-skeepswerfvuurtoring is 'n vuurtoring op die elmboog van die breekwater wat die Simonstad-skeepswerf omsluit aan Valsbaai in die Kaapse Skiereiland.

Die vuurtoring is in 1910 gebou. Dit is 'n 13 meter hoë ongeverfde kliptoring met 'n galery. Die lantern is verwyder. Die toring het 'n wit neonlig wat 2,5 sekondes lank aanbly en dan vir 1,5 sekondes af is.


</doc>
<doc id="17406" url="https://af.wikipedia.org/wiki?curid=17406" title="Quoin Point-vuurtoring">
Quoin Point-vuurtoring

Die Quoin Point-vuurtoring is 'n vuurtoring by Quoin Point aan die Kaapse Suidkus tussen Danger Point en Kaap Agulhas ongeveer 3 kilometer suid van Die Dam.

Die vuurtoring is in 1955 opgerig. Dit is 22 meter hoog en bestaan uit 'n vierkantige, piramidevormige staalskelet met 'n rooi-en-wit gestreepte, diamantvormige dagmerk en 'n twee verdieping hoë wit houthuis vir die toringwagter.


</doc>
<doc id="17408" url="https://af.wikipedia.org/wiki?curid=17408" title="MK">
MK

MK (voorheen MK89 of Kanaal 89) was 'n Suid-Afrikaanse musiekkanaal op Multichoice se satellietdiens DStv. Die kanaal het meestal gefokus op Afrikaanse programme en musiek, maar het ook 'n verskeidenheid van internasionale en Engelse musiek gespeel.

Die kanaal het middel 2005 die lig gesien, en die naam is afkomstig vanaf die woorde Musiek Kanaal en die kanaal se destydse nommer op DStv, 89. Daar is mettertyd meer en meer na MK89 kanaal as net "MK" verwys, weens die moontlikheid dat Multichoice dalk die kanaalnommer kon verander in die toekoms, soos wat dit gereeld met sy ander kanale gedoen het, en dat MK89 dan sy identiteit sou kon behou. Op 1 Oktober 2007 is MK vanaf kanaal 89 na kanaal 324 verskuif. Teen die einde van Julie 2013 het DStv die kanaal gekanselleer en het besluit om dit te skuif na die klankpakket weens 'n gebrek aan kykers. MK handhaaf steeds 'n aktiewe aanlynteenwoordigheid op hul YouTube kanaal, Facebook blad en webwerf.

Die volgende word gelys as programme op hul amptelike webwerf:

Die kanaal se eerste toekenningsprogram, MK Awards 2007, is op 19 Februarie uitgesaai.. Daar is tien kategorieë, wat strek van meer 'ernstige' kategorieë soos "Beste Solo" en "Beste Groep" tot ligte kategories soos "Swakste Video". Daar is 3 000 beoordelaars (die kanaal verwys na hulle as "Judges"), wat bestaan uit gewone mense, wat op die webwerf of deur middel van hulle selfone registreer, en dan deur die kanaal gekies is. Daar was omstredenheid oor die feit dat slegs mense van die teikenouderdom van die kanaal as beoordelaars gekies is.




</doc>
<doc id="17409" url="https://af.wikipedia.org/wiki?curid=17409" title="Swakopmundvuurtoring">
Swakopmundvuurtoring

Swakopmundvuurtoring is 'n vuurtoring in Swakopmund aan die Atlantiese Oseaan in Namibië.

Die vuurtoring is in 1903 in gebruik geneem. Die toring is 28 meter hoog, van klip en beton gemaak en silindries in vorm. Dit is in rooi en wit band geverf. Die vuurtoring was aanvanklik net 'n derde so hoog soos dit nou is en moes verhoog word nadat dorp tot so mate uitgebrei het dat dit nie meer vir skeepsverkeer sigbaar was nie. Die vuurtoring is in 1980 geëlektrifiseer. Die huidige laternhuis en roterende lig is in 1982 geïnstalleer en 'n vlekvrye staal-weerhaan in Maart 1983 opgerig.


</doc>
<doc id="17410" url="https://af.wikipedia.org/wiki?curid=17410" title="Diazpuntvuurtoring">
Diazpuntvuurtoring

Diazpuntvuurtoring is 'n vuurtoring aan die Atlantiese Oseaan op Diazpunt by Lüderitz in Namibië.

Die vuurtoring is in 1915 opgerig. Dit is 28 meter hoog met 'n lantern en galery wat op 'n eenverdieping hoë seshoekige klipbasis staan. Die toring is in rooi en wit bande geverf. Daar is ook 'n mishoring wat 450 meter noord van die vuurtoring geleë is.


</doc>
<doc id="17411" url="https://af.wikipedia.org/wiki?curid=17411" title="Pelikaanpuntvuurtoring">
Pelikaanpuntvuurtoring

Pelikaanpuntvuurtoring is 'n vuurtoring aan die Atlantiese Oseaan op Pelikaanpunt, 'n lang sanderige skiereiland, by Walvisbaai in Namibië.

Die vuurtoring is in 1932 deur die Suid-Afrikaanse regering opgerig tydens die administrasie van Walvisbaai. Die toring is 34 meter hoog. Dit is 'n ronde gietystertoring met 'n lantern en galery. Die toring is in horisontale swart en wit bande geverf.



</doc>
<doc id="17412" url="https://af.wikipedia.org/wiki?curid=17412" title="Haai-eilandvuurtoring">
Haai-eilandvuurtoring

Haai-eilandvuurtoring is 'n vuurtoring op Haai-eiland in Lüderitz, Namibië, se hawe.

Die vuurtoring is in 1903 opgerig en is sedert 1910 onaktief en 'n moderne direksionele lig staan nou op 'n skeletstaaltoring naby die oorspronklike toring. Die vuurtoring is 12 meter hoog en silindries in vorm met 'n galery. Die lantern is verwyder. Die toring is wit geverf met rooi detail. Die oorspronklike toring vorm nou deel van 'n vakansieoord en kamers kan vir oornagverblyf gehuur word.


</doc>
<doc id="17414" url="https://af.wikipedia.org/wiki?curid=17414" title="Ystervarkpunt-vuurtoring">
Ystervarkpunt-vuurtoring

Die Ystervarkpunt-vuurtoring is 'n vuurtoring by Ystervarkpunt, ongeveer 80 km suidwes van Mosselbaai tussen Gouritsmond en Stilbaai in die Wes-Kaap.

Die huidige toring is 'n 22 meter hoë, ronde betontoring wat in rooi en wit spiraalbande geverf is, met 'n fokale vlak van 50 meter. Dit lewer 'n wit flits elke 10 sekondes.

Die eerste toring was 'n 24 meter hoë aluminium-tralietoring met 'n galery en lantern wat in 1964 opgerig is. Die tralietoring was swart geverf met horisontale geel strepe. Die huidige betontoring het dit in 2006 vervang.


</doc>
<doc id="17415" url="https://af.wikipedia.org/wiki?curid=17415" title="Kerkplein, Pretoria">
Kerkplein, Pretoria

Kerkplein is die historiese sentrum van Pretoria, Suid-Afrika by die kruising van Kerkstraat en Paul Krugerstraat.

Kerkplein is in 1855 opgerig toe President van die Zuid-Afrikaansche Republiek Marthinus Wessel Pretorius die stadsbeplanners, die broers Devereaux, aangesê het om 'n plein vir mark en kerkgang doeleindes te ontwerp. Die plein is aanvanklik ook as 'n sportveld gebruik en die verspringer Izak Prinsloo het in 1883 die eerste wêreldrekord deur 'n Suid-Afrikaner hier opgestel

Die eerste kerk op die plein is in 1857 voltooi. Nadat die kerk in 1882 afgebrand het is 'n tweede Gereformeerde Kerk in 1884-85 gebou. Dit is weer in 1904-05 gesloop nadat die kerk die plein in 1899 aan die ZAR regering verkoop het wat dit weer 1905 aan die stadsraad oorhandig het.

Een van die vernaamste kenmerke van die plein is 'n standbeeld van die Boere-leier en president van die Zuid-Afrikaansche Republiek Paul Kruger in die middel van die plein. Standbeelde van onbekende Boere burger-soldate omring Kruger se standbeeld op 'n laere vlak van die voetstuk. Die standbeeld is in 1896 in opdrag van Sammy Marks deur Anton van Wouw geskep. Van Wouw se standbeeld van Paul Kruger het eers voor Prinsepark en later voor die Pretoria Stasie gestaan. Dit is in 1954 na Kerkplein geskuif en op 10 Oktober 1954 deur Suid-Afrika se Eerste Minsiter D.F. Malan onthul.

Verskeie historiese en argitektonies belangrike geboue omring die plein: die Paleis van Justisie, die Ou Capitol Teater, die Tudor Kamers, die Ou Raadsaal, die Reserwebank, Ou Mutual-gebou, Ons Eerste Volksbank, Barclays Bank, Standard Bank, Law Chambersgebou, die Kirknessgebou, die Ou Nederlandsche Bank, Café Riche en die Algemene Poskantoor wat deur John Cleland ontwerp is.

Belangrike historiese gebeure wat op Kerkplein plaasgevind het sluit in die eerste hys van die Vierkleur, die lees van die proklamasie waarvolgens die ZAR deur Brittanje geannekseer is deur Theophilus Shepstone in 1877, Paul Kruger se voorstelling aan die ZAR burgers na sy verkiesing as President, die viering van Koningin Victoria se diamantjubileum in 1897, die hys van die Union Jack na die besetting van Pretoria deur Britse troepe in 1900 tydens die Tweede Vryheidsoorlog, die proklamasie van die Unie van Suid-Afrika en die inhuldiging van die eerste Staatspresident van die Republiek van Suid-Afrika.

Die getoringde Paleis van Justisie is waar moontlik die bekendste politiese verhore in Suid-Afrika se geskiedenis, die Rivoniaverhoor plaasgevind het. Tydens die verhoor is Nelson Mandela en 'n aantal ander ANC terroriste aangekla van hoogverraad en vervolgens skuldig bevind en tronkstraf opgelê. Ironies genoeg sou, in Suid-Afrika se eerste hoogverraadverhoor na die einde van Apartheid in 2003, 22 lede van die Boeremag verhoor en skuldig bevind word aan dieselfde tipe aanklagte as Mandela en sy kamerade.



</doc>
<doc id="17416" url="https://af.wikipedia.org/wiki?curid=17416" title="Paleis van Justisie, Pretoria">
Paleis van Justisie, Pretoria

Die Paleis van Justisie vorm deel van die Noord-Fasade van Kerkplein in Pretoria. Die gebou dateer uit die 19de eeu en is deur die Nederlandse argitek Sytze Wierda ontwerp. Dit is tans die hoofkantoor van die Gauteng Provinsiale Afdeling van die Suid-Afrikaanse Hooggeregshof.

Moontlik die bekendste politiese verhoor in Suid-Afrika se geskiedenis, die Rivoniaverhoor, het hier plaasgevind. Tydens die verhoor is Nelson Mandela en 'n aantal ander prominente vryheidstryd figure aangekla van hoogverraad en vervolgens in die tronk gesit.


</doc>
<doc id="17417" url="https://af.wikipedia.org/wiki?curid=17417" title="Norman Eaton">
Norman Eaton

Norman Musgrave Eaton (1902–1966) was 'n Suid-Afrikaanse argitek wat op 11 Oktober 1902 in Pretoria gebore is en veral bekend is vir die ontwerp van banke en huise. Hy sterf op 19 Julie 1966 in 'n motorongeluk in Pretoria.

Nadat hy in Pretoria en Kaapstad skoolgegaan het skryf hy in 1922 in vir 'n diplomakursus in argitektuur by die Universiteit van die Witwatersrand. Daar word hy raakgesien deur die argitek Gordon Leith wat hom in diens neem, van 1922 tot 1930, terwyl hy aandklasse bywoon om sy studies te voltooi. Leith plaas Eaton in 1926 aan die hoof van die Pretoriakantoor van sy praktyk. Eaton wen in 1929 die Baker studiebeurs wat hom in staat stel om 'n nege maande residensie by die Britse Skool in Rome te onderneem voor hy verskeie Europese lande in 1930 en 1931 besoek.

Met sy terugkeer na Suid-Afrika in 1933 stig hy sy eie praktyk in Pretoria. Hy spits hom veral toe op huise wat uit ongeverfde bakstene gebou is en Afrika-elemente, soos aspekte van Groot-Zimbabwe insluit. Later sou ook Egiptiese kuns en argitektuur 'n rol speel in sy huisontwerpe. In sy huisontwerpe het hy gepoog om 'n streeksgevoel vas te vang deur die gebruik van bekende plaaslike materiaal en vorms, deur aanpassing soos tot die warm klimaat soos klein vensters, sonskerms en dakoorhange wat by die huise uitseek, die gebruik van tradisionele hout vensterhortjies en die lê van groot lappe grondkleurige steenplaveisel.

In 1940 kry hy sy eerste groot opdrag vir 'n kommersiële gebou, die Landbank in Potchefstroom. In 1940 sluit hy 'n vennootskap met Alan Fair wat tot 1945 duur. In 1945 reis hy na Amerika, Argentinië en Brasilië en verskeie dele van suidelike en sentraal Afrika. Met sy terugkeer word hy uitgenooi om Reinethuis in Graaff-Reinet te restoureer.
Onder Eaton se bekendste werk is Huis Greenwood, die Bank der Nederlande in Kerkstraat, Pretoria, Polley's Arcade in Pretoria, die Kleinteater in Pretoria en die Bank der Nederlande in Smitstraat, Durban. Hy het ook die Landbankgeboue in Potchefstroom, Pietermaritzburg en Kroonstad ontwerp.

In 1960 het die Suid-Afrikaanse Akademie vir Wetenskap en Kuns 'n goue medalje aan hom toegeken. By 'n gedenkdiens in sy eer een en 'n half jaar na sy dood het verskeie kunstenaar en argitekte waaronder Alexis Preller sy lof betuig. In 1968 het die Instituut van Suid-Afrikaanse Argitekte hom postuum 'n Goue Medalje toegeken.


</doc>
<doc id="17419" url="https://af.wikipedia.org/wiki?curid=17419" title="Kloktoring">
Kloktoring

Die term kloktoring (Belgies-Nederlands: "Belfort", Frans: "Beffroi" of "Belefroi", Duits: "Belfried" of "Bergfried", Engels: "Belfry") verwys na 'n hoë stormtoring met klokke, wat veral in Vlaamse stede aangetref word. 

Die argitektoniese vakterm "belfort", wat oorwegend in België gebruik word, maar in Nederland en Suid-Afrika nouliks bekend is, is 'n analogiese vervorming van die Franse "beffroi" ("klokkestoel, belegtoring"). Die ooreenkomstige Oud-Franse term was "berfroi" en het in die 12de eeu ontstaan uit die Frankiese term "bergfrid" ("toring, bolwerk") - vergelyk Duits "Bergfried" en Engels "belfry".

Die meeste kloktorings is in die tydperk van die Gotiese argitektuur opgerig en behoort tot die belangrikste wêreldlike geboue van die Middeleeue. Hulle voorlopers was dikwels houttorings, waarvan egter geen enkele voorbeeld tot vandag bewaar gebly het nie. Hierdie torings is deur die stedelike regerings of gildes as 'n simbool van burgerlike mag opgerig en het ook hulle onafhanklikheid teenoor die kerklike gesag versinnebeeld. Die kloktorings is gewoonlik met die raadsale verbind of as vrystaande geboue langsaan opgerig.

Die kloktoring was die veiligste en mees beskutte gebou van 'n Middeleeuse stad en het meestal die stedelike argiewe, die skatkamer en dikwels ook die tronk gehuisves. Daarnaas is dit as 'n wagtoring gebruik om vyandelike troepe of brande vroegtydig te ontdek en om amptelike kennisgewings uit te roep. 'n Toringwagter is aangestel om hierdie funksies te vervul. 

'n Stadsklok, vanaf die 16de eeu ook 'n carillon of klokkespel (Nederlands: "beiaard"), is veral in Vlaandere, Nederland en Noord-Frankryk gebruik om die tyd te struktureer en die sein te gee vir die sluiting van die stadspoorte. Die stadsklokke is ook by die begin en einde van die werkstyd en tydens feeste gelui. Die donjons en sentrale torings van kastele is nou verwant aan die stedelike kloktoring.

Die 24 Vlaamse en ses Waalse kloktorings is deur UNESCO in 1999 as wêrelderfenisgeboue gelys. In 2005 is 'n bykomende Waalse kloktoring by dié lys gevoeg. 

Die kloktoring van Gent met 'n hoogte van 118 meter is in die tydperk tussen 1313 en 1380 opgerig. 'n Oorspronklike bouplan van Jan van Haelst word in die plaaslike Bijloke-museum bewaar. Die Gentse kloktoring lê tussen die torings van die Sint-Baafs-katedraal en die Sint-Niklaaskerk en vorm 'n reguit lyn met hulle, die "drie torings van Gent". Dit staan bekend vir sy vier wagtersstandbeelde uit die jaar 1339, wat van steen gemaak en op die hoektorings opgerig is, die Rolandsklok uit die jaar 1660 met 'n gewig van 6 070 kilogram, 'n klokkespel uit die jaar 1669, 'n toringklok uit die jaar 1912 en veral sy kenmerkende spits, die "Draak van Gent", wat in 1377 gegiet is.

Die "Secreet", 'n kamer, waarin belangrike dokumente aangaande voorregte bewaar is, is van twee deure met drie slotte elk voorsien, en die sleutels was in die besit van verskillende gildes van ambagsmanne. Die kas, waarin die dokumente bewaar is, het oor 18 grendels beskik, wat met drie sleutels gesluit is. Slegs regters en lede van die jurie was gemahtig om die kas te open, en hulle het ook die sleutels bewaar.

Die beroemde koktoring van Brugge is vanaf 1240 as 'n deel van die markhalle vir die lakenhandel opgerig. Die steentoring is met 'n spits van hout versier, wat in 1280 saam met die stedelike argief deur 'n brand verniel is. Die spits is in 1296 herbou, maar opnuut in 1493 deur 'n brand verwoes, waarby ook die stadsklok verniel is. In 1741 het ook die derde spits afgebrand. In 1822 is uiteindelik 'n Neo-Gotiese steenkroon in plaas van die spits op die Middeleeuse toring opgerig. Die kloktoring het hierdeur 'n hoogte van 93 meter bereik, maar staan sowat een meter skuins. Die klokkespel uit die 17de eeu word nog steeds gebruik.

Die kloktoring van Aalst op die stad se Grote Mark is 'n Laat-Gotiese gebou uit die 15de eeu, wat 'n 13de eeuse hoektoring vervang het - destyds die oudste toring van sy soort in die Lae Lande. Die klokkespel met sy 52 klokke word nog steeds gespeel. Sedert die tagtigerjare van die 20ste eeu vind die vergaderings van die stadsraad weer in die gebouekompleks plaas.

Die 14de eeuse kloktoring van Dendermonde was oorspronklik die hoektoring van 'n lakenhal, wat vanaf 1337 opgerig is. Die hal is in 1377 uitgebou tot die stedelike raadsaal, en by hierdie geleentgeid is die huidige kloktoring opgerig. Net soos ander dele van die ou stadskern is die raadsaal en sy toring tydens die Eerste Wêreldoorlog ernstig beskadig. Die kloktoring is volledig verniel en later deur 'n nuwe toring vervang.
Mechelen spog met twee kloktorings. Die toring van die Sint-Rombout-katedraal (13de tot 16de eeu) is weens 'n gebrek aan fondse nie voltooi nie, maar bereik nogtans 'n hoogte van 97 meter. Dit beskik naas sy historiese ook oor 'n nuwe klokkespel. Altesaam is daar nou 98 bronsklokke met 'n totale gewig van 80 ton. Die kloktoring van die lakenhal is eweneens weens 'n gebrek aan fondse nie voltooi nie, nadat die lakenhandel minder belangrik geword het.



In 2005 het UNESCO ook 23 kloktorings in Nord-Pas de Calais, Pas de Calais en Picardie by die lys van wêrelderfenisgeboue gevoeg. Die Franse dele van Vlaandere, Hainaut en die gewes Artois is eers in 1678 by Frankryk ingelyf en het oorspronklik deel uitgemaak van die Boergondiese en Spaanse Nederlande. 



Die enigste historiese kloktoring in Nederland is in Sluis opgerig, wat vroeër ook deel uitgemaak het van Vlaandere.

Die tradisie van kloktorings het herleef in die Neogotiese boustyl van die laat 19de en vroeë 20ste eeu. Talle raadsale, poskantore, stasiegeboue en ander openbare instellings is van kloktorings voorsien, en hierdie torings het ook in gebiede buite die Lae Lande gewild geraak.


</doc>
<doc id="17420" url="https://af.wikipedia.org/wiki?curid=17420" title="Brasília">
Brasília

Brasília (die diakritiese teken word in Afrikaans dikwels weggelaat, dus ook Brasilia) is die hoofstad van Brasilië. Dit is in die Federale Distrik van Brasilië (Portugees: "Distrito Federal do Brasil", amptelike afkorting: DF) geleë en strek oor 'n oppervlak van 472,12 vierkante kilometer. Die stadsgebied het sowat 200 000 inwoners (2005), terwyl die metropolitaanse gebied van Brasília met 'n oppervlak van 5 822 vierkante kilometer 'n bevolking van 2,3 miljoen het. Die stad word omring deur satellietstede.
Die Federale Distrik lyk met sy uitgestrekte landbougebiede en 'n lae bevolkingsdigtheid eerder op 'n klein deelstaat. Met die oprigting van die kunsmatige hoofstad Brasília, wat op die sentrale plato van Brasilië lê en dieselfde afstand van die mees noordelike groot stad, Belém, en die mees suidelike, Porto Alegre, is, het die Brasiliaanse staatspresident Juscelino Kubitschek in die vyftigerjare van die 20ste eeu 'n ou droom verwesenlik. Talle Brasiliaanse visioenêre het die verskuiwing van die land se hoofstad na die yl bevolkte platolandskap van die binneland voorgestel as die gepaste metode om die Brasiliaanse samelewing, wat soos "krappe vasgeklou het aan 'n digbevolkte kuslyn", ingrypend te transformeer en dit te laat floreer in 'n paradys van oorvloed.

Brasília, wat in April 1960 amptelik ingewy is, versinnebeeld die inbesitneming van die Brasiliaanse binneland en is tegelykertyd een van die mees ambisieuse argitektoniese projekte van die 20ste eeu. As 'n meesterwerk van modernistiese boukuns is aan Brasília as enigste stad, wat in die 20ste eeu nuut ontstaan het, in 1987 die status van Unesco-wêrelderfenisgebied verleen.

Brasília maak deel uit van die Federale Distrik van Brasilië, wat deur president Kubitschek binne die grense van die deelstaat Goiás geskep is. Die distrik word in die weste deur die Descoberto- en in die ooste deur die Pretorivier begrens. Die stad lê in die hoogland van die Planalto Central, die sentrale plato van Brasilië met 'n hoogte van sowat 1 000 meter bo seevlak, naby die waterskeiding tussen die Amazonas- en die Rio de la Plata-gebiede.

Brasília lê sowat 1 015 kilometer van São Paulo, 1 130 kilometer van Rio de Janeiro, 2 280 kilometer van Recife, 2 120 kilometer van Belém en 207 kilometer van Goiânia (die hoofstad van die omliggende deelstaat Goiás) af. Brasília vorm saam met nedersettings in sy omgewing 'n selfstandige administratiewe eenheid.

Brasília is in die tropiese klimaatsone geleë. Die gemiddelde jaarlikse temperatuur is 20,7 °C, die gemiddelde jaarlikse reënval 1 552 mm. Weens die tropiese klimaat varieer gemiddeldes bedags dwarsdeur die jaar nouliks. So is die gemiddeld vir die warmste maand September 21,7 °C, en die vir die koudste maand Julie 18,5 °C. Gedurende die wintermaande daal die kwik snags egter met tot 10 °C sodat nagte in Junie en Julie as koel ervaar kann word.

Die meeste neerslae word in die reënseisoen tussen Oktober en April aangeteken met maandelikse gemiddeldes van tussen 100 en iets meer as 200 mm. Reënval in die droë seisoen tussen Mei en September is betreklik laer, met maandelikse gemiddeldes van minder as 50 mm.

Rio de Janeiro het sedert 1763 as die administratiewe hoofstad van Brasilië gedien, en so het die suidooste van Brasilië eeue lank die kerngebied van die land se ekonomiese ontwikkeling gebly. Die Brasiliaanse vryheidsvegter Tiradentes het reeds in 1789 vir 'n hoofstad in Sentraal-Brasilië gepleit, aangesien die destydse owerhede in die kusgebied min omgegee het vir die belange van die gewone mense. In 1821 het 'n Brasiliaanse afgevaardigde in die Portugese hoofstad Lissabon 'n voorstel vir die oprigting van 'n sentraal geleë hoofstad gemaak, en vanaf 1890 is ondersoeke ingestel om 'n geskikte terrein in die binneland vir die beplande stad te vind. In die volgende jaar is die besluit om die Brasiliaanse hoofstad na die sentrum van die land te verskuif in die Brasiliaanse grondwet vasgeskryf, en in 1893 is 'n gebied van 14 400 vierkante kilometer vir die oprigting van die nuwe hoofstad afgebaken. Die hoeksteen is op 7 September 1922 naby die stad Planaltina gelê.

Maar eers in 1946 het die voorneme om die hoofstad op te rig gestalte gekry. President Getúlio Vargas het die projek weens ander vraagstukke nie self aangepak nie, sodat die oprigting van Brasília eers gedurende die ampstermyn van sy opvolger, Juscelino Kubitschek, begin het.

Die eerste boumateriaal en gereedskappe is met valskerms in 'n gebied afgewerp wat aanvanklik net deur 'n aantal inheemse stamme bewoon is. Daarna is die stad vinnig ontwerp en gebou, en naas President Kubitschek was dit veral die bekende Brasiliaanse argitek Oscar Niemeyer en die stadsbeplanner Lucio Costa wat 'n belangrike rol by die totstandkoming van die nuwe hoofstad gespeel het. Uiteindelik was 60 000 werkers drie jaar lank by die boubedrywighede betrokke en is een miljoen kubieke meter beton en 100 000 metrieke ton staal vir die projek gebruik. Sement is per vliegtuig na die gebied vervoer aangesien daar nog geen paaie was nie. Die enorme tydsdruk, waaronder boukontrakteurs en werkers verkeer het, het meegebring dat nie altyd bouwerk van hoë gehalte voorsien is nie. Sommige betonstrukture het al enkele jare ná hul voltooiing krake begin toon.

Oscar Niemeyer is as die amptelike projekleier benoem en het die openbare geboue ontwerp. Lucio Costa het die plattegrond van die projek ontwerp, wat op 'n vliegtuig of 'n voël met gespreide vlerke gelyk het en vervolgens as die "Plano Piloto" bekend gestaan het. In argitektoniese opsig is die katedraal en die parlementsgebou as die belangrikste bakens van die nuwe stad beplan. Die Palácio da Alvorada, die ampswoning van die staatspresident van Brasilië, is as die eerste openbare gebou reeds in 1958 voltooi, terwyl sy amptelike werkplek, die Palácio do Planalto, in 1960 ingewy is.

Brasília is uiteindelik op 21 April 1960, die 168ste verjaardag van die vryheidsvegter Tiradentes, ingewy. Anders as sy voorganger Rio de Janeiro was die nuwe hoofstad vry van enige koloniale en boukundige erfenis, sonder barok- en klassieke geboue, en ook sonder krotbuurte. Dit was 'n rasionaal beplande stad met suiwer lyne en groot oop ruimtes, in 'n landskap van eindelose vlaktes wat tot die gesigseinder strek.

As 'n uitgestrekte stad was Brasilia allesbehalwe vir voetgangers ontwerp, en so het motors van begin af 'n sentrale rol as vervoermiddel gespeel. Die meerderheid van die politici en afgevaardigdes wat na Brasília moes verhuis, was aanvanklik nie gaande oor die nuwe stad in die wildernis nie en het oor naweke teruggevlieg na Rio de Janeiro.

Die Universiteit van Brasília is op 21 April 1962 geopen. Sowat een maand later, op 31 Mei, is ná tien jaar se boutyd ook die katedraal van Brasília ingewy. Ander belangrike geboue, wat later voltooi is, sluit die televisietoring (1967), die poskantoor (1977), die stadspark (1978) en die Sentraalbank (1981) in. Die eerste lyn van die stad se moltreinnetwerk is ná nege jaar se boutyd op 31 Maart 2001 amptelik ingewy.

Brasília word tans veral deur mense uit die middel- en hoërklas bewoon. Die oorspronklike bouplan het geen voorsiening gemaak vir die groot getalle werkers wat veral uit die noordooste van die land na die hoofstad gestroom het nie. Hulle word merendeels in die satellietstede rondom Brasília gehuisves, en net sowat 'n tiende van die Federale Distrik ("Distrito Federal", kort D.F.) se bevolking van drie miljoen woon in Lucio Costa se oorspronklike kernstad. Alhoewel groot gebiede in die D.F. volgens die oorspronklike beplanning vir die vestiging van nywerhede gereserveer is, het min industriële maatskappye hulle hier gevestig.

Terwyl die satellietstede deur hoë werkloosheidsyfers en gepaardgaande verskynsels soos drank- en dwelmmiddelmisbruik en hoë misdaadvlakke gekenmerk word, geniet die bewoners van Brasília danksy talle parke en 'n uitstekende infrastruktuur in vergelyking met ander Brasiliaanse stede 'n relatief hoë lewensgehalte.

Nogtans beskik die stad vanweë die gebrek aan sosiokulturele instellings nie oor die polsende lewe en fasiliteite vir kulturele aktiwiteite wat algemeen aan 'n hoofstad of metropool verbind word nie. Baie politici, afgevaardigdes en amptenare bestee naweke dan ook liewer in ander stede. Nogtans bly Brasília met sy hipermoderne argitektuur, aangename klimaat, hoë lewensgehalte, landskapsbeplanning, ryk flora en doeltreffende verkeerstelsel 'n simbool vir die vooruitgang van Brasilië waarin nog groot potensiaal vir ontwikkeling opgesluit lê.





</doc>
<doc id="17421" url="https://af.wikipedia.org/wiki?curid=17421" title="Hood Point-vuurtoring">
Hood Point-vuurtoring

Die Hood Point-vuurtoring is 'n vuurtoring in Oos-Londen, Suid-Afrika. Dit is op 4 Junie 1895 in gebruik geneem. Die vuurtoring is 14 meter hoog en bestaan uit 'n wit, ronde steentoring. Die lanternkoepel is rooi geverf. Voor die oprigting van die vuurtoring het die Castle Point-vuurtoring in die omgewing diens gedoen. 

Die Hood Point-vuurtoring is op 22 Mei 1998 as 'n provinsiale erfenisterrein verklaar en word beskerm ingevolge die Wet op Nasionale Erfenishulpbronne (25/1999). 


</doc>
<doc id="17423" url="https://af.wikipedia.org/wiki?curid=17423" title="Ilmenau">
Ilmenau

Ilmenau is 'n Duitse stad geleë in die deelstaat Thüringen, 40 kilometer suidwes van Erfurt.



</doc>
<doc id="17424" url="https://af.wikipedia.org/wiki?curid=17424" title="Arras">
Arras

Arras (Nederlands: Atrecht) is die prefektuur (administratiewe hoofstad) van die Noord-Franse département Pas-de-Calais met 'n oppervlak van 11,63 vierkante kilometer en 41 239 inwoners (2012).

Arras was oorspronklik 'n Keltiese nedersetting, wat later deur die Romeine tot die garnisoenstad Atrebatum uitgebou is. In die laat-antieke tydperk was Atrebatum 'n belangrike sentrum van die wolbedryf en sedert die 4de eeu ook die setel van 'n biskop.

Ná die Frankiese verowering van Gallië het Arras se belangrikheid afgeneem. In die 10de eeu is die stad by die graafskap Vlaandere ingelyf. Arras was die eerste stad in Vlaandere wat 'n vrybrief en ook die reg gekry het om self sy regters te kies.
Arras het eeue lank in die Frans-Nederlandse grensgebied gelê, en die stad het verskeie kere onder Franse en Nederlandse heerskappy gekom. Uiteindelik het die Franse argitek Sébastien Le Prestre de Vauban versterkings gebou, wat die Franse gehelp het om Arras definitief by Frankryk in te lyf. 

Danksy bemiddelaars, wat Pous Eugenius IV en die Konsilie van Basel verteenwoordig het, is in 1435 die Vrede van Arras tussen Frankryk en Boergondië, 'n voormalige bondgenoot van Engeland in die Honderdjarige Oorlog, gesluit. 

In ekonomiese opsig het Arras vir 'n lang tyd op die handel met Vlaandere gesteun. Later het die stad 'n landbousentrum vir suikerbeet geword, wat ook plaaslik verwerk is. 

Arras het ook 'n belangrike sentrum van die Suid-Nederlandse wandtapytbedryf geword. Die produkte van die plaaslike fabrieke staan nog steeds as "Arrazzi" bekend.

Tydens die Eerste Wêreldoorlog het Arras digby die frontlyn gelê. In die Slag van Arras, wat deur die Duitsers ook die Loretto-slag genoem is, was Franse en Duitse troepe naby Souchez in hewige gevegte gewikkel. Noord van Arras, in die heuwellandskap naby Vimy, het ook Kanadese troepe in loopgrawe Duitse aanvalle afgeweer. Arras is gedurende die oorlog ernstig beskadig en later herbou.

Tydens die Tweede Wêreldoorlog is Arras deur Duitse troepe beset. 240 Franse, wat as lede van die weerstandsbeweging "Résistance" beskou is, is in die sitadel van Arras tereggestel.

Arras beskik oor twee groot pleine in sy middestad, die "Grande Place" en die "Place des Héros", wat deur gerestoureerde historiese geboue omring word. Die ou stadskern met die Raadsaal in die Gotiese boustyl en die Laat-Gotiese katedraal van Arras is die belangrikste geboue, wat veral toeriste uit Nederland, Duitsland en die Verenigde Koninkryk lok.

Arras beskik ook oor 'n indrukwekkende kloktoring met klokkespel en 'n Museum vir Skone Kunste, wat deur die pragtige Benediktynse abdy van Saint-Vaast gehuisves word. Die museum vertoon 'n versameling van skilderye uit die 17de, 18de en 19de eeu, dekoratiewe kuns en 'n model van Arras.


</doc>
<doc id="17426" url="https://af.wikipedia.org/wiki?curid=17426" title="Florianópolis">
Florianópolis

Florianópolis (wat in die Brasiliaanse omgangstaal dikwels kort Floripa genoem word) is die hoofstad van die Suid-Brasiliaanse deelstaat Santa Catarina met 'n oppervlak van 433 vierkante kilometer en 406 564 inwoners (2006). Dit is naas Vitória en São Luís een van drie administratiewe hoofstede in Brasilië wat op eilande geleë is. Florianópolis lê gedeeltelik op die hoofeiland Santa Catarina, die vasteland en die omliggende eilande. Die metropolitaanse gebied van Florianópolis het 764 492 inwoners. 

Die stad word omring deur kleiner eilande, waarop tydens die 17de eeu forte opgerig is om skepe te beskerm. Die meeste van die inwoners woon in die noordelike helfte van die eiland Santa Catarina, terwyl die suidelike gedeelte meer geïsoleer en minder ontwikkel is. 

Hoewel die eerste setlaars van die Portugese Asore-eilandgroep gekom het, toon Florianópolis net soos die res van die staat Santa Catarina sterk Italiaanse en Duitse invloede. Die stad is vandag danksy die buitengewone ligging en uitgestrekte sandstrande in sy omgewing 'n gewilde bestemming vir toeriste uit die Suid-Amerikaanse buurlande. Die internasionale Hercílio Luz-lughawe verbind Florianópolis met Brasiliaanse en internasionale bestemmings.

Die oorspronklike bewoners van die gebied, die Carijós-Indiane, het na die stad as "Meiembipe" (letterlik "die gebergte langs die see") verwys. In 1675 is die eerste Europese nedersetting deur Portugese setlaars onder die leiding van die "bandeirante" Francisco Dias Velho, 'n boorling van São Paulo, as Nossa Senhora do Desterro gestig. 

Die naam is later dikwels verkort tot Desterro. Die stigting was veral daarop gemik om die suide van die Portugese kolonie teen Spaanse aanvalle te beskerm en die kolonisasie van die gebied te bevorder.

In die 18de eeu het talle immigrante van die Asore-eilandgroep hulle in die omgewing gevestig, en hulle tipiese vissersbote, volkspele, kantwerksters, kookkuns en koloniale argitektuur is nog steeds kenmerkend vir die gebied. 

In 1893 is die stad ter ere van die eerste Brasiliaanse visepresident en latere tweede staatspresident Floriano Vieira Peixoto (1839-1895) Florianópolis genoem.

Die federale grootpad ("rodovia federal") BR 101, een van Brasilië se hoofpaaie met 'n totale lengte van meer as 4 500 kilometer, loop in noord-suidelike rigting deur die voorstede Palhoça en São José, sowat twee kilometer wes van Florianópolis se middestad. Vanuit die weste kruis die BR 282 die BR 101 en verbind die metropolitaanse gebied met ander dele van Santa Catarina.

In die stadsgebied verbind die provinsiale paaie ("rodovias estaduais") SC 401 tot SC 406 Florianópolis se woonbuurte en voorstede op Santa Catarina-eiland met mekaar.

Twee brûe verbind Santa Catarina-eiland met die vasteland. Die "Ponte Hercílio Luz" is as Brasilië se langste hangbrug (842 meter) in die tydperk tussen 1922 en 1926 opgerig. Die brug is 'n nasionale monument en word tans gerestoureer. Dit sal op 'n later stadium net vir voetgangers en fietsryers toeganklik wees.

Die tweede moderne dubbelbrug, die Colombo-Sales-brug met 'n lengte van 1 330 meter, wat net vir voertuie bestem is, maak deel uit van die hoofpad BR 282 en beskik oor ses lane.

Florianópolis se internasionale lughawe, die Aeroporto Hercílio Luz op Santa Catarina-eiland, lê sowat twaalf kilometer van die stadsentrum af en verbind die stad met die metropole in die suide en suidooste van die land (onder meer São Paulo en Porto Alegre) en die hoofstede van die buurlande Argentinië (Buenos Aires) en Uruguay (Montevideo)
Die eiland Santa Catarina, wat vroeër deur 'n oorwegend landelike struktuur gekenmerk was, het danksy die invloed van die massatoerisme merkbaar begin verander. Meer as veertig sandstrande, geleë in rustige baie soos Praia dos Ingleses en Praia da Joaquina aan die Atlantiese kant van die eiland, wat met sy branders watersportgeesdriftiges lok, maak van die eiland 'n gewilde toeristebestemming. In die hoofseisoen van Desember tot Februarie groei die inwonertal danksy Brasiliaanse, Argentynse en Uruguaanse toeriste tot meer as een miljoen.

Die Praça 15 de Novembro, 'n plein in die middestad van Florianópolis, staan bekend vir die folkloristiese tonele, wat as mosaïeke in sy plaveisel ingewerk is, en 'n ou vyeboom, die simbool van die stad. Hier lê ook die monument vir die gesneuweldes van die Paraguyaanse Oorlog.

Aan die noordelike kant van die plein lê die ou goewerneurspaleis, die Palácio Cruz e Souza uit die 18de eeu, wat nou die Museu Histórico huisves en onder meer historiese meubels vertoon, en die Catedral Metropolitana, wat in die tydperk tussen 1753 en 1773 opgerig is.

Die Rua Victor Meirelles loop in suidelike rigting vanaf die plein. Hier lê onder meer die geboortehuis van die gelyknamige bekende skilder.

Die bergpiek Morro da Cruz met sy twee televisietorings bied 'n pragtige uitsig oor die eiland Santa Catarina en die brûe wat dit met die vasteland verbind.


</doc>
<doc id="17427" url="https://af.wikipedia.org/wiki?curid=17427" title="Pretoria-Tshwanenaamverandering">
Pretoria-Tshwanenaamverandering

Die Pretoria-Tshwanenaamverandering is formeel begin toe die Raad van die Stad van Tshwane Metropolitaanse Munisipaliteit gedurende sy vergadering op 7 Maart 2005 besluit het om die Stad van Tshwane formeel as 'n geografiese pleknaam te registreer op die databasis van die Suid-Afrikaanse Geografiese Name Raad (SAGNR) in terme van die SAGNR Wet 118 van 1998. Die Stad van Tshwane Metropolitaanse Munisipaliteit, waarin Pretoria, en 'n aantal omliggende dorpe geleë is, bestaan sedert 6 Desember 2000. .

Op 6 April 2005 is 'n kennisgewing in die koerante Beeld, Pretoria News en die Sowetan gepubliseer waarin die Raad kennis gegee het van sy besluit, en die publiek
uitgenooi is om binne twee weke menings, sienings, opmerkings en/of voorstelle ten opsigte van die besluit skriftelik aan die Raad oor te dra. Op 26 Mei 2005 het die Suid-Afrikaanse Geografiese Name Raad, wat gekoppel is aan die Direktoraat vir Erfenis in die Department van Kuns en Kultuur, toestemming verleen dat die naam van Pretoria na Tshwane verander mag word. Hoewel die naamverandering deur die raad goedgekeur is, is dit teen die einde van 2006 nog nie deur die Minister van Kuns en Kultuur, Pallo Jordan goedgekeur nie. Die aangeleentheid word tans oorweeg nadat die minister gevra het dat verdere navorsing daaroor gedoen moet word. Sou die minister die naamverandering goedkeur sal die naam in die Staatskoerant gepubliseer word waarna die publiek geleentheid sal hê om kommentaar te lewer. Die Minister kan dan die openbare reaksie na die Raad vir Geografiese Name terug verwys voor hy sy aanbevelings aan die parlement voorlê wat dan oor die saak sal stem.

Verskeie openbarebelangegroepe waarsku dat hulle die naamverandering in die hof sal betwis sou die minister die naamverandering goedkeur. Die naamverandering word as omstrede beskou aangesien dit nie die gevoelens van die groot blanke Afrikaanssprekende bevolking en die geskiedenis van die stad met sy historiese Voortrekker-agtergrond in ag neem nie. 'n Groot deel van die bevolking van die stad beskou dit as 'n politieke en kulturele provokasie.

Die Tshwane Metroraad het na die SAGNR se goedkeuring "Tshwane" as "Afrika se voorste hoofstad" (Engels: ""Africa's leading capital city"") begin adverteer. Dit het tot verdere omstredenheid gelei aangesien de naam van die stad nog nie formeel verander is nie. Nadat 'n klag by die Advertensiestandaardeowerheid (ASA) aanhangig gemaak is, is daar beslis dat die advertensie misleidend was en dat dit uit alle media onttrek moet word. Die Tshwane Metroraad het egter nie advertensies van die "City of Tshwane" gestaak nie. ASA het daarna versoek dat die Tshwane Metro betaal vir advertensies waarin dit erken dat die liggaam die publiek mislei het. Die Metroraad se weiering om aan die versoek te voldoen het daartoe gelei dat ASA die plaas van enige advertensies in die Suid-Afrikaanse media waarin na Tshwane as die hoofstad verwys word, verbied het. ASA mag nog verdere sanksies teen die Metroraad instel wat dit kan verhoed daarvan om enige advertensies in die Suid-Afrikaanse media te plaas, insluitend kennisgewings van die raad en die adverteer van vakatures.

Na die beslissing het die Metroraad voortgegaan met die plaas van "Tshwane"-advertensies op adverstensieborde wat deur die raad besit is en bushaltes oral in die stad. In August 2007 is 'n interne memorandum aan die pers gelek waarin die Tshwane-burgemeester raad by die premier van Gauteng versoek oor die benaming van die munisipaliteit as "City of Tshwane" inplaas van slegs "Tshwane".

In Augustus 2007 het die Stad Tshwane Metroraad besluit om die naamsverandering-versoek terug te trek, en het besluit om in elke geval alle "Pretoria"-borde met "Tshwane"-borde te vervang. Aksiegroepe het sterk hierteen gereageer, omdat die stad Pretoria steeds bestaan, en die naam nie verander is nie. Verder word gemeen dat dit groot verwarring sal skep aangesien padtekens in byvoorbeeld Centurion wat 'n roete na Pretoria aandui nou die roete na Tshwane aandui, alhoewel Centurion reeds "in" Tshwane is. Talle ander tegniese probleme word voorsien soos die afstande op borde wat verskillend moet wees vir Tshwane en Pretoria, omdat Pretoria en Tshwane se grense nie op dieselfde plekke val nie. Verdere probleme wat voorkom is Pretoria-Noord wat moontlik Tshwane-Noord gaan word. Pretoria-Noord is langs die Sinoville-area, waar Tshwane-noord buite die noordelike grense van Gauteng val.

Op 28 Augustus 2007 het die hooggeregshof in Pretoria beslis dat "Pretoria nie voor die voet op naamborde met Tshwane vervang mag word nie" en dat geen roete- of rigtingwysers vir Pretoria met Tshwaneborde vervang mag word nie, totdat die hoofaansoek om die naamsverandering van die stad aangehoor is. Die hofgeding het gevolg op 'n brief van die Vryheidsfront Plus vroeër in Augustus waarin die uitvoerende burgemeester dr. Gwen Ramokgopa versoek is om 'n onderneming te gee om geen naamborde te vervang voor die saak in die hof aangehoor is nie. Die hof het die burgemeester se versuim om op die brief te antwoord as met deurdagte bedoeling beskou.

'n Groep binne die Gay en Lesbiese beweging van Suid-Afrika het hom ten gunste van die naamsverandering uitgespreek en ook daarop gedring dat die naam van Arcadia, 'n voorstad en woonbuurt van talle vroeëre homofobiese NP-politici en -beamptes in Pretoria, gewysig word na "Gaycardia". Die groep wys op die apartheidbewind se heksejag op gay mans wat volgens die groep naas swartmense belangrike slagoffers van die Nasionale Party-bewind tussen 1948 en 1994 was.


</doc>
<doc id="17430" url="https://af.wikipedia.org/wiki?curid=17430" title="Marabastad">
Marabastad

Marabastad is 'n sakebuurt van Pretoria naby die stadskern. Marabastad is vernoem na die plaaslike Pedihoofman, Maraba, van 'n dorpie wes van Steenhoven Spruit. Hy het in die 1880's in Schoolplaats gewoon en as vertaler opgetree.

Marabastad was 'n kultureel diverse gemeenskap en die Hindoe Mariammantempel is waarskynlik die belangrikste landmerk in Marabastad. Soos in die geval van ander gemengde ras-gebiede in Suid-Afrika, soos Distrik Ses, Fietas en Sophiatown, is die inwoners van Marabastad na enkelras-dorpsgebiede en -buurte weg van die stadskern geskuif. Die gedwonge verskuiwings is uitgevoer in terme van Apartheidswetgewing soos die Groepsgebiedewet. Anders as met Sophiatown, Fietas en Distrik Ses is die gebied nie gesloop nie en het baie van die oorspronklike geboue behoue gebly.

Marabastad is aanvanklik as 'n sogenaamde "lokasie" gestig nadat Schoolplaats nie genoeg ruimte vir nuwe aankomelinge gehad het nie en plakkery in oop gebiede begin plaasvind het. In Augustus 1888 is grond deur die ZAR regering opgemeet en is Marabastad tussen die Apiesrivier in die noorde, Skinnerspruit in die weste, Steenhovenspruit in die ooste en De Kortestraat in die suide gestig. 67 erwe wat gewissel het in grootte van 1400 en 2500 m². Inwoners kon nie grond besit nie maar moes dit teen 4 pond per jaar by die regering huur. Hulle kon egter huise op die erwe bou en gewasse daarop aanplant.

Gedurende die Tweede Vryheidsoorlog het die Britse besettingsmag "Nuwe Marabastad" in 1900 tussen Marabastad en die Asiatiese Basaar ontwikkel om huisvesting te verskaf aan swart mense wat na Pretoria gestroom het. Alhoewel Nuwe Marabastad bedoel was om as 'n tydelike nedersetting te dien het die militêre owerhede hulle werknemers toegelaat om permanente strukture op te rig en is skole en kerke ook in die gebied gebou. Teen 1903 het Nuwe Marabastad gegroei tot 412 erwe terwyl Ou Marabastad steeds slegs 67 gehad het. Toegang tot water was 'n groot probleem veral nadat die 58 putte gesluit is uit vrees vir die uitbreek van epidemies. 'n Enkele kraan het water aan die gemeenskap verskaf. In 1903 is nog krane geïnstalleer maar dit was steeds onvoldoende.

In 1906 is Nuwe en Ou Marabastad saamgesmelt, munisipale belasting is gehef en bouregulasies in plek gestel. Die regulasies het egter nie die gewenste effek gehad nie as gevolg van wanadministrasie, en omdat swart mense nie grond kon besit nie en nie kon bekostig om ordentlike permanente huise te bou nie. Die toestand van die strate, gebrek aan riool en gebrekkige watervoorsiening het daartoe gelei dat die Departement van Naturellesake die Pretoriastadsraad van oneffektiewe administrasie beskuldig het.

Inwoners van Ou Marabastad is tussen 1912 en 1920 na 'n gebied op die suidelike rand van Daspoortrand geskuif, wat as "Nuwe lokasie" bekend gestaan het, nadat die stadsraad besluit het om 'n rioolplaas in die omgewing op te rig. Gebrek aan spasie het 'n probleem gebly veral nadat 'n deel van die Schoolplaats-inwoners in 1934 na Marabastad verskuif is. In 1939 is Atteridgeville gestig om die probleme te probeer aanspreek. Lede van die Marabastad gemeenskap is na Atteridgeville geskuif met toegang tot huurhuise as vergoeding. Teen 1950 is alle swart mense uit Marabastad geskuif.

Die bruin inwoners van Marabastad is in 1963 na Eersterust geskuif en Indiër-inwoners na Laudium in 1968. Na die verskuiwings het dit 'n sakegebied geword en word baie van die winkels nog deur Indiërs wat vroeër daar gebly het besit. Van die grond in die gebied was in die besit van die stadsraad van Pretoria wat weinig ontwikkeling in die gebied onderneem het. 'n Groot winkelkompleks waarin 'n aantal Indiërwinkels gehuisves word is wel gebou.

Daar is blykbaar planne om die eens kleurvolle Marabastad te laat herleef na jare se verval en verwaarlosing, maar teen 2006 het daar nog nie veel daarvan gekom nie.

Die Suid-Afrikaanse skrywer Es’kia Mphahlele het tydens sy tienerjare in Marabastad gewoon. In van sy werk beskryf hy die armoede en dag tot dag stryd om oorlewing in Marabastad. Hy beskryf die dorpsgebied ook as "an organised rubble of tin cans" in sy boek Down Second Avenue.

Die Mamelodi Sundowns sokkerklub is in Marabastad gestig in die vroeë 1970's deur 'n groep jeugdiges insluitend Frank "ABC" Motsepe, Roy Fischer, Ingle Singh en Bernard Hartze.



</doc>
<doc id="17439" url="https://af.wikipedia.org/wiki?curid=17439" title="Mošovce">
Mošovce

Mošovce (Duits: "Moschotz") is 'n belangrike dorp in die hartland van Slowakye met baie historiese monumente. Dit is die geboorteplek van 'n groot Slowaakse digter, Ján Kollár. Die dorp het 'n bevolking van sowat 1 308.



</doc>
<doc id="17441" url="https://af.wikipedia.org/wiki?curid=17441" title="Hiperglukemie">
Hiperglukemie

Hiperglukemie, of hoë bloedsuiker is 'n toestand waar 'n verhoogde hoeveelheid glukose in die bloedplasma sirkuleer. Vanuit die Grieks: "hiper-", voorvoegsel wat "te veel" beteken; "-gluk-", stam wat "soet" beteken; en "-emie", agtervoegsel wat "van die bloed" beteken.


</doc>
<doc id="17442" url="https://af.wikipedia.org/wiki?curid=17442" title="Glukosurie">
Glukosurie

Glukosurie is 'n toestand van osmotiese diurese wat tipies voorkom by lyers aan diabetes mellitus. Dit lei tot uitskeiding van glukose in die urine. Weens die tekort aan die hormoon insulien is die plasmaglukosewaardes hoër as normaal. Dit lei tot versadiging van reseptore in die niere, en dit kom voor by plasmaglukosewaardes bo 11 mmol/l.


</doc>
<doc id="17443" url="https://af.wikipedia.org/wiki?curid=17443" title="Urine">
Urine

Urine (ook soms "urien" gespel) is 'n vloeistof wat by soogdiere en die mens deur die niere geproduseer word. Dit word in die blaas gestoor en periodiek via die uretra uitgeskei. Urine bevat, behalwe water en wateroplosbare afvalstowwe, onder andere ook ureum, uriensuur, anorganiese soute asook sommige ander stowwe soos alkohol en kunsmatige versoeters. 

Sommige diersoorte, bv. voëls en reptiele, kan ureum in uriensuur omskakel wat dan as 'n vastestof via die kloaka uitgeskei word saam met die ontlasting. So word minder vloeistof verloor as by soogdiere, en daar bestaan 'n groter bestandheid teen droogtetoestande.



</doc>
<doc id="17444" url="https://af.wikipedia.org/wiki?curid=17444" title="Wêreldgesondheidsorganisasie">
Wêreldgesondheidsorganisasie

Die Wêreldgesondheidsorganisasie is 'n agentskap van die Verenigde Nasies met sy hoofkwartier in Genève, Switserland. Sy doel is om as koördineerder op te tree ter bevordering van internasionale openbare gesondheid. Die WGO (Engels: WHO – World Health Organisation) het op 7 April 1948 totstand gekom (7 April word ook as internasionale Wêreldgesondheidsdag gevier). Die WGO het tans 192 lidlande.

Die WGO se organe is die jaarlikse Wêreldgesondheidsvergadering, die Uitvoerende Raad met 34 lede en die Sekretariaat met die Direkteur-Generaal (tans Margaret Chan uit Hong Kong) en nege uitvoerende direkteure. Die WGO beskik daarnaas oor ses streekkantore.

Die WGO het tans 4 000 medewerkers, waarvan 1 500 in sy hoofkwartier werk. Die jaarlikse begroting het in die 2006/07 fiskale jaar 3,313 miljard VSA-$ beloop, waarvan 924 miljoen $ in die reëlmatige begroting (ledegelde van lidlande) en 2,398 miljard $ se vrywillige bydraes.

Die WGO se streekkantore het hulle setels in die volgende stede:


Die WGO strewe daarna om in steeds meer lidlande verteenwoordig te wees. Die WGO se lopende programme word deur sowat 200 koöperatiewe sentrums en navorsingsinstellings ondersteun.

Die WGO is teen die einde van die 1990's in organisatoriese opsig herstruktureer en konsentreer nou op 'n aantal hooftake soos

Die klassifikasie van siektes en mediese diagnoses ("International Classification of Diseases" of ICD-10-kodering), gesondheidsregulasies ("International Health Regulations, IHR"), van geneesmiddels ("Anatomical Therapeutic Chemical", ATC-kodering) asook fisiese gestremdhede ("International Classification of Functioning, Disability and Health, ICF") val ook onder die WGO se beheer.



</doc>
<doc id="17445" url="https://af.wikipedia.org/wiki?curid=17445" title="Insulien">
Insulien

Insulien (van Latyn "insula", "eiland", omdat dit in die Eilande van Langerhans in die pankreas vervaardig word) is 'n polipeptiedhormoon. Die hormoon is betrokke by die regulering van koolhidraat-metabolisme.

Dit stimuleer sintese van glikogeen in spier- en lewerselle, asook die sintese van vetsure. Dit is ook betrokke by die sintese van proteïene o.a. in spierweefsels. Insulien stimuleer ook die vervoer van glukose deur selwande, via GLUT-4 sodat dit vir stofwisseling vrygestel kan word (dit verlaag die bloedsuiker) en verhinder die afbraak van vette en glikogeen. Dit beheer saam met glukagon en adrenalien die bloedsuiker. Insulien het 'n antagonistiese werking ten opsigte van glukagon en adrenalien.

Wanneer daar geen insulien in die liggaam gemaak word nie, word daar van Tipe 1 diabetes gepraat. Pasiënte wat hieraan ly benodig dan eksogene insulien (wat tipies onderhuids ingespuit word) om te oorleef.

Wanneer onvoldoende insulien gemaak word en/of die liggaamselle is weerstandig teen insulien, word daar van Tipe 2 diabetes gepraat. Pasiënte met tipe 2 diabetes gebruik meestal orale medikasie (gewoonlik tablette) om die bloedglukose te beheer, maar 'n klein persentasie van gevalle benodig later insulien wanneer die orale middels onvoldende is om die bloedsuiker laag genoeg te hou.


</doc>
<doc id="17446" url="https://af.wikipedia.org/wiki?curid=17446" title="Insulienweerstandigheid">
Insulienweerstandigheid

Insulienweerstandigheid is die toestand waar normale hoeveelhede van die hormoon insulien onvoldoende is om 'n normale insulienrespons in vet-, spier- en lewerselle te veroorsaak. In die vetselle lei dit tot hidrolise (afbraak) van gestoorde trigliseriede, wat weer die vry vetsure in die bloedplasma verhoog. In spierweefsel veroorsaak insulienweerstandigheid dat minder glukose opgeneem word, en in die lewer word minder glukose gestoor. Albei hierdie effekte lei tot 'n toename in bloedglukose (bloedsuiker). Hoë plasmavlakke van insulien en glukose weens insulienweerstandigheid lei dikwels tot die sogenaamde metaboliese sindroom en tipe 2 diabetes mellitus.


</doc>
<doc id="17448" url="https://af.wikipedia.org/wiki?curid=17448" title="Webjoernaal">
Webjoernaal

'n Webjoernaal (ook bekend as 'n blog of weblog), is 'n webwerf wat gereeld – soms meer as een keer per dag – opgedateer word en waarop die inligting in chronologiese volgorde (volgens datum) weergegee word. Besoekers vind ook op die tuisblad die mees onlangse bydraes. Die outeur skep in wese 'n logboek van inligting wat hy wil deel met sy publiek, die besoekers aan sy webjoernaal. Gewoonlik bestaan 'n webjoernaal uit teks, maar kan ook om foto's ('n fotowebjoernaal), video (vlog) of klank (podgooi) gaan. Weblogs bied hul lesers ook gewoonlik die geleentheid om reaksies op artikels te plaas of 'n reaksie via 'n terugspoor- (Engels: "trackback") -meganisme agter te laat.

Dit is die persoonlike of juis die gespesialiseerde karakter wat webjoernale toenemend gewild vir besoekers maak.

Kronieke, ekserpteboeke (Engels: "commonplace books"), dagboeke en perskrifte (Engels:"perzines") kan beskou word as voorlopers van webjoernale.

Voor webjoernale gewild geword het, het digitale gemeenskappe verskeie vorme aangeneem insluitende Usenet, e-poslyste en bulletinbordstelsels (BBS'e). In die 1990’s, het internetforumsagteware soos WebEx, deurlopende gesprekke met gespreklyne (Engels: "threads") geskep. Gesprekslyne is direk opeenvolgende inskrywings in 'n elektroniese tekskommunikasiemedium waarvan die onderwerp van bespreking verwant is aan en direk aansluit by vorige inskrywings.

Die moderne webjoernaal het ontwikkel van die aanlyndagboek, waarin mense 'n aaneenlopende rekord gehou het van hul persoonlike lewens. Meeste van sulke skrywers het hulself dagboekskrywers, joernaliste, of joernaalhouers genoem. 'n Paar het na hulself verwys as escribisioniste (Engels: "escribitionists"). Justin Hall, wat elf jaar van persoonlike webjoernaal in 1994 begin het toe hy 'n student aan Swarthmore Kollege was, word algemeen as een van die vroegste webjoernaalskrywers erken. Een van die vroegste voorbeelde van 'n webjoernaal in Frans is "Montréal, soleil et pluie" wat tussen 7 Junie 1995 en 9 Junie 1998 berig gedoen het oor die outeur se lewe in Montréal .

Ander vorme van joernale wat ook aanlyn bygehou is, het ook bestaan. 'n Bekende voorbeeld was die speletjiesprogrammeerder, John Carmack, se joernaal. Webwerwe, beide besigheids- en persoonlike tuisbladsye het dikwels "Wat is Nuut"- of "Nuus"-afdelings, dikwels op die indeksbladsy en georden volgens datum. Een voorbeeld van 'n nuusgebaseerde "webjoernaal" is die "Drudge Report" gestig deur die joernalis Matt Drudge. 'n Ander is die "Institute for Public Accuracy" wat begin het om nuusvrystellings te publiseer 'n paar keer 'n week gedurende die begin van 1998. 'n Ander voorloper vir die webjoernaal was die tong-in-die-kies persoonlike webwerf wat gereeld opgedateer is deur die Usenet-legende Kibo.

Jesse James Garrett, 'n redakteur van Infosift, begin met die byhou van 'n lys van interessante webwerwe wat hy besoek. Die lys met URL'e word gestuur na Cameron Barrett wat die lys publiseer op die webwerf Camworld. Meer persone begin met die instuur van interessante skakels. Jorn Barger het eerste die term webjoernaal ("Weblog") op 17 Desember 1997 gebruik. Die korter vorm "blog" is deur Peter Merholz gebruik toe hy grapenderwys die woord "weblog" in die frase "we blog" op sy webjoernaal, Peterme.com, in April of Mei 1999 geplaas het.

Die vroeë webjoernale was dus bloot opgedateerde komponente van gewone webwerwe. Die ontwikkeling van sagteware om die produksie en onderhoud van webartikels makliker te maak, het publiseering op die web deur die minder tegnies ingestelde individue moontlik gemaak. Uiteindelik het dit gelei tot 'n spesifieke soort aanlyn publisering wat die webjoernale produseer wat ons vandag ken. Die gebruik van lesergebaseerde sagteware is nou 'n tipiese aspek om 'n webjoernaal in stand te hou. Webjoernale kan gehuisves word deur gespesialiseerde webjoernaalhuisvestingdienste, of dit kan aangedryf word deur webjoernaalsagteware soos WordPress, blogger of LiveJournal, of gehuisves deur 'n gewone webhuivestingdiens, soos Mweb.

Na 'n stadige begin het webjoernale se gewildheid begin toeneem: die webwerf Xanga, geloods in 1996, het slegs 100 joernale teen 1997 gehad, maar oor 20 miljoen teen Desember 2005. Webjoernale het veral sedert 1999 skerp begin toeneem en word verder gepopulariseer deur die skepping van die eerste gehuisveste gereedskap vir webjoernale:


Webjoernale kombineer die persoonlike webwerf met gereedskap wat ten doel het om skakeling met ander webwerwe makliker te maak — spesifiek permanente skakels (permalinks), webjoernaalrolle (blogrolls) en terugspoor (trackback). Dit tesame met webjoernaalsoekenjins maak dit vir webjoernaalskrywers moontlik om skakels te volg na ander individue met soortgelyke belangstellings.

Teen 2001 was webjoernale reeds sodanig 'n fenomeen dat handleidings gepubliseer word. Die handleidings fokus veral op tegnieke. Die belangrikheid van die webjoernaalgemeenskap (en sy verhouding met die breë gemeenskap) het gou toegeneem. Gevestigde joernalistieke opleidingsentra het begin om navorsing te doen oor webjoernale en die verskille tussen hoofstroomjoernalistiek en webjoernale uitgewys.

In 2002 het Jerome Armstrong en sy vriend en besigheidsvennoot Markos Moulitsas Zúniga die webwerf DailyKos begin. Met tot 'n miljoen besoeke per dag gedurende belangrike gebeure, het dit nou een van die internet se mees besoekte webjoernale geword.

Die rol wat webjoernale gespeel het in die Verenigde State van Amerika om politieke druk te inisieer wat tot die bedanking van VSA Senaat Meerderheidleier, Trent Lott, in 2002 gelei het, het die groeiende politieke invloed van die webjoernaal geïllustreer.

Die impak van die storie het groter geloofwaardigheid aan webjoernale as 'n medium vir nuus en nuusvertolking verleen. Alhoewel webjoernale in die algemeen beskou word as partydig, speel hulle soms 'n rol om sleutelinligting tot die publieke domein toe te voeg. Sodanige inligting word deur die media geïdentifiseer en verder bekend gemaak. Dit bly egter meer algemeen vir nuuswebjoernale om kommentaar te lewer op dit wat in die hoofstroommedia gepubliseer word.

Sedert 2002 het webjoernale egter toenemend in die publieke oog beweeg vir hul rol om 'n nuwe dimensie aan nuusstories te verleen. Gedurende die eerste oorlog in Irak het sekere webjoernale soms passievolle en berekende standpunte ingeneem wat verder gegaan het as die tradisionele links-regs-verdeeldheid van die politieke spektrum.

Webjoernale bedryf deur politici en politieke kandidate om hul mening oor politieke vraagstukke te stel, het webjoernale se nuuswaardigheid gevestig. Intussen het 'n toenemende getal kenners ook webjoernale begin skryf wat tot gevolg het dat verskeie webjoernale bronne vir indiepte analise geword het.

Die tweede oorlog in Irak was die eerste "webjoernaaloorlog". Irakse webjoernaalskrywers het wye gehore gehad en 'n ene Salam Pax het selfs 'n boek gepubliseer gebaseer op sy webjoernaal. Webjoernale is ook deur soldate wat aan die konflik deelgeneem het, geskep. Sulke "oorlogwebjoernale" het lesers nuwe perspektiewe op die realiteite van oorlog gegee, sowel as dikwels verskillende gesigspunte as dié van amptelike nuusbronne gehuldig.

Webjoernale vestig ook aandag op obskure nuusbronne. So het webjoernale byvoorbeeld skakels gepubliseer na die verkeerskameras in Madrid toe reuse anti-terrorismebetogings daar plaasgevind het na die bomontploffings van 11 Maart.

Webjoernaalskrywers is ook in 'n posisie om byna-oombliklike kommentaar op televisiegeleenthede te skep.

Sedert 2004 het die rol van webjoernale versterk met politieke konsultante, nuusdienste en politieke kandidate in veral die ontwikkelde wêreld sulke joernale gebruik as instrumente vir uitreiking en opinie beïnvloeding.

Die "Columbia Journalism Review" het begin om gereeld te fokus webjoernale en webjoernaalskrywers. Boeke oor webjoernale word uitgegee terwyl webjoernaalskrywers ook op radio en televisie begin verskyn. Merriam-Webster se woordeboek verklaar ""blog"" as die woord van die jaar in 2004.

In die VSA was webjoernale die belangrikste rolspelers om vals dokumente wat deur Dan Rather, 'n televisiejoernalis tydens 'n CBS program "60 Minutes" belig is, te ontbloot. Die dokumente oor VSA-president George W. Bush se militêre diens is bevraagteken deur webjoernaalskrywers en CBS het verskoning aangebied vir "onvoldoende veslagdoeningtegnieke". Baie webjoernaalskrywers beskou hierdie skandaal as die begin van die massamedia se aanvaarding van webjoernale beide as bronne van nuus en mening sowel as 'n middel waardeur politieke druk toegepas kan word.

Sommige webjoernale was belangrike bronne van nuus gedurende die Tsoenami van Desember 2004 soos "Medecins Sans Frontieres". Net so was daar 'n paar webjoernale gedurende Orkaan Katrina in Augustus 2005 en die tydperk daarna wat vanuit New Orleans bestuur is, insluitende die Interdictor en Gulfsails, wat daarin geslaag het om krag en 'n internetskakel te handhaaf en inligting beskikbaar te stel wat nie gedek is deur die hoofstroommedia nie.

In Brittanje is die koerant, "The Guardian" herontwerp in September 2005, wat onder andere 'n daaglikse opsomming van webjoernale op bladsy twee insluit. In Junie 2006 het "BBC News" 'n webjoernaal vir sy redakteurs geloods soos ook in ander nuusmaatskappye ingestel is.
In Januarie 2005 het die tydskrif, "Fortune" agt webjoernaalskrywers gelys wat besigheidsmense "nie kan ignoreer nie": Peter Rojas, Xeni Jardin, Ben Trott, Mena Trott, Jonathan Schwartz, Jason Goldman, Robert Scoble, en Jason Calacanis.

'n Nuuswebjoernaal is 'n aanlyn koerant waarin die interaktiwiteit toeneem.’n Nuuswebjoernaal word meer as een keer 'n dag opgedateer, fokus op aktuele onderwerpe en word gewoonlik onderhou deur verskeie redaksielede.
'n Meningwebjoernaal is 'n webjoernaal waarop daagliks menings, kommentare en/of satiese beskouings gepubliseer word oor aktuele aangeleenthede in die samelewing.
'n Pretjoernaal is 'n webjoernaal waarin alles wat verbandhoudend is met humor en/of waar bisarre nuusfeite 'n rol speel.
'n Lewenswebjoernaal is 'n webjoernaal waarop gereelde berigte geplaas word oor gebeurtenisse in die lewe van die skepper van lewenswebjoernaal. Dit kan beskou word as ’n aanlyndagboek.
'n Klubwebjoernaal is 'n meer uitgebreide weergawe van 'n gasteboek van ’n klub of organisasie as werklik 'n suiwer webjoernaal. Dit is weliswaar nie 'n geslote joernaal nie en is vir enige persoon toeganklik, maar verreweg die meeste besoekers van 'n klubwebjoernaal sal egter deel uitmaak van 'n bepaalde klub, vereniging of organisasie waarvan die lede nuus en wetenswaardighede met betrekking tot hul klub publiseer.
'n Skakelwebjoernaal bestaan uit 'n versameling url's (adresse op die internet) wat deur diegene wat die skakelwebjoernaal versorg as interessant bestempel word vir die leser van die betrokke webjoernaal .
'n Selfoonwebjoernaal is 'n webjoernaal wat bygehou word vanaf 'n selfoon (byvoorbeeld deur MMS of e-pos), selfs ook met foto's geneem op 'n selfoon. 
'n Musiekwebjoernaal is 'n webjoernaal waarin gefokus word op musiek, hetsy kritiek of bevordering van musiek, groepe of musici.
'n Skakelversameling is 'n webjoernaal waarop verskillende grappige, ontroerende of skokkende aangeleenthede die fokus is. In werklikheid is dit slegs 'n versameling van skakels, deurgaans voorsien van persoonlike kommentaar.
'n Skokwebjoernaal probeer deur middel van skokkende en aggressiewe inhoud publieke belangstelling te lok.
'n Besigheidswebjoernaal is 'n webjoernaal waarop artikels geplaas word oor 'n besigheid. Dit verteenwoordig nie die mening van ’n individu nie maar wel die mening van ’n besigheidsentiteit oor 'n bedryf of besigheid.
'n Poliwebjoernaal is is 'n webjoernaal waarop politici artikels plaas.
'n Stadswebjoernaal is 'n webjoernaal waarop artikels geplaas word met as onderwerp 'n bepaalde stad of gemeenskap.
'n Klasbwebjoernaal is 'n webjoernaal waarin artikels geplaas word deur 'n klas: sowel deur die leerkrag as die leerlinge. Dit kan klasbelewenisse, die daaglikse agenda met take en lesse, foto's, briewe aan ouers en skakels na webwerwe bruikbaar vir lesse, insluit.
'n Temawebjoernaal is 'n webjoernaal waarop artikels geplaas word oor een onderwerp of professie. Die individue wat dit produseer het 'n passie vir 'n besondere onderwerp en het gewoonlik omvangryke kennis van dié onderwerp. Daar is tans webjoernaaluitgewers wat hierdie soort joernale professioneel bestuur.
'n Reiswebjoernaal is 'n webjoernaal waarop artikels oor verskillende reise wat mense onderneem. Soms word die webjoernaal onderweg bygehou, maar meer algemeen na die reis gebaseer op 'n reisdagboek wat tydens die reis gehou is.
'n Fotowebjoernaal is 'n webjoernaal waarop slegs foto's en kort beskrywings en/of kommentaar geplaas word.

Die oorgrote meerderheid van webjoernale is nie kommersieel van aard nie. Sommige voltydse webjoernaalskrywers vind dit moeilik om 'n wins uit hul werk te maak. Die algemeenste en eenvoudigste metode om geld te verdien, bly om teikengerigte banieradvertensies op die blad te plaas. Sommige webjoernaalskrywers bly egter huiwerig om dit te gebruik weens negatiewe reaksie van lesers op advertensies. 'n Meer diskrete vorm van reklame sluit in skakels na ander webwerwe wat kommissie betaal aan die skrywers vir kopers wat skakels vanaf 'n webjoernaal gevolg het.
Ander volg die klik-om-te-skenk-model. Politieke webjoernaalskrywer Andrew Sullivan het op 'n stadium aangedui dat om donasies te aanvaar meer winsgewend is as sy skryfwerk vir "The New Republic".

In die vroeë een-en-twintigste eeu het baie tydskrifte en koerante begin om persoonlike webjoernale te borg. Die besigheidsmodel in dié geval is is dieselfde as tradisionele rubriekskrywers in publikasies. Hierdie gebruik word ook deur ander gevolg wat webjoernale begin wat gefokus is op hul maatskappye se produkte en sodoende 'n persoonlike verband tussen produkte en die verbruiker begin skep.

Betaal-per-webjoernaalinskrywing is 'n meer kontroversiële model waarvolgens 'n webjoernaalskrywer 'n vasgestelde aantal woorde oor 'n onderwerp skryf (gewoonlik 'n webblad of produk) voorsien deur 'n adverteerder. Die inskrywing sluit ook gewoonlik ten minste een skakel na 'n relevante webwerf in, as 'n metode om belangstelling aan te wakker en die adverteerder se webbladsy se rang in terme van soekenjins te verhoog. In ruil ontvang die webjoernaalskrywer 'n klein bedrag geld, gewoonlik nie meer as VSA $10 nie.

Die rede vir die kontroversie is dat baie webjoernaalskrywers nie aan hul lesers bekend maak dat hulle vir sodanige inskrywing betaal word nie en dus die indruk laat dat hulle eerlik sodanige produk aanbeveel terwyl hulle in der waarheid skrywers van advertensiekopie is. In reaksie verwerp sekere webjoernaalskrywers die praktyk van betaalde inskrywings as "fasilitering van die besoedeling van die webjoernaalsfeer". Ander is weer van mening dat daar geen etiese probleem daarmee is nie solank die webjoernaalskrywer erken dat hy of sy betaal word.

Die meeste webjoernaalskrywers maak vir die byhou van hul joernaal gebruik van gratis aanlyn dienste, waarvan Blogger populêr is. Ander sluit in Ecto en Elicit wat gebruikers toelaat om hul webjoernaal op te dateer sonder om aanlyn te wees vir die redigeering van die artikels. Sagteware soos Blogger bied aan gebruikers wat geen ervaring het met die skepping van webbladsye het nie, die geleentheid om aanlyn ’n webjoernaal te skep.

Webjoernaal skep sagteware en gasheerhuisvestiging word ook voorsien deur sommige webbediener maatskappye (Tripod en TypePad), Internet diensverskafvers (Mweb & America Online), aanlyn publikasies (Salon.com) en internet poort-webtuistes (Yahoo! 360° or Google).

Webjoernaalskrywers met meer ervaring gebruik daarteen oor die algemeen spesiaal ontwikkelde sagteware soos byvoorbeeld WordPress, MovableType, Nucleus CMS, Pivot, Drupal of pMachine. Met hierdie sagteware, wat op 'n eie bedienerruimte geïnstalleer kan word, kan 'n individu sy webjoernaal heeltemal na sy eie keuse ontwerp. Verskeie van die programme is verniet.

'n Webjoernaal artikel bestaan gewoonlik uit die volgende:

Addisionele opsies sluit die volgende in:

Kommentaar is 'n manier om bespreking van webjoernaal inskrywings te verseker. Lesers word die geleentheid gebied om kommentaar oor 'n artikel te lewer. Dit kan insluit om regstellings onder die skrywer se aandag te bring of om hul opinie oor die artikel of tema van die artikel te gee. Dienste soos coComment stel ten doel gesprekvoering deur kommentaar te vergemaklik deur die naspoor daarvan toe te laat.

Wanneer 'n webjoernaalskrywer reageer op 'n verwysing na 'n item uit 'n ander webjoernaal, en beide skrywers ondersteun 'n terugspoor, dan word die oorsponklike webjoernaalskrywer deur middel van 'n "terugspoor pieng" hiervan op hoogte gebring. Onderaan die oorsponklike webjoernaalartikel word dan na die ander webjoernaal deurverwys.
Dit bied 'n skakel na 'n webjoernaalartikel wat nie sal verander nie. Aangesien die artikels gesorteer word volgens datum, kan dit wees dat 'n nuusfeit op 'n bepaalde tydstip op die hoofbladsy wees, maar 'n maand later nie meer daar te vinde is nie. 'n Permanenteskakel verander egter nie en maak dit moontlik dat die artikel weer maklik opgespoor kan word.

'n Groeiende aantal internetgebruikers gaan nie meer daagliks na die webbladsye van die webjoernale nie, maar gebruik 'n RSS-leser daarvoor. RSS is 'n XML-toepassing, waardeur webblaaie met 'n enkele muisklik gekontroleer kan word vir opdaterings. Om RSS te gebruik is 'n RSS-leser noodsaaklik.

Analises deur navorsers dui aan dat daar twee maniere is waarop webjoernale gewild word, naamlik deur verwysings (Engels: "citations") en deur middel van afilliasie (byvoorbeeld webjoernaalrolle). Die basiese gevolgtrekking van die studie, is dat terwyl dit tyd verg vir 'n webjoernaal om populêr te word, en permanente skakels (Engels: "permalinks") die proses vinniger aan die gang sit, en 'n beter aanduiding is van populariteit en gesag as webjoernaalrolle, aangesien dit wys dat persone werklik die webjoernaal se inhoud lees en dit as waardevol en belangwaardig ag in spesifieke gevalle.

Die blogdex-projek is geloods deur navorsers in die MIT Media Lab met die doel om die web te deurkruis en inligting van duisende webjoernale te bekom ten einde hul sosiale eienskappe te ondersoek. Die projek het inligting vir vier jaar ingesamel en het die outomatiese verspreiding van gewilde inligting in die gemeenskap gevolg. Dié projek is nie meer aktief nie.

Webjoernale word ook rang verleen deur Technorati gebaseer op die getal inkomende skakels en deur Alexa Internet gebaseer op webbesoeke deur gebruikers van die Alexa nutsbalk (Engels: "toolbar").

In Augustus 2006 het Technorati die webjoernaal waarna die meeste skakels gelei het aangedui as dié van die Sjinese aktrise Xu Jinglei en die mees geleesde webjoernaal as die Boing Boing wat deur 'n groep skrywers in stand gehou word.

Engels was die oorheersende taal tydens die beginjare van webjoernale. Terselfdertyd was dit grootliks 'n VSA-gesentreerde fenomeen. Hierdie situasie het die afgelope tyd verander. Die webjoernaalsfeer is tans meertalig en ook al hoe meer verteenwoordigend van die breë wêreldbevolking met veral tans die Asiatiese en Europese tale wat sterk groei toon.

Gedurende April 2006 word gereken dat minder as een derde van alle webjoernaal artikels in Engels is. Japannees en Chinees groei die vinnigste in die webjoernaalsfeer. Volgens Technocrati se berekeninge (2006) is die volgende tale in volgorde die gewildste vir webjoernale, Japannees, Chinees, Engels, Spaans, Italiaans, Frans, Portugees, Nederlands en Duits. Koreaans is ook 'n prominente webjoernaaltaal wat onderskat word in die Technocrati evaluasie aangesien dié soekenjin nie verskeie prominente Koreaanse webwerwe indekseer nie.



</doc>
<doc id="17449" url="https://af.wikipedia.org/wiki?curid=17449" title="Fietas">
Fietas

Fietas was 'n voorstad van Johannesburg, Suid-Afrika wat nou as "Pageview" bekend staan. Die woonbuurt is deur Kaapse Maleiers en Suid-Afrikaanse Indiërs bewoon. In die 1970's is die gebied van "nie-blanke" mense ontruim in terme van die Groepsgebiedewet. Baie huise is gesloop en huise vir witmense is op van die grond gebou. Groot dele het egter onontwikkeld gebly.

Fietas kom in 1893 tot stand toe die ZAR-regering onder Paul Kruger drie sogenaamde "lokasies" vir Indiërs, Maleiers en swartmense gestig het. In 1903 is vyf erwe aan Indiërs oorgedra en 'n verdere 48 tussen 1904 en 1907 en 112 tussen 1912 en 1934. As gevolg van die gebrek aan wettige blyplek vir "nie-blankes" trek al hoe meer mense na Pageview. In 1930 word swartmense uit die suide van Fietas na Orlando verskuif en bruinmense en Indiërs trek in hulle plek in. Na 'n huurboikot teen krotmelkers word bruin mense blykbaar vrywillig na die Coronationdorpsgebied en Albertsville verskuif. Na 1940 is meeste van die inwoners van Pageview Indiërs en ontwikkel die buurt 'n bepaalde Indiese karakter met Moskees, Hindoetempels en kerke. Die gewilde 14de Straat inkopie-Mecca raak ook gevestig. In 1943 word die gebied amptelik Pageview genoem ter ere van die burgemeester van Johannesburg, Mnr. JJ Page.

In 1957 word uitsettingsbevele aan alle "nie-blanke" inwoners suid van 22ste Straat in Pageview uitgereik. Swartmense word na Soweto verskuif, bruinmense na Western Areas en Indiërs na Lenasia. In 1962 was daar 177 winkels in die gebied, twee moskees, vier kerke, twee filmteaters, vier Islamskole, een Hindoeskool, 'n gebou wat as Tamilskool, tempel en saal gedien het, 'n Indiërmeisiesskool, 1 bruinlaerskool en 'n kollege vir bruinmense. 'n Sensus wat gehou is bepaal dat daar 4125 Indiërs in die gebied gewoon het, 501 bruinmense, 860 Maleiers, 59 Sjinese en 'n onbekende aantal swartmense. Tussen 1964 en 1970 word uitsettingsbevele aan alle Pageview inwoners uitgereik. Die "Oriental Plaza" word in 1974 in Fordsburg opgerig. Dit bly egter so te sê leeg tot 1976 toe onwillige handelaars gedwing word om hulle winkels uit Pageview te skuif. In 1976 begin grootskaalse verskuiwings van Pageview se inwoners en teen 1977 dwing regeringsamptenare en sekuriteitsmagte met honde meeste van die oorblywende handelaars uit Fietas. 'n Spontane protesoptog vind in 1977 plaas van Pageview na die Oriental Plaza, deur die Plaza en terug na Pageview om inwoners se misnoeë met die uitsettings te toon.

Teen 1981 woon 67 Indiërgesinne nog steeds onwettig in Pageview. In Desember van die jaar word uitsettingsbevele aan die oorblywende gesinne uitgereik in terme waarvan hulle gedwing sou word om te skuif as hulle nie aan die voorwaardes voldoen nie. Die gesinne slaag egter in 'n aansoek in die Randse Hooggeregshof daarin om uitvoering van die bevel te verhoed. Ook in 1981 word die Pageview Moskees deur sloping bedreig vir die bou van 'n snelweg. Na protes deur die SPA en verskeie Moslemorganisasies word daar egter bevind dat in terme van die beskerming van godsdiensregte die geboue nie gesloop mag word nie. In Februarie 1982 begin die Departement van Gemeenskapsontwikkeling om paaie op te knap en slote rondom die oorblywende inwoners van Pageview se huise te grawe. 'n Hofgeding bepaal dat die slote geskuif moet word. In Julie 1982 sterf 'n moeder en haar vierjarige dogter toe 'n heining tydens die sloping van 'n buurhuis op hulle val. Die eerste witmense ontvang in die jaar huurregte en begin teen die einde van 1982 in te trek. Die laaste handelaar in Pageview, Baba Saheb, verlaat sy familie se slaghuis eers in 1984 toe hy uit die winkel gesluit is nadat hy 'n uitsettingsbevel verontagsaam het. Die saak is hof toe geneem en hoewel die hof die Department van Gemeenskapsontwikkeling beveel het om die winkel te heropen, het Mnr. Saheb geen ander keuse gehad as om sy besigheid na Lenasia te verskuif nie.



</doc>
<doc id="17451" url="https://af.wikipedia.org/wiki?curid=17451" title="Brooklyn, Pretoria">
Brooklyn, Pretoria

Brooklyn is 'n voorstad van Pretoria, Suid-Afrika. Dit is 'n gesogte, boomryke, gevestigde gebied wat oos van die stadskern geleë is. Dit beslaan weelderige wonings, besighede langs die groter strate soos Duncanstraat en Charlesstraat en luukse winkelsentrums. Dit grens aan die Universiteit van Pretoria in Hillcrest in die noorde, Menlopark in die ooste, Bailey's Muckleneuk en Sunnyside in die weste en Nieuw Muckleneuk en Waterkloof in die suide. Die Pretoria Boys High School is in die woonbuurt.

Brooklyn het sy naam te danke aan James Brooks, 'n landmeter wat gehelp het met die opmeet van die Lourenço Marques-spoorlyn. Brooksstraat, Jamesstraat en "Brooks House" gedenk ook sy verblyf in Brooklyn.

Brooks was die oorspronklike eienaar van die grond waar Brooklyn vandag geleë is. Hy het die grond in 1886 bekom, en kort daarna vir hom en sy vrou, Catherine, 'n spoggerige herehuis laat bou. Die opstal, bekend as "Brooks House", staan vandag nog op Brookstraat 109, en huisves tans die Kweekskool van die Afrikaanse Protestante Kerk (APK).



</doc>
<doc id="17452" url="https://af.wikipedia.org/wiki?curid=17452" title="Waterkloof">
Waterkloof

Waterkloof is 'n voorstad van Pretoria, Suid-Afrika. Dit is vernoem na die oorspronklike plaas wat in die gebied geleë was toe Pretoria in die 19de eeu gestig is. Dit is oos van die stadskern geleë. Waterkloof is 'n gevestigde, boomryke gebied met van die duurste eiendom in die stad. Soos in baie ander dele van Pretoria is jakarandabome langs die strate geplant wat die buurt in Oktober in 'n pers skouspel verander.

Gedurende die apartheidera is Waterkloof geassosieer met die Afrikanerelite aangesien verskeie hooggeplaasde regeringsamptenare daar woonagtig was. Vandag is dit 'n uiters gesogte woonbuurt met weelderige huise teen die kloofhange en indrukwekkende uitsigte oor die hoofstad en die Uniegebou. Baie van die strate in die buurt is na Britse koninklikes vernoem. Waterkloof is ook die tuiste van die Pretoria buiteklub met sy 18-putjie gholfbaan.

Verskeie ambassadeurswonings word in die woonbuurt aangetref. Dit is ook die tuiste van die bekende Suid-Afrikaanse sopraansangeres, Mimi Coertse, en was die plek van die Dube-huis in die film "Tsotsi".

Die hoofstraat deur Waterkloof is Crownrylaan wat Waterkloof met Brooklyn in die noorde verbind en Albertstraat wat van oos na wes loop deur die naburige Menlopark en Groenkloof.


</doc>
<doc id="17453" url="https://af.wikipedia.org/wiki?curid=17453" title="Groenkloof">
Groenkloof

Groenkloof is 'n voorstad van Pretoria, Suid-Afrika aan die noordelike hange van Klapperkop suidoos van die stadskern. Dit grens langs Koningin Wilheminarylaan in die ooste aan Waterkloof. Jan Cillierspark, wat ook as Proteapark bekendstaan, in die oostelike gedeelte van die woonbuurt is toegewy aan inheemse plante en verskaf pragtige uitsigte oor die stad en die Uniegebou.

Die Life Groenkloof-hospitaal (voorheen bekend as die "Little Company of Mary"-hospitaal) sowel as die Fakulteit Opvoedkunde van die Universiteit van Pretoria is in Groenkloof geleë. Verskeie ambassades is ook in die voorstad geleë.


</doc>
<doc id="17454" url="https://af.wikipedia.org/wiki?curid=17454" title="Springbokpark, Pretoria">
Springbokpark, Pretoria

Springbokpark of Springbokparkie soos dit ook bekendstaan, is 'n park in Hatfield, Pretoria, Suid-Afrika. Die drie hektaar bebosde park met inheemse plantegroei is tussen twee besige eenrigtingstrate Pretorius- en Schoemanstraat en die systrate Hilda- en Grosvenorstraat geleë. Die park bevat ongeveer 100 witstinkhoutbome en 'n aantal ander inheemse bome. 'n Dammetjie in die Westelike deel van die park word deur 'n stroom met 'n klein waterval met 'n groter dam met watervoëls verbind. Die park word versier met blou agapanthusse en bolplante soos watsonias en swaardlelies wat in die somer blom en oranje en geel Namakwalandse madeliefies en ander eenjarige plante wat in die lente vir 'n kleurskouspel sorg. Die park is binne loopafstand van die Universiteit van Pretoria en is 'n gewilde plek vir huweliksfoto's. Dit is in die 1970's tot nasionale monument verklaar.


</doc>
<doc id="17455" url="https://af.wikipedia.org/wiki?curid=17455" title="Venningpark">
Venningpark

Venningpark is 'n park in Arcadia, Pretoria, Suid-Afrika. Die drie hektaar park het 'n formele uitleg met 'n gesonketuin aan die weste kant van die park en 'n teetuin, die Heavenly Rose Café, in die middel van die park. Die park is versier met 'n dadelpalmlaning en roostuine aan die oostekant van die park naby die Amerikaanse ambassade en die Indiese Hoë-kommissariaat en word gereeld met eenjarige blomme beplant. Dit is tussen twee besige eenrigtingstrate Pretoriusstraat en Schoemanstraat en die systrate Eastwoodstraat en Farendenstraat geleë.

Die park is genoem na John Harold Venning, die Munisipale Direkteur van Parke, Pretoria, wat in 1940 afgetree het.


</doc>
<doc id="17456" url="https://af.wikipedia.org/wiki?curid=17456" title="Magnoliadal">
Magnoliadal

Magnoliadal is 'n natuurskoonpark in Bailey's Muckleneuk, Pretoria, Suid-Afrika. Die park is geleë op die skerphoek tussen Koningin Wilhelminarylaan en Charlesstraat met die Walkerspruit wat deur die park loop. Die park is omring met hoë bome en die spruit vorm 'n dam met 'n standbeeld van Peter Pan in die middel. Die Magnoliavlooimark word op die eerste Sondag van elke maand in die park gehou en gereelde "Kuns in die park" en die "Moonlight Market" verseker die volgehoue benutting van die park. Een keer per jaar kan die blomme van die Magnoliabome by die park en in Koningin Wilhelminarylaan ook besigtig word. Die park het 'n gewilde restaurant wat as Huckleberry's bekend staan.

Die Apartheidera chemiese en biologiese oorlogvoeringdeskundige, Wouter Basson, is op 29 Januarie 1997 in die park gearresteer.

Die Gautreinroete loop verby Magnoliadal op die bestaande spoorlyn langs Universiteitsweg en 'n nuwe stuk waar die spoor reguiter gemaak is.


</doc>
<doc id="17458" url="https://af.wikipedia.org/wiki?curid=17458" title="Jan Cellierspark, Pretoria">
Jan Cellierspark, Pretoria

Jan Cellierspark is 'n park in Groenkloof, Pretoria, Suid-Afrika. Die 4,5 hektaar park teen die noordelike hange van Klapperkop staan ook bekend as Proteapark. Die park is toegewy aan inheemse plante en bied pragtige uitsigte oor die stad en die Uniegebou. Die park is op die hoek van Wenning- en Broderickstraat en die ingang is in Broderickstraat. Die belangrikste kenmerk van die park is 'n stroom met 14 miniatuurwatervalle wat twee damme met mekaar verbind en begrens word deur verskeidenheid van plante. Die park beskik ook oor groot grasperke wat deur rotstuine, bome en struike onderbreek word.

Die park is in die 1960's ontwerp deur Harry Bruins-Lich, direkteur van parke in Pretoria vanaf 1942 tot 1967, en genoem na die Afrikaanse digter, Jan F.E. Celliers.


</doc>
<doc id="17460" url="https://af.wikipedia.org/wiki?curid=17460" title="Duncanstraat, Pretoria">
Duncanstraat, Pretoria

Duncanstraat is 'n straat in die ooste van Pretoria, Suid-Afrika wat 'n belangrike noord-suidskakel deur die oostelike stad vorm. Van noord na suid loop die straat deur die Brooklynsirkel, deur die voorstede Brooklyn, Hillcrest, Hatfield en Colbyn waar dit by die kruising met Glynstraat in Burnsstraat inloop.

Die straat is vernoem na Sir Patrick Duncan, die Koloniale Sekretaris van die Transvaal in 1905 toe Hatfield gestig is. Aanvanklik is slegs die gedeelte tussen Kerkstraat en Suidstraat Duncanweg genoem. Die deel tussen Suidstraat en Duxburyweg het as Nixonstraat bekend gestaan en van Duxbury- tot by Lynwoodweg af is dit Lunnonweg genoem. Suid van Lynwoodweg is dit Jamesstraat genoem.

In 1930 het die stadsraad van Pretoria besluit om die hele straat Duncanweg te noem.

In September 2008 is voorgestel dat die straat se naam, saam met 26 ander in Pretoria wat na bewering "aanstoot gee", verander word. Dit is egter tot op hede nie deurgevoer nie.




</doc>
