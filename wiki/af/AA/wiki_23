<doc id="23073" url="https://af.wikipedia.org/wiki?curid=23073" title="Meubelstuk">
Meubelstuk

Meubelstuk is 'n woord wat na voorwerpe soos stoele, tafels en kaste verwys.

In ander woord, meubels is die versamelnaam vir ál die voorwerpe in 'n huis of gebou wat deur mense gebruik kan word om op te sit, te lê, of om kleiner goed in te stoor, soos linne of koppies. Meubels kan van hout, leer, plastiek, ensovoorts vervaardig word.

In die Oudheid, met uitsondering van die tyd van die Romeinse Keiserryk, wat sterk op weelde ingestel was, is daar minder meubels as teenswoordig gebruik. Die meubels was nie juis gemaklik nie; die hedendaagse gemakstoel met sy ingeboude voetstoeltjie en verstelbare kopstuk en ruglening is tipies vir die 20e eeu. 

Ook in die Middeleeu is min soorte meubelstukke gebruik en hulle was dikwels meerdoelig: dit was byvoorbeeld tegelyk sitplek en bereplek. Die Middeleeuse meubelmaker was anoniem, maar die naam en ander gegewens van talle van sy 18e eeuse beroepsgenote was in die meeste gevalle bekend. 

Die name van die 19e-eeuse meubelmakers was egter ook onbekend omdat dit 'n tydperk was waarin die ou style bloot herhaal is. Gedurende die 20e eeu het die name van meubelontwerpers weer bekend geword. 

Aanvanklik het die meubelkuns sy versiering aan die argitektuur ontleen. In die Renaissance het die meubelkuns egter daarvan weggebreek en sy eie vormtaal ontwikkel, wat vanuit Italië deur Europa versprei het. Die sogenaamde patroonboeke (boeke met voorbeelde van meubels), soos die van Hans Vredeman de Vries (1555), het 'n belangrike rol gespeel in die verspreiding van nuwe idees. 

In die 17e eeu is die toon deur die Franse hof aangegee; die sogenaamde Lodewyk-style is in verskillende Europese lande nagevolg. Daarna is daar ook meer aandag geskenk aan die samehang tussen meubels en die vertrekke waarin dit geplaas is: die mure, plafon, skoorsteen, ensovoorts is in dieselfde styl as die meubels versier. In die 18e eeu was daar 'n sterk voorkeur vir die Chinese en Japanse lakpanele, en gedurende die 19e eeu het die historiese neostyle ontstaan. Die Neo-Gotiek was die eerste en belangrikste verteenwoordiger hiervan. 

Hierop het 'n periode gevolg van masjiengemaakte meubels, wat aanvanklik so goedkoop moontlik vervaardig is. Hierdie stukke was van swak gehalte en met sinlose sierwerk oorlaai. Na 1880 het daar 'n reaksie teen die massavervaardiging van meubels ontstaan en is daar na  eenvoud teruggekeer. Die konstruksie van die meubelstuk is-ook duidelik sigbaar gemaak. Funksionaliteit was die belangrikste maatstaf. Die mode me 20e-eeuse vormgewing is strak en doeltreffend. 

Kleur speel 'n belangrike rol, terwyl sierwerk in groot mate verdwyn het. Daar word ook steeds hoër eise aan gemak gestel. Veral na die Tweede Wêreldoorlog het die Skandinawiese meubelnywerheid die toon aangegee. Naas hout is van verskillende kunsstowwe gebruik gemaak. Die heersende modes en style in Europa het 'n belangrike rol in meubelgebruik en meubelontwerp in Suid-Afrika gespeel. Gedurende die 17e eeu het veral die Nederlandse en in mindere mate die Duitse en Franse agtergrond van die nedersetters aan die Kaap die deurslag gegee. Na 1800 het die Engelse modes in toenemende mate 'n invloed op die Suid-Afrikaanse meubels gehad, maar daar was tog eienskappe wat die plaaslik vervaardigde meubels tipies Suid-Afrikaans gemaak het.

Die Ou Egiptenare het min maar kleurryke meubels gebruik; die hout is glad afgewerk en dan beskilder of verguld. Die algemeenste meubelstuk was 'n regop stoeltjie (kruk) op 4 reguit, lang pote, wat soms die vorm van stier- of leeupote gehad het. Die sitting het uit vlegwerk of dun houtlatte bestaan. Die Egiptiese stoel, wat 'n effens skuinsstaande rugleuning gehad het, was heelwat gemakliker. Hierdie stoel se sitting was van geboe planke gemaak en met leer beklee. Die voustoel het in later jare in gebruik gekom. Die bed van Ou Egipte het bestaan uit 'n raamwerk waaroor leer gespan was. Dit het 'n vaste voetstuk gehad en 'n los, geboë kopstuk en soort hout- kopkussing), wat as steun vir die kop gedien het. Kos en klere is gebêre in mandjies en kiste wat, soos al die ander meubels, met ivoor- en ebbehoutinlegwerk versier was of beskilder was om dit so te laat lyk. Die vloere is met riet- of papirusmatte bedek. Die Egiptenare het hierdie matte dikwels gebruik om op te sit of op te slaap. Die mure is met muurskilderinge versier.

Benewens hout het die Grieke ook brons in hul meubels gebruik. Hulle het 3 tipes sitmeubels gebruik: die thronos, wat vir plegtige geleenthede gebruik is; die diphros, 'n eenvoudiger stoel sonder 'n rugleuning en met 4 gedraaide pote; en die klismos, wat 'n konkawe rugleuning en geboë pote gehad het. Op die gevlegte sitting was daar gewoonlik 'n kussing. Die klinè of rusbank is dikwels gebruik om op te lê en eet. Die matras het op 'n basis van ineengevlegte koorde gerus. Tydens die maaltyd het daar langs die klinè 'n tafeltjie gestaan, wat na die ete weer onder die bank ingestoot is. Klere, juwele en ander besittings is in kiste gehou. Die kiste was reg hoekig met 'n plat, uitstaande deksel en 4 pote in die vorm van leeukloue. Regopstaande kaste het eers in die Hellenistiese tyd in gebruik gekom. Skottelgoed is nie op rakke of in kiste gebêre nie, maar aan die muur opgehang. Ronde erdewerk-olielampies is vir verligting gebruik. Die vloere was soms met 'n mosaïekvoorstelling bedek.

In die Romeinse huis was daar talle beddens en banke, wat van hout, brons en marmer gemaak was. Die meubels, veral die in die eetkamer, was ryklik versier. Die eetkamerstel het bestaan uit 3 banke wat om 'n tafel gestaan het (die Romeine het ook op hul sye gelê en eet). Die vierde kant van die tafel is oopgelaat vir bediening. Die marmer dienstafels was reghoekig. Die sitmeubels is volgens die Griekse patroon gemaak. Namate ingeboude kaste met rakke en hangruimte algemener geword het, is kiste al hoe minder gebruik. Die vloer was met mosaïekpatrone bedek en die mure was met muurskilderinge versier. Die meubels van die vroeë Christelike tyd het min verskil van die Romeinse meubels. Die 6e eeuse troon van Maximianus is in die vorm van 'n Romeinse marmerstoel. Die ivoorpanele van hierdie beroemde troon is versier met snywerk van heiliges, diere en voëls. 

Die Romaanse meubels was eenvoudig gekonstrueer en is dikwels beskilder. Min meubels is gebruik en elke meubelstuk is gewoonlik vir meer as een doel aangewend. Stoele en banke het byvoorbeeld terselfdertyd ook as bêrekiste gedien. Die sogenaamde saal was die hoofvertrek en dikwels die enigste vertrek. In hierdie vertrek was daar altyd 'n bank en 'n bed met 'n stoel daarby. Klere is in 'n kis of in die bêreplek onder die stoel of bank gehou, of is aan stokke teen die muur opgehang. Die vuurmaakplek was in een van die symure ingebou. Teen die einde van die Middeleeue het die belangrikheid van die saal afgeneem ten gunste van 'n tweede vertrek. Die meubels het toe ook meer gespesialiseerd geraak.

Die meubels van die Gotiek het uit swaar, onversierde raamwerke met ligter, versierde panele tussenin bestaan. Die meubeluitvinding van hierdie tydperk was die paneel, wat houtstroke vervang het. 'n Paneel is ŉ klein stuk hout waarvan veral die rande dun afgewerk en redelik los in 'n raamwerk van regop style en smal horisontale boonste en onderste rugsporte gemonteer was. Hierdie panele het die voordeel gehad dat hulle kon krimp of rek sonder om die hele meubelstuk te laat krom trek, en omdat hulle los gemonteer was, het hulle ook nie gebars nie. 

Die sogenaamde plooipanele was ŉ tipiese versiering, wat die hout die voorkoms van geplooide of gedrapeerde materiaal gegee het. Versierings is ook aan die argitektuur ontleen, byvoorbeeld die spitsboog en die klawerblaarpatrone. Die destydse tafels het uit 'n los, reghoekige blad op bokke bestaan. Die tafelblaaie was beskilder en is na gebruik teen die muur staangemaak of opgehang. 'n Kliptafel, wat teen die muur kon opklap, is ook gebruik. Die sitkis was 'n kis met leunings wat as sitplek sowel as bêreplek gebruik is. 

Die buffet, 'n toe kassie op pote waarop voorwerpe soos tinbekers uitgestal is, het in die tyd in gebruik gekom. Dit is veral as bêreplek vir eetgerei gebruik. Benewens die sitkis is die driepootstoel, voetbankie en voustoeltjie ook as sitmeubels gebruik. Die breë bed het 'n belangrike plek in die huis ingeneem. Bo-oor die bed was daar 'n baldakyn (kap) wat met koorde aan die plafon vasgemaak was. Hieraan is daar gordyne gehang wat gedurende die dag teruggebind was. Vir verligting is brons- of smeeysterblakers en kandelare met kerse gebruik.

In die 15e en 16e eeu het daar 'n nuwe meubelstyl ontstaan waarin die klem op die geometriese versiering van die vlak gelê is. Die versiering is gebruik om die vlak en die verhoudings te beklemtoon, in teenstelling met die Gotiese spel met lyne, waar die aandag van die vlak self afgelei is en die vloei van die lyne beklemtoon is. Die nuwe ontwerpe, wat geïnspireer is deur die kuns van Klassieke Rome, het van Italië na die res van Europa versprei. Die verspreiding is in groot mate gestimuleer deur die verskyning van patroonboeke soos die van Hans Vredeman de Vries, wat in 1555 uitgegee is. 

Motiewe wat baie voorgekom het, was akantranke, kandelaarmotiewe, bandversiering (‘n soort omkrulrand wat gelyk het asof dit uit leer geknip was). groteske (fantastiese mense- en dierefigure wat onderling deur plantaardige motiewe verbind was; die arms van 'n vrouegestalte het byvoorbeeld in 'n blaarpatroon oorgegaan) en hermes (vierhoekige beeldsuil, pyler of pilaster wat na onder smaller word en met borsbeelde bekroon is). Verskeie soorte tafels is gebruik, onder meer die sogenaamde kloostertafel, wat op bokke gerus het en in daardie jare so genoem is omdat hulle nog in klooster eetsale gebruik is terwyl die meeste huishoudings al na ander soorte tafels oorgeskakel het. 

Die kloostertafels het reeds van hulle Gotiese voorgangers verskil in die sin dat die blad deur middel van gleuf- en penvoeë aan die bokke of systukke geheg was. Toe die skrynwerkers van daardie jare die tegniek wat hulle gebruik het om stoelpote aan die stoelraam vas te heg, op tafels begin toe pas het, het die kolompoottafel, waarvan die blad op 'n raamwerk met pote gemonteer was, in gebruik gekom. Die kolompoot het later tot 'n vaas of bolvorm ontwikkel en so het die bolpoottafelontstaan. In die loop van die 16e eeu het die bank sy funksie as sit- en bêremeubel verloor. 

Onder invloed van die Franse caquetoire (caqueter beteken "babbel"), 'n stoel met ŉ trapesiumvormige of veelhoekige sitplek op 4 of 6 kolompote, het die stoel met armleuning ontwikkel. Hierdie stoel het 'n reghoekige sitting gehad. Omstreeks 1640 het die kolompoot plek gemaak vir die kronkelpoot, wat op draaibanke uitgedraai is. Die voustoel is omgeskep in ŉ meer permanente meubelstuk waarvan die sitting en die rugstut met leer oorgetrek was. Die rugstut kon in baie gevalle nag verwyder word. 

Die kante van die voustoel het oop gebly of het parallelle stafies of balkies gehad. Aan die begin van die 17e eeu het leerbekleedsel algemeen voorgekom, maar later is geweefde stowwe ook gebruik. Die kis het uit die woonvertrek verdwyn en is vervang deur regop staankaste met 2 deure. Gedurende die Renaissance is die laai, wat die Ou Egiptenare al gemaak en gebruik het, "herontdek". Baie van hierdie staankaste het uit 2 "verdiepings" bestaan. Tussen die 2 verdiepings was daar soms 'n laai. 

In sommige gevalle is 2 laaie langs mekaar onder 'n kas ingebou. Kaste het met verloop van tyd al hoe meer laaie gekry, totdat dit later slegs laaie gehad het: die laaikas sander deur het sy verskyning gemaak. Staankaste is op pote of op 'n raamwerk met pote gemonteer. Aan die' binnekant van so 'n kas was daar gewoonlik rakke wat verskuif of uitgehaal kon word. Op grond van die afwerking van die hoekstyle van die kaste kan ŉ aantal "modelle" onderskei word, onder meer kolomkaste, pilasterkaste en die sogenaamde beeldekaste, waarop menslike figure op die hoeke uitgekerf was. Die sogenaamde boogkas het 'n boogvormige reliëf op die deurpanele gehad. 

Die meeste van die Renaissance-kaste is gekenmerk deur 'n fronton (pediment of kroonstuk) wat voor uitgesteek het (ontleen aan die argitektuur), en massiewe, gedraaide pote. Hulle was die voorlopers van die hedendaagse klerekas. Die kis het naas die staankas en die laaikas egter nooit heeltemal verdwyn nie om-dat dit steeds ŉ nuttige bêremeubel gebly het, veral op skepe. Op die manier het die kis die Kaap bereik, waar dit as meubelstuk 'n unieke rol gespeel het. Die bed het gedurende hierdie tydperk ook verdere ontwikkeling ondergaan, In die eenvoudige huis is die bedstee (‘n ingeboude slaapplek, dikwels in die muur en met deur of gordyne van die res van die vertrek afgesluit) nog gebruik. 

Die bed van die welgesteldes is teen een of twee mure (in die hoek) geplaas en het deel uitgemaak van die algemene skrynwerk in die vertrek. Teen 1650 is die bed omhul deur groot gordyne en was die houtwerk van die bed nie meer sigbaar nie. Die eerste boekrakke het ook nou hul verskyning gemaak. Namate die private besit van boeke toegeneem het, het die meubelontwerpers hulle ook begin toelê op die vervaardiging van boekrakke. Teen die einde van die 17e eeu was daar al soveel boeke en manuskripte in omloop dat boekrakke en boekkaste met deure ŉ belangrike meubelstuk was. 

Die meubelkuns in die hele Wes-Europa het van omstreeks 1700 af sterk onder Franse invloed gestaan. Kuns was onder Lodewyk XIV 'n regeringsaak. In 1663 het die Manufacture Royale de Meubles de la Couronne tot stand gekom. Charles Andre Boulle (1642-1732), wat werkwinkels in die Louvre gekry het, het gespesialiseer in die marqueterie-tegniek. Marqueterie of inlegwerk was op sigself nie heeltemal 'n nuwe tegniek nie en houtsoorte met verskillende kleure is gewoonlik hiervoor gebruik. 

Boulle het egter daarin geslaag om skilpaddop saam met koper of tin te gebruik. Hierdie tipe marqueterie-meubels is "boulle" genoem. Jean Bérain (1639-1711) was nog 'n ontwerper wat van hierdie tegniek gebruik gemaak het, maar sy inlegwerk was meer simmetries. Parketwerk dateer ook uit min of meer hierdie tydperk. By hierdie tegniek word 'n ontwerp opgebou deur klein, geometries gevormde stukkies hout, byvoorbeeld vierkante, ruite en seshoekies, teen mekaar te voeg. Inleg- sowel as parketwerk sou later aan die Kaap ingang vind. Na die herroeping van die Edik van Nantes (1685) het een van die grootste meubelmakers en argitekte, Daniel Marot, Frankryk verlaat en by Willem III van Oranje in Nederland in diens getree. 

Toe Willem en sy vrou, Maria Stuart, in 1689 die vorste van Engeland word, is Marot saam en daarna het hy ŉ groot invloed op die Engelse meubelontwerp gehad. In 1703 en 1712 het sy invloedryke patroonboeke met voorbeelde van meubels en binnenshuise versiering verskyn. Kenmerkend vir Marot was sy ornamentele gebruik van geboe bande met lambrekyne (‘n ornament wat soos gedrapeerde doek lyk), festoene en vere. Gedurende die Barok het naas die tafel met die balusterpoot (wat uit die bolpoot ontwikkel het) ook die met die kabrioolpoot gewild geword. In die tweede kwart van die 18e eeu het die kabrioolpoot ŉ gerekte S-vorm met 'n breë knie of knoets aan die bokant gekry. Die verbindingskruis tussen die pote het verdwyn. 

Tussen die vensters was daar gewoonlik 'n konsoletafeltjie, wat bestaan het uit 'n halfronde blad wat aan die een kant op 'n lys teen die muur en aan die ander kant op twee ryklik versierde S-vormige konsoles gerus het. Die eerste skryftafels met laaie aan weerskante en ruimte vir die bene tussenin het ook aan die einde van die 17e eeu verskyn. Teetafeltjies waarop die tee deur die gasvrou in die teenwoordigheid van haar gaste voorberei is, het ook ŉ algemene meubelstuk in deftiger wonings geword. Net soos die tafelpoot het die stoelpoot ontwikkel tot 'n oorhoeks (skuins ten opsigte van die sitting) geplaaste kabrioolpoot. Tussen die style van die hoë rugleuning was daar 'n gevlegte matwerk-insetsel in die vorm van 'n ovaal of 'n reg hoek. 

Teen die einde van die 17e eeu het die Barak 'n al hoe duideliker stempel op die ontwikkeling van meubelstyle afgedruk. Dit het nie net die versiering van die meubels beïnvloed nie, maar ook die vorm. Die stoelrug het laer geword, met ronder omtrekke. Die dwarssporte van die rugleuning het effens na agter gebuig om by die vorm van die mens se rug aan te pas. Die sitting het sy hoeke verloor en die omtrek daarvan het ook rondinge vertoon. Kabrioolpote was nog steeds in die mode, maar die spanstukke het verdwyn. 

Die hoefpoot, wat deur Marot so gewild gemaak is, het ŉ eenvoudiger ontwerp gekry en is kort daarna deur die bekende bal-en-kloupoot (‘n ontwerp uit die Ooste) vervang. 'n Nuwe tipe sitmeubel, die tweesitplekrusbank (settee), het in die tyd sy verskyning gemaak. Dit was 'n breër weergawe van die leunstoel (fauteil) en die syleunings was in sommige gevalle oop en in ander gevalle toe. Die heeltemal gestoffeerde leunstoel wat, afgesien van die pote, geheel en al bedek was, het ook vir die eerste keer sy verskyning gemaak. 

Sommige kaste het in die stadium uitstaande kussingpanele gekry en is in sommige gevalle ook kussingkaste genoem. Teen die einde van die 18e eeu het die sogenaamde armoire (sierklere kas), 'n tweedeurkas bo-op ŉ laaikas, die funksie van die meeste voorafgaande kaste oorgeneem. Op die gewelfde fronton is porselein uitgestal. Baie van hierdie Barokarmoires het saamgekom Kaap toe, waar hulle mettertyd met plaaslike materiaal nagemaak is. Hulle was in Frankryk en Nederland baie gewild, maar het nooit werklik in Engeland ingang gevind nie. 

Vollengtekaste sonder laaie, met twee deure, is soms ook armoires genoem. Die staanhorlosie wat dieselfde Barok-versierings as die armoire gedra het, dateer ook uit hierdie periode. Van omstreeks 1600 af is Oosterse lakwerk uit China en Japan ingevoer. Die tegniek het gou gewild geword en Europese vakmanne het dit ook begin toepas, hoewel talle meubels China of Japan toe gestuur is omdat lakwerk van beter gehalte daar gedoen is. 'n Meubelstyl wat sy oorsprong in die Barok gehad het, maar wat lank daarna, tot in die Rococo en selfs gedurende die vroeë jare van die 19e eeu nog gemaak is, was die sogenaamde goudlaagmeubels. Veral gedurende die laat Barok is hierdie meubels gekenmerk deur oordadige houtsneewerk. 

Die hout is met 'n dun laag gips bedek en daarna verguld. Dit het baie swierig en ryk vertoon, maar weens die aard daarvan en die hoë koste daaraan verbonde was die stoele, sofas, tafels, leunstoele, konsoletafels en spieëlrame (baie selde beddens) wat met hierdie tegniek versier was, baie skaars. Dit is hoofsaaklik vir gebruik in openbare geboue of ontvangsale van paleise vervaardig en is selde in private huise gevind. Die hout, meestal eikehout, maar ook okkerneuthout, is soms geverf en nie verguld nie. Hoewel hierdie soort meubels in die meeste lande van Europa vervaardig is, was dit veral baie gewild in Italië met sy talle onafhanklike state en daarmee gepaardgaande baie paleise. 

Gedurende die regentskap (1715- 1723) van Filips van Orleans was daar 'n oorgang van die oordadig versierde meubels van die Lodewyk XIV-styl na ligter en lugtiger vorme, wat die Régence-styl genoem is. Reguit lyne is sover moontlik vermy en deur vloeiende, geboë lyne vervang. Nuwe versieringsmotiewe, soos drake, fabelagtige diere en vrouekoppe wat met diademe bekroon was, het hul verskyning gemaak. Nicolas Pineau (1684-1 754) was die belangrikste uitvoerder van hierdie styl.

Van omstreeks 1720 is daar steeds meer van geboë lyne gebruik gemaak: veral C- en S-kurwes wat onderling deur 'n skulpmotief verbind is (rocaille = "skulpmotief", waaraan die Rococo sy naam te danke het). Die meubels is versier met ŉ beslag van vergulde brons, wat terselfdertyd die marqueterie beskerm het. Charles Cressent (1685- 1786) was die eerste ontwerper wat hierdie tegniek toegepas het. Die houtwerk is dikwels eers gedeeltelik wit geverf, terwyl die gesnede versierings verguld is. 

Aangesien vertrekke in die tyd kleiner geword het, het die meubels ook kleiner geword. Gedurende hierdie tyd het die voorste sport van die stoelsitting in die middel effens na onder gebuig en die verbindingskruis tussen die gestrekte S-vormige bokpote het verdwyn. Na omstreeks 1730 is die stut van die armleunings van stoele verder agtertoe geplaas vir die gerief van vroue, aangesien wye rokke in die tyd hoog in die mode was. Die oopwerk-rugleuning (die openinge was daar ter versiering) wat in daardie jare in Nederland baie gewild was, het nie in Frankryk voorgekom nie. Waar bekleedsel nodig was, is damas, fluweel en tapisserie, veral uit Beauvais afkomstig en deur Boucher en Oudry ontwerp, gebruik. 

Die kabinet, wat ook die kuifkas genoem is na aanleiding van die kuifagtige middebekroning, het gewild gebly. Een van die kleiner bêremeubels wat dikwels voorgekom het, was ŉ laaikas met 'n gewelfde voorkant, oorhoeks geplaaste pote en ŉ marmerblad. Dit was versier met marqueterie, gelakte panele en porseleinplaatjies afkomstig uit die fabriek by Sèvres, wat kort na 1760 geopen is. Boulle en Cressent het die sogenaamde bureau-plat, 'n groot, langwerpige skryftafel of buro met laaie aan die kante, ontwerp. 

Hieruit het die rolluik lessenaar met ŉ kwartronde deksel wat oor die skryfblad getrek kon word, ontwikkel. Beddens is destyds met die lang kant teen die muur geplaas. Die sogenaamde lit à polonaise het ŉ ovaalvormige hemel of kap gehad wat gerus het op kolomme wat self half pad oorgegaan het in na binne gebuigde stange. Die kandelare en kershouers is van vergulde hout of brons gemaak en met skulpmotiewe versier. In Engeland is daar baie van houtsneewerk in plaas van bronsbeslag gebruik gemaak. 

Die ontwerpboek van Thomas Chippendale (ca. 1718-1779), Gentleman and cabinet-maker's director (1754), wat Chinese sowel as Gotiese tendense bevat het, het 'n groot invloed op die meubelontwerp in Engeland gehad. Chippendale se meubels kan as ŉ ware voorbeeld van die Engelse Rococo beskou word. In styl was hulle nugterder as die vrolike, ligte Franse Rococo. Variasies in Chippendale se styl, veral in die Gotiese en Chinese tendens, het meer ware Rococo-kenmerke gehad. 

'n Tipiese Chippendale-stoel se rugleuning was laer, met 'n gegolfde boonste rugsport. Op die breë, middelste ruglat is dekoratiewe patrone uitgekerf. Die sitting het reguit kante gehad, met 'n los, gestoffeerde deel wat in die raam gepas het. Die voorpote was kaprioolpote met bal-en -klouvoete. Die agterpote was reguit en het naby die voet effens agtertoe gebuig. Sommige kenners meen dat die Franse en Engelse Rococo, ondanks die feit dat dit dikwels sterk verskil het, teen 1750 in albei lande die hoogtepunt van meubelontwerpkuns verteenwoordig het.

Onder invloed van die opgrawings by Pompeii en Herculaneum het die belangstelling in die klassieke vorme in omstreeks 1750 sterk opgeleef, ook wat meubelontwerp betref het. Die meubelstyl van hierdie tyd, die sogenaamde Lodewyk XVI-styl. was hoekig en simmetries. Die versiering (byvoorbeeld akant- en lourierblare, vase en sierkranse) het hierdie vorme beklemtoon. In hierdie tyd het die penanttafel, wat nie meer op konsoles nie maar op 2 of 4 pote gerus het, die plek van die konsoletafel tussen 2 vensters ingeneem. 

Stoelpote het kannelures (groewe) gekry, terwyl rosette aangebring is op die plekke waar die pote en die sitraam bymekaargekom het. Die rugleuning was ovaalvormig, reghoekig of trapesiumvormig en het 'n strak, eenvoudige raamwerk gehad. Die kabinet het reghoekiger geword en het diagonaal geplaaste hoekstyle gehad. Die panele was dikwels versier met 'n motief in die vorm van 'n medaljon wat aan ŉ strik gehang het. 'n Nuwe bêremeubel, die aanregtafel of -bank (dresser), het op die toneel verskyn. 

Dit het 'n opklapbare boblad met 'n tinbak daaronder vir opwaswerk gehad. In Engeland het die Neo-Klassisistiese styl reeds vroeg posgevat en Robert Adam (1728-1792) en Thomas Sheraton (1751 - 1806) het die toon aangegee. Hulle vorme was strakker en soberder as die Franse Lodewyk XVI-styl. Sheraton se meubelpatroonboek het baie klassieke detail bevat, maar sy ontwerpe was nie so suiwer klassiek so os die van Robert Adam en sy broer nie. 

Tydens die keisertyd van Napoleon (1799- 1815) het die buitelyne van meubels nog strenger en soberder geword. Naas Griekse en Romeinse motiewe is Egiptiese motiewe, onder meer sfinkse en papirusblare, ook gebruik. Bronsbeslag is as ‘n aparte versiering op die meubels aangebring. 

Gedurende die Empire-styl is die vertrekke yl gemeubileer. 'n Kenmerk van hierdie styl was die ronde tafels wat op een middelpoot gerus het, wat op sy beurt 'n driehoekige voetstuk of 3 pote sonder tussenverbindings gehad het. Die 3 hoeke van die voetstuk is dikwels met metaal-Ieeupote afgerond en die blad van die tafel is soms met leer oorgetrek. Die stoelpote was vierkantig en die agterste pote het effens na buite uitgestaan. 'n Baie merkwaardige stoel uit hierdie tyd is die sogenaamde chaise gondole of gondelstoel. 

Die geboë systyle van die rugraam het van die voorkant van die sitraam af gestrek. Boekrakke en boekkaste het op steeds groter skaal in gebruik gekom. As hulle uit 2 dele opgebou was, het die deure van die bokas glaspanele gehad, waaragter daar soms nog gordyne gehang het. Die reghoekige secretaire (skryftatel of buro) het 'n afslaanskryfblad met enkele laaie of 'n kassie daaronder gehad. Meubels is van veral mahoniehout gemaak. In Frankryk het verskillende tipes bed dens ontwikkel. 

Die kopstuk en voetenent het dikwels aan 'n boot herinner. Bo die bed het 'n ovaalvormige of 'n ronde hemel of kap van die plafon af gehang. Aan die kap het swaar gordyne om die bed gehang. Vergulde kroonkandelare van brons wat met kristalkettings versier was, is vir verligting gebruik. In Engeland is die Empire-styl, verwarrend genoeg, Regency-styl genoem na die prins regent, wat later koning George IV geword het (om dit nie te verwar met die Régence-styl van Filip van Orleans 75 jaar vroeër nie). 

Die spitsgedraaide poot vir byna alle meubels was in Engeland baie gewild. Anders as die Franse het die Engelse nie so fanaties geprobeer om die Ou Grieke, Romeine en Egiptenare na te boots nie. Terwyl die Franse meubelmakers gepoog het om ŉ Griekse of Romeinse voorkoms te gee aan meubelstukke wat gedurende die Antieke Tyd nooit bestaan het nie, was meubel ontwerpers in Engeland tevrede met die vaas of kruik as versiering. 

Nadat Napoleon in 1815 verslaan is. het die Franse invloed op die meubelontwerpkuns van Europa tydelik sterk afgeneem. Byna alle lande was verarm deur die talle oorloë en meubels van eenvoudiger aard, met minder pretensie en met die oog op gerief eerder as vertoon, is vervaardig. 

In Duitsland is hierdie styl die Biedermeier genoem. Ligte satynhout was die gewildste houtsoort en die belangrikste versiering was ŉ strook inlegwerk van donker ebbehout om die rand van meubelstukke. Esdoringhout is ook soms gebruik en toe satynhout begin skaars raak, is daar teruggeval op okkerneut- en rooshout. Bronsbeslag is net af en toe gebruik. Die vertrekke het steeds voller geword en die meubels gemoedeliker. Dit het 'n gesellige atmosfeer geskep, maar aan die ander kant vertrekke oorvol en beknop gemaak. 

In Engeland is hierdie styl in sommige kringe "Willem V" genoem en in ander Vroeg-Victoriaans. Die Biedermeier het sy hoogtepunt teen ongeveer 1835 in dele van Oostenryk en Suid-Duitsland bereik. 

Gedurende die res van die 19e eeu het ontwerpers weer hul inspirasie in historiese style gesoek. Die Neo-Gotiek, die Neo-Barok. die Neo-Rococo en die Neo-Renaissance het kort op mekaar gevolg. Vertrekke het steeds voller geword en benewens die meubels is plante, voëlhokkies, vuurskerms, kunsvoorwerpe en allerlei ornamentjies al hoe meer in huise gebruik, veral in die woonvertrekke. Die bekleding van pluche, wolffluweel of borduurwerk is gewoonlik met 'n fraiing afgewerk.

'n Nuwe sitmeubel, die sogenaamde crapaud, 'n leunstoel wat geheel en al gestoffeer was, het in omstreeks 1850 in gebruik begin kom. Om die bekleedsel te beskerm teen die makassarolie wat mans vir hulle hare gebruik het, is die rug- en soms ook die armleunings met 'n klein stoelkleedjie of antimakassar beskerm. In Wenen het Michael Thonet (1796-1871) 'n metode ontwikkel om berkehout te buig. Van die geboë hout het hy eenvoudige, onversierde stoele gemaak wat verrassend modern gelyk het. 

In hul oudste vorm het die sitting uit rottangmatte bestaan. Later is die rottang deur laaghout vervang. Hoewel daar verwarring bestaan oor presies waar hierdie meubels vir die eerste keer gemaak is, word hulle vandag Weense meubels, maar meer dikwels booghoutmeubels, genoem. Baie van hierdie booghoutmeubels het ook Suid-Afrika bereik. Die Industriële Revolusie het ook die meubelbedryf geraak. Vanaf 1840 tot ongeveer 1880 het ŉ tydperk van massavervaardiging van meubels in fabrieke aangebreek, toe daar eerder aan kwantiteit as aan kwaliteit aandag geskenk is. 

Die style was nabootsings van vroeëre, bekende style en daar kan selfs van 'n Industrieel-Gotiese styl gepraat word. Hierdie meubels is aanvanklik uit goedkoper dennehout vervaardig, die versierings is afsonderlik uitgesny en aan die meubelstukke vasgeplak en die hele meubelstuk is donker gebeits. Uit ŉ kunsoogpunt gesien, was hierdie hele nabootsingsproses ŉ mislukking en het die masjienproduk nie die eenvoud of waardigheid van die Gotiese ot Middeleeuse voorbeeld gehad nie. 

Meubelstyle het in die 40 jaar gedurig verander, na gelang van die grootte van die huise en die grootte van die kamers waarin die meubels geplaas moes word. Vir die eerste keer is daar ook die sogenaamde stelle vervaardig. Eetkamerstelle het dikwels bestaan uit stoele sonder armleunings, 2 bypassende stoele met armleunings en 'n eettafel met swaar pote wat deur 'n spanraamwerk verbind was. Die eettafel kon met behulp van los blaaie vergroot of verklein word. 

Volledige, massavervaardigde slaapkamerstelle en sitkamerstelle waarvan al die onderdele, versierings en toebehore in dieselfde styl op draaibanke uitgedraai is, was hoog in die mode. Meubelontwerp gedurende hierdie tyd was egter selde goed. Kurwes het dikwels gebots of is nooit tot hul natuurlike eindpunt deurgevoer nie. Hout is oor die algemeen so swaar gebeits of gepolitoer dat die houtsoort moeilik herkenbaar was.

Teen die einde van die 19e eeu was daar 'n reaksie op die nabootsing van historiese style en die masjienvervaardigde meubels van swak gehalte met hul oordadige, outydse versierings. Die Brit William Morris (1834-1896) is deur die eenvoud van die Middeleeue geïnspireer en was een van die eerste ontwerpers wat sy aandag nie net op die meubels van welgesteldes toegespits het nie, maar ook op die eenvoudige, sterk tradisionele, plattelandse meubels. 

Onder invloed hiervan het hy op ŉ "Middeleeuse" manier, dit wit se met die hand in plaas van met masjiene, stoele met rietmatte as sittings vervaardig. Van ale kante in die meubelbedryf het daar pogings gekom om weer eenvoudige meubels te maak, maar die ontwerpers het nooit heeltemal daarin geslaag om kommersialisme uit te skakel nie. Meubels is veral weer uit eikehout vervaardig en fabrikante het die hout met ammoniak-dampe gerook om dit antiek te laat lyk. 

As gevolg van hierdie verouderingstegniek het daar heelwat 16e-eeuse vervalsings op die mark verskyn; die stukke is in omstreeks 1900 vervaardig en baie gaan vandag nog as egte antieke stukke deur. Morris en ander se ideale is egter voortgesit deur die Arts and Crafts Movement, wat op sy beurt die Art Nouveau-beweging beïnvloed het. Tegelykertyd het William Godwin (1833-1886) meubels gemaak wat deur Japanse meubels geïnspireer was. Die Japanse kuns en ontwerpe het in daardie tyd 'n belangrike invloed op die kunstenaars en vakmanne van Europa uitgeoefen. 

Meubels van die Art Nouveau is veral in België deur lang, geboë lyne oorheers. Die swaar Ekspressionistiese meubels van ontwerpers soos Hilde Krop (1884- 1970) het soms gelyk as of dit uit klei gevorm is. Die Eerste Wêreldoorlog het vermeubels sobering gebring. Meubels het reguit lyne gekry en dekoratiewe detail het feitlik verdwyn. Daar is ook minder van swaar beitse gebruik gemaak. Die meubelontwerp van die Nederlandse groep De Stijl was onder meer 'n reaksie op die swaar meubels van vroeër. 

Die argitek Gerrit Rietveld (1888-1964), wat tot die groep behoort het, het abstrakte, geometriese vorme in rooi, blou en geel gebruik, soos byvoorbeeld die beroemde veelkleurig geverfde houtstoel wat hy in 1917 ontwerp het. Hy het die ontwerp so eenvoudig moontlik gemaak, sodat hierdie meubels op groot skaal vervaardig en die prys laag gehou kon word en dit tot baie mense se beskikking kon wees. Die idees van die Bauhaus, waar Marcel Breuer (geb. 1902) stoele van staalbuis ontwerp het, stem ooreen met die van De Stijl. 

Sy gewildste ontwerp was die elastiese buisstoel sonder agterpote wat ŉ rug kant en sitting van matwerk gehad het (1928). Hierdie meubels met hul verchroomde staalbuise het 'n duidelik sigbare konstruksie. Die staalbuismeubels het 'n tyd lank in onbruik geraak en is toe nog net as kantoormeubels gebruik. Sedert die jare sewentig het dit egter weer ŉ opbloei beleef. Die Amerikaner Frank Lloyd Wright (1869- 1959) het die idee van 'n "integrale ontwerp" aangehang, dit wil sê hy wou hê die argitek moes die meubels as onderdeel van die huis ontwerp, soos byvoorbeeld die veelhoekige meubels in die beroemde Hanna House in Kalifornië (1937), wat by onder meer die patrone van die vloere aangesluit het. In Skandinawië is daar veral met hout gewerk. 

Alwar Alto (geb. 1898) het in 1932 'n stoel ontwerp waarvan een geboê stuk hout die sitting sowel as die rugleuning gevorm het. Na die Tweede Wêreldoorlog het Charles Eames (geb. 1907) en Eero Saarinen (1910-1961) die eksperimente met die moontlikhede van geboë hout voortgesit. Hulle ontwerpe is later in kunsvesel uitgevoer. 

Kort na 1945 het goedkoper rottangmeubels steeds meer in swang gekom. Die binnenshuise versiering van die 20e eeu het steeds doeltreffender geword en lig en ruimte het beplande faktore geword. Te veel lig en te veel ruimte het egter in die sewentigerjare in veral Europa ŉ verlange na die geselligheid van "ouma se tyd" laat toeneem. Vertrekke het weer propvol meubels geword. Ou en antieke meubels het sterk in aanvraag geraak, en talle ou gebruiksvoorwerpe is dekoratief aangewend.

In Suid-Afrika moet daar, soos in die meeste lande ter wêreld, 'n onderskeid gemaak word tussen die modemeubel en die sogenaamde nutsmeubel. Die nutsmeubel is meer dikwels in die huise van burgerlikes, en veral op die platteland, aangetref, terwyl die modemeubel al vroeg sy verskyning gemaak het in Kaapstad, die Kompanjiegeboue en in herehuise op die omliggende landgoedere, tot selfs by Stellenbosch en Franschhoek. 

Die heersende modes en style in Europa het ŉ belangrike rol in die meubelgebruik en die meubelontwerp aan die Kaap gespeel. Aanvanklik is die meeste belangrike stukke waarskynlik ingevoer, terwyl noodsaaklike nutsmeubels hier te lande vervaardig is uit hout wat plaaslik beskikbaar was. Gedurende die 17e eeu het veral die Nederlandse, en in mindere mate die Duitse en Franse, agtergrond van die nedersetters aan die Kaap die deurslag in meubelsmaak en meubelmakery gegee. 

Na 1800 het die Engelse modes in steeds toenemende mate 'n invloed op plaaslike meubelstyle gehad, maar daar was tog duidelike eienskappe wat die meubels tipies Suid-Afrikaans gemaak het. In Suid-Afrikaanse meubels onderskei kenners 4 meubelgroepe, naamlik bêre-, werk-, slaap- en sitmeubels. Stoele is die meeste gebruik, hulle het die vinnigste geslyt en moes eerste vervang word. Van die 3 groepe het sitmeubels dus die beste aanduiding gegee van die mode of stylverloop van meubels in 'n bepaalde tyd. Kaste, tafels en beddens het dus baie langer staties gebly in 'n huishouding. Om hierdie rede word die studie van meubelstyle in Suid-Afrika dikwels aan die hand van stoele gedoen. 

Daar was aanvanklik verskillende faktore wat die voorkoms van meubels wat aan die Kaap vervaardig is, beïnvloed het. Daaronder het getel die plaaslike vakmanskap, die materiaal wat beskikbaar was, die doel waarvoor die meubelstuk gemaak is en die heersende mode in die moederlande. Omdat kommunikasie in daardie vroeë jare so stadig en swak was, moet daar altyd rekening gehou word met die feit dat modes en style aan die Kaap meestal 10 tot 15 jaar agter die van Europa was. 

Die merendeel van die aanvanklike nedersetters het hoofsaaklik uit Nederland gekom en daarom het die eerste modemeubels die swaar, bonkige versierings gehad van die Barok, wat in daardie jare in Nederland nog in volle swang was. Die vorm van die meubels is gekenmerk deur swaar, stewige, soliede strukture. Baluster-, kurktrekkergedraaide of bal-en-kloupote was in gebruik, met H-, kruis- of reghoekige spanstukke (verbindings) tussen die pote. 

Die versiering van die meubels was hoofsaaklik profilering aan die deure en frontons van kaste en aan tafel blaaie. In Europa is hierdie modestukke hoofsaaklik van Europese dennehout en eikehout vervaardig en net enkele spogstukke, waarvan ook ŉ aantal na die Kaap gekom het, was van ingevoerde houtsoorte soos ebbe, koromandel en palisander uit die Ooste gemaak. Meubels van Burmese kiaat was ook redelik algemeen. Benewens hierdie aanvanklik swaar Barokmeubels het die meubelmakers aan die Kaap ook nog 'n ander voorbeeld gehad om na te volg, naamlik die van die Europese plattelandse meubels. 

Hierdie plattelandse meubels het reeds die voorafgaande 200 tot 300 jaar dieselfde stylkenmerke getoon en is nie beïnvloed deur byvoorbeeld die prominente Barok-versierings nie. Die ontwerp het eenvoudige, skoon lyne gehad en 'n onderskeidende kenmerk was die feit dat hulle altyd uit materiaal wat regstreeks uit die omgewing beskikbaar was, vervaardig is. Voorbeelde van hierdie meubels het ook aan die Kaap aangekom en het 'n besliste invloed op die meubelontwerp uitgeoefen.

Daar kan vandag in Suid-Afrika ŉ baie definitiewe onderskeid gemaak word tussen die sogenaamde dorps en stadsmeubels wat nie noodwendig almal modestukke was nie, en die vroeë plaasmeubels, wat dikwels ook pioniersmeubels genoem word. Die dorpsmeubels het dikwels beter vakmanskap vertoon en was bale groter en luukser en nie so maklik vervoerbaar nie soos die plattelandse meubels, waarvan die ontwerp en versiering baie eenvoudiger was en wat meer op maklike verpakking en vervoer ingestel was. 

Die plattelandse meubels was dikwels die maaksel van die eienaar self, wat natuurlik nie noodwendig 'n geskoolde vakman was nie. Die plaasmeubels is deurgaans, soos in Europa, van hout gemaak wat in die onmiddellike omgewing voorgekom het (byvoorbeeld geelhout), terwyl dorpsmeubels eerder van spesiale en ingevoerde hout, of ten minste van hout uit 'n ander landstreek (stinkhout, mahonie) in Suid-Afrika, gemaak is. Volgens hierdie twee vaarbeelde, aanvanklik die Barok en die min of meer tydelose plattelandse meubels, het skrynwerkers en kabinetmakers aan die Kaap gewerk. 

'n Opvallende kenmerk van die Suid-Afrikaans vervaardigde meubels is dat hulle oor die algemeen baie stewiger en eenvoudiger as die meeste van hul Europese tyd- en stylgenote was. Hoewel dieselfde besondere houtsoorte uit die Ooste ook na die Kaap ingevoer is, het geelhout en stinkhout 'n belangrike rol gespeel. Inlegwerk (marqueterie) in die vorm van veelpuntige sterre uit ebbe en ivoor of uit ebbe en geelhout was in veral die vroeë Kaapse meubels gewild. 

Fineerwerk (die gebruik om 'n dun lagie van 'n besonderse hout oor goedkoper soliede hout te plak), wat tydens die Barok baie gebruik is, het ook by sommige Kaapse meubelmakers ingang gevind. In Suid-Afrika is die swaar Barok ook spoedig vervang deur die meer speelse versierings van die Rococo. Die Franse Hugenote aan die Kaap was waarskynlik van die eerste meubelmakers wat met hierdie ligter, speelse styl geëksperimenteer het. 

Hulle het veral gevind dat die plaaslike geel- en stinkhout hulle goed tot die fyner houtsneewerk leen, en natuurmotiewe soos diere en veral gekerfde krulle in die vorm van 'n skulp het op die plaaslike meubels begin verskyn. Hoewel die kerfwerk ligter en uitbundiger as die versierings van die Barok was, het dit die tipiese Europese kenmerk gehad dat dit asimmetries was. 

Die houtsoorte wat vir modemeubels gebruik is, was ligter. Die stugheid van die Barok het begin verdwyn en daar was minder verbindings tussen die pote van tafels en stoele. Kabrioolpote (bokpoote) was baie gewild, die rug leunings van stoele was gerond en die armleunings is aangepas om ruimte te laat vir die vrolike, wye rompe wat ook aan die Kaap hoog mode was Die herleefde belangstelling in die Griekse en Romeinse kultuur het geleidelik, veral in Frankryk, aanleiding gegee tot 'n hele nuwe kunsrigting wat nie' net die argitektuur, die skilderkuns en die beeldhoukuns geraak het nie, maar ook die meubelstyle. 

Teen die tagtigerjare van die 18e eeu, toe ŉ Franse garnisoen hom aan die Kaap gevestig het om die Nederlanders te help om die Kaap teen moontlike aanvalle deur die Britte te beskerm, het die Neo-Klassisisme 'n belangrike stylrigting op byna alle gebiede, ook op die van die argitektuur en die meubelbedryf, aan die Kaap geword. Die nuwe styl het onmiddellik merkbaar geword in tafel- en stoelpote, wat 'n afgespitste vorm gekry het en soms met inlegwerk versier is. Die sitplekke van stoele het reguit kante gekry en 'n oopwerkruglat tussen die boonste en die onderste rugsport het baie gewild geword. 

Die frontons van kaste is ook reg uit getrek. Die styl het veral met die eerste Britse besetting van die Kaap (1795) behoorlik posgevat. Die tweede Britse oorname (1806) sou ŉ groot invloed op die meubelkuns aan die Kaap hê. 'n Hele paar dinge het tegelyk gebeur. Die invoer van eksotiese houtsoorte uit die Ooste is gestaak. Net kiaat is nog ingevoer, maar dit is vir timmerwerk, en nie vir meubels nie, gebruik. 

Heelwat meubels is uit Engeland ingevoer. Aanvanklik was dit bale duur, maar namate daar op groter skaal ingevoer is, het die pryse gedaal en kon meer mense in Kaapstad en omgewing dit bekostig. Vir 'n tydperk van byna 70 jaar is daar so te sê feitlik geen aandag aan modemeubels in die Kaapse meubelbedryf bestee nie. Die ingevoerde stukke, dikwels van swak gehalte, het die oorhand gehad.

Die ingevoerde produkte het om verskillende redes nie die plattelandse distrikte bereik nie. Die boere was dikwels te arm om dit te bekostig en daar was ook nog geen behoorlike paaie om die vervoer van hierdie meubelstukke prakties te maak nie. 

Die enigste oplossing was die plaaslike vervaardiging van (Kaapse) meubels in die plattelandse distrikte, en met verloop van byna drie generasies het daar ŉ besondere eie Kaapse styl ontwikkel. 'n Magdom van hierdie meubels is gemaak, want die vraag na meubels het saam met die vinnige groei van die bevolking gestyg. Voorbeelde van hierdie meubels bestaan vandag nog en die stukke bevestig dat Europese style en patroonboeke wat vryelik aan die Kaap beskikbaar was, wel 'n rol gespeel het. 

Op die verste grense van die Kolonie het daar ook meubels ontstaan wat deur die trekboere en veeboere self gemaak is. Hierdie pioniersmeubels toon weinig invloed van enige heersende styl, maar hul besondere eenvoud het aan hulle 'n skoonheid besorg wat hulle vandag uiters gesog maak. Meubelstukke wat in Europa en in Kaapstad lank al in gebruik was, soos die verskillende hangkaste en laaikaste, het vir hierdie mense weinig betekenis gehad. Die kis sou nog lank die belangrikste bêremeubel bly. 

Dit is in die pioniershuisies en op die ossewaens waarmee hulle getrek het, gebruik. Die pioniersbeddens het opvoubare pote gehad en die raam het ook netjies agter in die wa gepas. Opklaptafels en voustoele het ŉ belangrike rol gespeel. Terwyl die dorpsmeubels nag soms met satyn, brokaat, fluweel en leer gestoffeer is of rottangvlegwerk gehad het, is leerriempies vir die sittings van pioniersmeubels gebruik. Daar bestaan baie min in ligting oor Suid-Afrikaanse meubelmakers en eers in 1981 is begin om ŉ opname van Kaapse meubelmakers te maak. 

Plaaslik vervaardigde Kaapse meubels uit verskillende houtsoorte, maar veral geel- en stinkhout, is vandag gesogte versamelstukke en gedurende die sewentigerjare het dit so hoog mode geword dat dit lonend was om namaaksels te vervaardig uit die beperkte stinkhout- en geelhoutvoorrade van vandag.

Na die Anglo-Boereoorlog het die meubelbedryf en die meubelontwerp in Suid-Afrika baie die patroon van die in Engeland en Europa gevolg. Art Nouveau, wat laat in die 19e eeu ontstaan het, het as kunsvorm 'n vroeë dood gesterf, maar in die meubelontwerp in Suid-Afrika was dit selfs van 1915 tot 1920 nog in die versiering van meubels merkbaar. Die kenmerkende, eenvoudig gestileerde tulp, ander blomme en blaarrank op die deure van hangkaste, op stoelleunings en op die panele van beddens se style het lank 'n bekende ontwerp gebly. Skandinawiese ontwerpe het in die vyftiger- en sestigerjare 'n sterk invloed gehad en daar is vandag waarskynlik nie meer van 'n werklik Suid-Afrikaanse meubelstyl sprake nie.

Lys van tippe meubels:








</doc>
<doc id="23102" url="https://af.wikipedia.org/wiki?curid=23102" title="SV Heimstetten">
SV Heimstetten

SV Heimstetten is 'n sportklub uit Kirchheim bei München in die deelstaat Beiere in Duitsland, veral bekend vir sy sokkerafdeling. "Heimstetten" is 'n dorpsdeel van Kirchheim.

Die klub is relatief jonk deurdat dit eers in 1967 gestig is. Die klub toon sedert sy stigting 'n opwaartse kurwe wat die ligaleer aanbetref: nadat die "Kreisklasse" in 1973 gehaal is, word die "Kreisliga" in 1985 bereik. In 1992 word daar gepromoveer na die "Bezirksliga" en in 1998 na die "Bezirksoberliga". In 2003 styg die klub verder tot in die "Landesliga Suid" en in 2006 behaal die klub sy grootste prestasie deur die Oberliga Beiere die eerste keer te haal.

Behalwe sokker, het die klub ook afdelings vir gimnastiek, tafeltennis, vlugbal, basketbal, judo en tennis.



</doc>
<doc id="23116" url="https://af.wikipedia.org/wiki?curid=23116" title="Tecophilaeaceae">
Tecophilaeaceae

Tecophilaeaceae is die wetenskaplik naam van 'n familie blomplante. Die familie is eers onlangs deur taksonomiste erken. Blomfamilie van "Lanaria" is nader aan Orchidaceae as hierdie groep




</doc>
<doc id="23117" url="https://af.wikipedia.org/wiki?curid=23117" title="Jehovah se Getuies">
Jehovah se Getuies

Jehovah se Getuies is 'n Christelike gemeenskap wat in die 19de eeu deur Charles Taze Russell, 'n boorling van Pittsburgh (VSA), gestig is en in 2016 sowat 8,3 miljoen aktiewe lede gehad het. Die huidige internasionale hoofkwartier is in Brooklyn (New York-stad).

Die beweging beweer dat hulle die enigste ware opvolgers van die oorspronklike 1ste-eeuse Christendom is en handhaaf geen betrekkinge met ander Christelike kerke en groeperings nie. Jehovah se Getuies beskryf hulleself dan ook as die "Christendom" en verwys na die ander Christelike kerke en sektes as die "Christenheid". Die leerstellings is hoofsaaklik gebaseer op die apokaliptiese boeke van die Bybel, veral Daniël en Openbaring.

Jehovah se Getuies is bekend vir hulle toegewyde sendingwerk en politieke neutraliteit, waarvolgens lede nóg aan die politieke lewe mag deelneem nóg diensplig mag doen. Alhoewel hulle geen politieke invloed wil uitoefen en nie in politieke sake inmeng nie, het hulle in lande soos Duitsland regstappe gedoen om dieselfde status en erkenning as die groot Christelike kerke te kry.

Net soos die Romeinse Christene in die 1ste eeu glo Jehovah se Getuies aan die wederkoms van Jesus Christus en 'n ewige lewe op aarde in sy Koninkryk. Net 144 000 uitverkore Christene uit alle geskiedkundige periodes sal saam met Jesus hierdie Koninkryk op aarde vanuit die hemel regeer.

Alhoewel hulle min of meer by die fundamentalistiese stromings van die Christendom gereken kan word wat slegs die Bybel as bron van godsdienstige leerstellings aanvaar, word Bybeltekste in die algemeen krities bestudeer. Hulle aanvaar dus geen leerstellings dat die aarde letterlik in sewe dae geskep is of dat mense 'n onsterflike siel het nie.

Jehovah se Getuies is in 1872 deur Charles Taze Russell in Pittsburgh (Pennsilvanië) onder die naam "International Bible Students Association" ("Internasionale Vereniging van Bybelstudente") gestig. Onder sy opvolger, Joseph Franklin Rutherford (1869-1942), is die organisasie se naam in 1931 gewysig tot die huidige "Jehovah se Getuies". Vanweë die toegewyde predikingswerk het die beweging in 2016 tot meer as 8,3 miljoen lede in 240 lande gegroei.

Die beweging word vanuit die hoofkwartier in New York-stad bestuur deur 'n liggaam van "ervare ouer manne" op 'n nie-demokratiese, outoritêr-teokratiese manier. Hulle organiseer ook die internasionale sendingwerk. Daar is meer as honderd takkantore in ander lande. Vroue is van alle ampte uitgesluit.

Sogenaamde ouer manne of opsieners en bedieningsknegte, wat hulle bystaan, is verantwoordelik vir die onderrig van die gemeente.

Die plaaslike gemeentes vergader in 'n sogenaamde "Koninkryksaal", meestal 'n eenvoudige gebou wat deur vrywilligers opgerig en deur vrywillige bydraes gefinansieer is. Daar is gewoonlik drie vergaderings per week. Groter byeenkomste met spesiale Bybelonderrig vind jaarliks plaas en sluit die doop van nuwe dissipels in.



</doc>
<doc id="23119" url="https://af.wikipedia.org/wiki?curid=23119" title="Kubus (dubbelsinnig)">
Kubus (dubbelsinnig)

Die term kubus kan na die een van die volgende onderwerpe verwys:



</doc>
<doc id="23126" url="https://af.wikipedia.org/wiki?curid=23126" title="Driedimensioneel">
Driedimensioneel

Driedimensioneel, dikwels afgekort as 3D, dui op voorwerpe wat drie meetkundige dimensies het: lengte, breedte en hoogte. Voorbeelde van driedimensionele voorwerpe is 'n bol, piramide of skoendoos.

Wat met terme soos 3D-foto's, 3D-film of 3D-grafika bedoel word, is nie altyd duidelik nie. By rekenaarspeletjies word die term 3D dikwels gebruik vir perspektiwiese beelde. Dit word egter ook gebruik vir die tegniek wat andersins bekend staan as stereoskopie, waar daar twee verskillende beelde is: een vir elke oog. Stereobeelde is nie eg ruimtelik nie, maar deur bepaalde truuks (byvoorbeeld 'n bril met een rooi en een blou lens) word die indruk gewek dat dit driedimensioneel is. Die aanduiding 3D het hier betrekking op onverwagte visuele beelde. 'n Mens verwag 'n tweedimensionele beeld, maar sien 'n driedimensionele een.

Ander belangrike begrippe is:

Prisma: Dit is 'n 3D-voorwerp met twee (2) identiese, ewewydige vlakke wat veelhoeke is.

Piramide: Dit is 'n 3D-voorwerp waarvan die basis 'n veelhoek (poligoon) en al die ander vlakke driehoeke is.

Tetraëder: Dit is 'n piramide waarvan al vier (4) vlakke identiese driehoeke is.

Vlak: 'n Plat oppervlak van 'n voorwerp.

Net: 'n Plat patroon van 'n 3D-voorwerp wat jy kan uitknip, vou en aanmekaar plak om 'n model van 'n spesifieke 3-D-voorwerp te maak.

Rand: Die lyn waar twee vlakke van 'n 3D-voorwerp ontmoet.

Reghoekige prismas is 'n soliede figure waarvan alle vlakke reghoeke is en al die sye verbind loodreg.

 'n Kubus is 'n simmetriese driedimensionele voorwerp waarvan alle vlakke vierkante is.

'n Geometriese figuur met twee identiese basisse, gelyk en parallelle reglynige figure wat parallelogramme as sye het.

Viervlakke of driehoekige piramides – 'n Struktuur met 'n driehoekige basis met skuins vlakke wat 'n punt vorm aan die bokant.

'n Struktuur met 'n veelhoek as 'n basis, met skuins vlakke wat 'n punt vorm aan die bokant.

Wanneer ons na verskillende voorwerpe en vorms kyk, kan ons die vorms en voorwerpe vergelyk deur na die volgende te kyk:

Ander vergelykings wat gemaak moet word, is met alledaagse voorwerpe om ons met 3D-vorms, byvoorbeeld 'n langlewemelkhouer wat die vorm van 'n reghoekige prisma het.


</doc>
<doc id="23156" url="https://af.wikipedia.org/wiki?curid=23156" title="Sophora">
Sophora

Sophora is 'n blommegenus in die familie "Fabaceae".

"S.imhambanensis" Klotsch in Kenia, Mosambiek, Sodwanabaai, Suid-Afrika.




</doc>
<doc id="23157" url="https://af.wikipedia.org/wiki?curid=23157" title="Alfadeeltjie">
Alfadeeltjie

’n Alfadeeltjie bestaan uit twee protone en twee neutrone wat ’n deeltjie soortgelyk aan ’n heliumkern vorm. Hulle word gewoonlik geproduseer tydens alfaverval, maar ook op ander maniere. Alfadeeltjies is genoem na die eerste letter van die Griekse alfabet. Die simbool daarvan is α of α. Omdat hulle ooreenstem met heliumkerns, word dit ook soms geskryf as of , wat dui op ’n heliumioon met ’n lading van +2 (dus sonder twee elektrone). As die ioon elektrone uit die omgewing bykry, kan die alfadeeltjie geskryf word as ’n gewone (elektries neutrale) heliumatoom: .

Alfadeeltjies is swaar en beweeg selfs in lug nie baie ver nie. Hulle is baie ioniserend, alhoewel hulle nie die menslike vel kan binnedring nie. Alfadeeltjies kan gevolglik net binne-in die liggaam skadelik wees. Hulle kan die liggaam binnedring deur die inaseming van radioaktiewe stof of die inname van radioaktiewe materiaal wat alfastraling afgee. 

Indien radioaktiewe elemente wat alfadeeltjies uitstraal wel in ’n mens se liggaam beland, kan dit gevoelige organe soos die longe en skelet beskadig. Deur stofbeheermaatreëls te installeer of die regte gebruik van asemhalingsbeskermingsapparate soos stofmaskers, kan die inaseming of inname van materiale wat alfadeeltjies afgee tot die minimum beperk word.


</doc>
<doc id="23158" url="https://af.wikipedia.org/wiki?curid=23158" title="Betadeeltjie">
Betadeeltjie

’n Betadeeltjie (simbool β), ook betastraling genoem, is ’n elektron of positron met ’n hoë energie en snelheid wat vrygestel word deur die radioaktiewe verval van ’n atoomkern tydens betaverval. Daar is twee vorme van betaverval, β en β, wat onderskeidelik elektrone en positrone produseer.

Betadeeltjies met ’n energie van 0,5 MeV het ’n reikwydte van sowat een meter in die lug; die afstand hang van die deeltjie-energie af.

Die deeltjies is ’n soort ioniserende straling en word vir beskermingsdoeleindes beskou as minder ioniserend as alfadeeltjies, maar meer ioniserend as gammastrale. Hoe hoër die ioniseringseffek, hoe groter die skade wat aan lewende weefsel aangerig word. Betadeeltjies word deur ’n paar millimeter van die meeste materiale gekeer.

’n Onstabiele atoomkern met ’n oorskot neutrone kan β-verval ondergaan, waar ’n neutron in ’n proton, elektron en elektron-antineutrino (die antideeltjie van ’n neutrino) verander:

Hierdie proses word deur die swak wisselwerking bemiddel. Die neutron verander in ’n proton deur die vrystelling van ’n virtuele W-boson. Op die kwarkvlak verander ’n W-vrystelling ’n afkwark in ’n opkwark, en dit verander ’n neutron (’n opkwark en twee afkwarke) in ’n proton (twee opkwarke en ’n afkwark). Die virtuele W-boson verval dan in ’n elektron en ’n antineutrino.

Onstabiele atoomkerns met ’n oorskot protone kan β-verval, ook bekend as positronverval, ondergaan; ’n proton word in ’n neutron, positron en elektronneutrino verander:

β-verval kan net in kerns voorkom wanneer die absolute waarde van die bindingsenergie van die dogterkern groter is as dié van die moederkern.

Van die drie algemene soorte bestraling wat deur radioaktiewe materiale afgegee word – alfa, beta en gamma – het beta ’n medium deurdringbare en medium ioniserende krag. Hoewel die betadeeltjies wat deur verskillende radioaktiewe materiale afgegee word in energie wissel, kan die meeste betadeeltjies deur ’n paar millimeter aluminium gestop word. Dit beteken egter nie betavrystellende isotope kan heeltemal deur sulke dun skilde afgekeer word nie: terwyl hul snelheid in materie afneem, stel betadeeltjies sekondêre gammastrale vry wat per se beter as betas penetreer. 

Betadeeltjies kan gebruik word om gesondheidstoestande soos oog- en beenkanker te behandel. Stronsium-90 is die materiaal wat die meeste gebruik word om betadeeltjies te produseer.

Betadeeltjies word ook in gehaltebeheer gebruik om die dikte van ’n item soos papier te toets. Van die betabestraling word geabsorbeer terwyl dit deur die produk beweeg. As die produk te dik of te dun gemaak is, sal ’n ooreenstemmende verskillende hoeveelheid bestraling geabsorbeer word. ’n Rekenaarprogram wat die gehalte van die vervaardigde papier monitor, sal dan die rollers beweeg om die dikte van die finale produk te verander.

’n Verligtingstoestel bekend as ’n "betalig" bevat tritium en ’n fosfor. Terwyl tritium verval, stel dit betadeeltjies vry; dit tref die fosfor en veroorsaak dat die fosfor fotone afgee. Die verligting het geen eksterne krag nodig nie en sal voortduur solank as wat die tritium bestaan (en die forfor self nie chemies verander nie). Die hoeveelheid lig wat geproduseer word, sal in 12,32 jaar, die halveertyd van tritium, afneem tot die helfte van sy oorspronklike waarde.



</doc>
<doc id="23159" url="https://af.wikipedia.org/wiki?curid=23159" title="Straling">
Straling

Straling (of radiasie) is energie wat in die vorm van deeltjies of elektromagnetiese golwe deur die ruimte beweeg. Die woord “straling” verwys na baie vorme van energie, soos lig, warmte, radiogolwe, mikrogolwe, X-strale, radar, ensovoorts. Straling is ook die algemene naam vir die soort energie wat deur radioaktiewe atome soos uraan en torium afgegee word. Daar word na hierdie tipe straling as ioniserende straling verwys, omdat dit genoeg energie het om elektrone te verwyder uit atome in die materiale wat dit binnedring, soos byvoorbeeld die menslike liggaam.


</doc>
<doc id="23160" url="https://af.wikipedia.org/wiki?curid=23160" title="Ioniserende straling">
Ioniserende straling

Ioniserende straling is 'n tipe energie wat deur radioaktiewe atome afgegee word. Ioniserende straling bevat genoeg energie om atome te ioniseer, dit wil sê, dit het genoeg energie om elektrone te verwyder uit die atome in die materiale wat dit binnedring. Ioniserende straling se vermoë om te ioniseer maak dit potensieel skadelik vir lewe. Ionisasie veroorsaak dat chemiese bindings opbreek. Wanneer chemiese bindings opbreek, kan ander nuwe verbindings vorm. Sekere nuwe chemiese stowwe wat op hierdie manier gevorm word, kan skadelik wees. Ioniserende straling kan die menslike liggaam dus in gevaar stel deurdat dit chemiese bindings in die liggaam kan verander. Ioniserende straling is egter moeilik om op te spoor omdat dit nie deur mense gevoel, geruik, geproe, gesien of gehoor kan word nie.
Die vernaamste tipes ioniserende straling is alfadeeltjies, betadeeltjies, gammastrale, snelneutrone en X-strale.


</doc>
<doc id="23164" url="https://af.wikipedia.org/wiki?curid=23164" title="O">
O

Die letter, O - o, is die 15de letter van die moderne Latynse alfabet.

In NAVO se internasionale spelalfabet word O uitgespreek deur die woord "Oscar".


</doc>
<doc id="23175" url="https://af.wikipedia.org/wiki?curid=23175" title="S">
S

Die letter, S - s, is die 19de letter van die moderne Latynse alfabet.

In NAVO se internasionale spelalfabet word S uitgespreek deur die woord "Sierra".


</doc>
<doc id="23179" url="https://af.wikipedia.org/wiki?curid=23179" title="F">
F

Die letter F is die sesde letter van die moderne Latynse alfabet. 

Die Etruskers word as die uitvinders van hierdie letter beskou. Die letter F het die /w/-klank in sowel die Etruskiese asook die Griekse taal aangedui (waarby die letter F - digamma (= dubbele gamma), naamlik twee Γ's opmekaar) genoem - in die laasgenoemde saam met die /w/-klank verdwyn het). Die F het sy oorsprong in die Semitiese letter "wâw" wat ook vir /v/ en /w/ gebruik is en oorspronklik moontlik 'n haak voorgestel het.

In NAVO se internasionale spelalfabet word F uitgespreek deur die woord "Foxtrot".

<br clear = "all">

<br clear = "all">


</doc>
<doc id="23188" url="https://af.wikipedia.org/wiki?curid=23188" title="H">
H

Die letter, H - h, is die agtste letter van die moderne Latynse alfabet.

In NAVO se internasionale spelalfabet word H uitgespreek deur die woord "Hotel".

H word gewoonlik gebruik om die entalpie weer te gee
H word gebruik om die aminosuur histidien aan te gee.


</doc>
<doc id="23189" url="https://af.wikipedia.org/wiki?curid=23189" title="Hoofddorp">
Hoofddorp

Hoofddorp is 'n dorp in die Nederlandse provinsie Noord-Holland en die hoofdorp van die Haarlemmermeer-munisipaliteit. Die stad het 73 383 inwoners (2011).


</doc>
<doc id="23190" url="https://af.wikipedia.org/wiki?curid=23190" title="Cadaqués">
Cadaqués

Cadaqués is 'n klein voormalige vissersdorpie met ongeveer 2 900 inwoners in die noordooste van die Iberiese Skiereiland in die Girona provinsie in die outonome gemeenskap Katalonië. Cadaqués is aan die rand van die Alt Empordà "comarca" in 'n baai naby die Cap de Creus skiereiland aan die Costa Brava van die Middellandse See geleë.

Die oudste geskiedkundige dokumente wat na die dorp verwys dateer uit die jaar 1030. Die belangrikste geboue wat van die ou dorp en sy versterkings bewaar is, is die vesting, wat tans die kantore van die plaaslike administrasie ("Ajuntament") huisves, en 'n poort na die strand. As gevolg van sy ligging tussen rotse wat tot by die see strek, was Cadaqués van die omliggende gebiede afgesny en eeue lank net vanuit die see toeganklik.

In 1444 is die dorp tydens 'n seerowerinval afgebrand. Teen die einde van die 19de eeu het die druifluis groot skade in die plaaslike wingerde berokken.

Cadaqués is vandag 'n toeristeoord en tydens die toeristeseisoen styg die bevolking tienvoudig.

Die rustigheid van die dorp het steeds 'n groot aantal kunstenaars en intellektueles gelok, en Cadaqués het veral as 'n gewilde verblyfplek vir skilders en beeldhouers bekend gestaan.

Die kunstenaar Salvador Dalí het die dorpie in sy kinderdae gereeld saam met sy familie besoek en het later 'n huis in Port Lligat, 'n klein baai naby die dorpie, gehad. Dit was juis tydens die somervakansie van 1916 wat Dalí moderne skilder ontdek het by die familie van Ramon Pichot. Die eerste kunstenaar wat hom in Cadaqués gevestig het was Mei Fren wat indrukwekkende houtskoolsketse van die 19de eeuse Cadaqués gemaak het. Pablo Picasso, Joan Miró, Marcel Duchamp, Antoni Pitxot, Henri-François Rey, Melina Mercouri en Maurice Boitel het ook tyd in die dorpie spandeer. Cadaqués word ook genoem in die storie "Tramontana" deur Gabriel García Márquez.

Op die hoogste plek van die ou dorpskern verrys die kerk Santa Maria, wat vanaf die middel van die 16de eeu in die Laat-Gotiese boustyl opgerig en in die 18de eeu voltooi is. Die kerk besit 'n altaarstuk in die barokstyl, wat deur Jacint Moretó ontwerp en deur Pau Costa uitgevoer is. Die altaarstuk is in 1725 van hout gemaak en in 1788 vergoud.


</doc>
<doc id="23195" url="https://af.wikipedia.org/wiki?curid=23195" title="Germania Schöneiche">
Germania Schöneiche

Germania Schöneiche is 'n sokkerklub uit Schöneiche in die deelstaat Brandenburg in Duitsland.

Die klub het oorspronklik in 1894 ontstaan as "MTV Germania Kleinschönbeck Schöneiche", 'n gimnastiekklub. Na die Tweede Wêreldoorlog is die klub herstig as "SG Schöneiche" en tipies aan die DDR is die naam hierna verskeie kere verander: "BSG Lokomotive Schöneiche", "BSG Motor Friedrichshagen", "BSG Motor Ostend", "BSG Empor Köpenick", "TSG Schöneiche" en uiteindelik "BSG ZBE Landbau Schöneiche". Die huidige naam is na die hereniging van Duitsland aangeneem.

Die klub het sy grootste prestasie in 2004 gelewer deur die "Brandenburgpokal" te wen en daarmee vir die hoofrondte van die DFB-Pokal te kwalifiseer, waar daar in die eerste rondte met 1-2 teen TSV 1860 München verloor is.



</doc>
<doc id="23197" url="https://af.wikipedia.org/wiki?curid=23197" title="N">
N

Die letter, N - n, is die 14de letter van die moderne Latynse alfabet.

In NAVO se internasionale spelalfabet word N uitgespreek deur die woord "November".



</doc>
<doc id="23199" url="https://af.wikipedia.org/wiki?curid=23199" title="C">
C

C is die derde letter van die Latynse alfabet. In Afrikaans word die letter uitgespreek as "see".

In NAVO se internasionale spelalfabet word C uitgespreek deur die woord "Charlie".



</doc>
<doc id="23201" url="https://af.wikipedia.org/wiki?curid=23201" title="B (dubbelsinnig)">
B (dubbelsinnig)



</doc>
<doc id="23209" url="https://af.wikipedia.org/wiki?curid=23209" title="Si (dubbelsinnig)">
Si (dubbelsinnig)

Si, si, of SI mag na die volgende verwys:



</doc>
<doc id="23212" url="https://af.wikipedia.org/wiki?curid=23212" title="P">
P

Die letter, P - p, is die 16de letter van die moderne Latynse alfabet.

In NAVO se internasionale spelalfabet word P uitgespreek deur die woord "Papa".


</doc>
<doc id="23213" url="https://af.wikipedia.org/wiki?curid=23213" title="Pous Lucius I">
Pous Lucius I

Lucius I was die 22ste pous van die Rooms-Katolieke Kerk.

Pous Lucius I is in Rome gebore en sy pa se naam was Porfirian. Op 25 Junie 253 volg hy Pous Cornelius op en word op 5 Maart 254 opgevolg deur Pous Stefanus I. Die naam Lucius beteken "ligbringer".

Kort na sy verkiesing word hy uit Rome verban deur keiser Trebonianus Gallus, maar kry toestemming om terug te keer. Hy het saamblyery van ongetroudes afgekeur. Tydens sy pontifikaat het die Christene baie swaar gekry en moes alles insit om te oorleef. Cyprianus noem hom in verskeie briewe as synde in ooreenstemming met sy voorganger Pous Cornelius oor die hertoelating van berouvolle sondaars.

Lucius word as martelaar en heilige vereer. Sy gedenkdag is op 4 Maart en hy is heiligverklaar op 25 Augustus. Sy grafsteen kan gesien word in die Callixtus katakombe. Sy relieke is word bewaar in Santa Maria kerk in Trastevere, saam met die van Sint Cecilia. Sy kop word bewaar in die reliekskryn van die Sint Ansgar katedraal in Kopenhagen nadat dit eers in Roskilde gehuisves was. In die jaar 1100 of daaromtrent word hy uitgeroep as die beskermheilige van die Deense provinsie Seeland. Dit is een van die min relieke in Denemarke wat die Hervorming oorleef het.


Saamgestel uit die , , en wiki’s.


</doc>
<doc id="23218" url="https://af.wikipedia.org/wiki?curid=23218" title="Radioaktiwiteit">
Radioaktiwiteit

Radioaktiwiteit kom oral voor en het nog altyd bestaan. Radioaktiewe minerale wat natuurlik voorkom, is aanwesig in die aardkors, binne die vloere en mure van mense se huise, skole of kantore, en in die voedsel wat deur alle lewende wesens ingeneem word. Selfs die atmosfeer bevat radioaktiewe gasse. Die menslike liggaam bevat ook natuurlike radioaktiewe elemente in die spiere, bene en ander weefsels. Die mens is nog altyd aan natuurlike straling – vanuit die aarde, sowel as van buite – blootgestel. Oor die algemeen word die term "radioaktiwiteit" met skadelike of negatiewe persepsies geassosieer, soos byvoorbeeld die atoombomme wat op Hirosjima en Nagasaki laat val is, of ongelukke soos die Tsjernobil-kernramp naby Kiëv in die hedendaagse Oekraïne. Ioniserende straling en die effekte daarvan kan beter verstaan word indien mense weet wat straling veroorsaak. Straling word deur radioaktiewe atome afgegee. Alle materiale in die heelal bestaan uit kombinasies van verskillende chemiese elemente. Met ingang van 2007 was daar 94 verskillende soorte elemente in die natuur. 'n Atoom bestaan uit twee hoofdele: 'n kern, en 'n elektronwolk wat om die kern wentel. Protone en neutrone is subatomiese deeltjies wat saam die kern vorm. Atome se grootte wissel van eenvoudige waterstofatome, wat een proton en een elektron bevat, tot groot atome soos uraan, met 92 protone, 92 elektrone en 141 tot 146 neutrone (143 en 146 in sy mees algemene isotope).

Radioaktiewe elemente is dié waarin die atome onstabiel is en verval om atome van 'n ander element te vorm. Hierdie verval gaan gepaard met die vrystelling van ioniserende straling in die vorm van onsigbare klein deeltjies en hoë-energiegolwe. Uraan (U), torium (Th) en kalium-40 (K) is voorbeelde van radioaktiewe elemente wat natuurlik voorkom.

Radioaktiewe atome is atome met onstabiele kerns of nukleone (protone en neutrone). Op 'n gegewe oomblik stort die kerns ineen, en dit word radioaktiewe verval genoem. Tydens die spontane verval, skier 'n kern dan deeltjies uit en dit veroorsaak radioaktiewe bestraling. 'n Atoom bestaan uit 'n positief gelaaide kern waaromheen negatief gelaaide elektrone sirkel. Die kern bevat protone en neutrone en die aantal protone in 'n atoom bepaal die chemiese element waartoe dit behoort. 

Die kern van 'n radioaktiewe atoom kan met 'n muur met los bakstene daarin vergelyk word. Op 'n gegewe oomblik stort die kern (muur) spontaan ineen terwyl dit deeltjies en strale uitsend (emissie). Tydens hierdie radioaktiewe "verval" verander die kern dan ook van samestelling. Wanneer 'n atoomkern van samestelling verander, beteken dit dat die element ook verander en na die verval tot 'n ander groep elemente behoort. 'n Element met 'n groot aantal onstabiele kerns verval telkens (met vaste tussenpose) terwyl dit radioaktiewe bestraling veroorsaak, en so gebeur dit byvoorbeeld dat uraan (U) uiteindelik tot lood (Pb) verval, koolstof 14 (C- 14) tot stikstof, ensovoorts. 

Radioaktiewe straling word gewoonlik in terme van die straling by die verval van 1 gram radium teen van die oudste bekende radioaktiewe stowwe) uitgedruk. Die verval van 1 g radium (Ra) is min of meer gelyk aan 1 curie (Ci) of 1 becqeurel (Bq), wat gelyk is aan 37 X 10 emissies per sekonde. Die energie verbonde aan die emissie van radioaktiwiteit word in Joule/kilogram gemeet en in die Rad ("radiation absorbed dose") of die Rem (“Röntgen equivalent man") uitgedruk. Die Rad en die Rem is egter groot eenhede en word gewoonlik deur 1 000 gedeel om in millirad (mrad) en millirem (mrem) uitgedruk te word. By radioaktiewe emissies word 3 soorte strale vrygestel:

- Alfastrale (formula_1-strale), wat uit heliumkerns met 2 protone en 2 neutrone (formula_2He) bestaan. Dit het ŉ positiewe lading (+2).

- Betastrale (formula_3-strale), wat uit elektrone (-1) of positrone (+ 1) kan bestaan. Die elektrone (formula_3-) en die positrone (formula_3+) is afkomstig uit die verval van die neutrone in die kern.

- Gammastrale (formula_6-strale), wat ŉ vorm van elektromagnetiese strale is. Dit het 'n baie kort golflengte en sluit byvoorbeeld lig in, hoewel dit baie meer energieryk as lig is.

Van die 3 soorte strale is formula_6–strale die deurdringendste, formula_3-strale minder deurdringend en formula_1-strale die minste deurdringend. In al 3 gevalle is die netto uitwerking van die strale egter die oordrag van energie, en wanneer die energie deur byvoorbeeld ŉ lewende wese geabsorbeer word, kan dit daardeur aangetas word. Die vernaamste gevaar van radioaktiewe strale is dat die molekules in selle ioniseer (elektrone afstoot of aantrek) en ŉ chemiese verandering kan veroorsaak. Die selle kan dan mettertyd afsterf as gevolg van stralingskade.

'n Onderskeid kan gemaak word tussen natuurlike en kunsmatige radioaktiwiteit. Natuurlike radioaktiwiteit is byvoorbeeld afkomstig van die volgende bronne:

- Radioaktiewe elemente wat van die ontstaan van die aarde af al aanwesig is (ongeveer 5 X 10 jaar gelede), maar so langsaam verval het dat daar nog steeds daarvan oorgebly het. Voorbeelde hiervan is uraan-235, uraan-238, kalium-40, ensovoorts (die getal agter die naam gee die atoommassa aan).

- Elemente wat steeds gevorm word. Sommige elemente, soos uraan-238, verval byvoorbeeld tot radium-226 (die dogterproduk), wat steeds baie radioaktief is. Sommige elemente ontstaan weer onder die invloed van kosmiese strale, byvoorbeeld koolstof-14, wat uit stikstof-14 ontstaan.

- Kosmiese strate is self ook 'n bron van radioaktiwiteit.

Onnatuurlike radioaktiwiteit ontstaan tydens kernreaksies (kernkragsentrales of atoombomontploffings) of tydens die bestraling van onder meer stabiele elemente in sogenaamde kweekreaktors of in deeltjieversnellers. Tydens die bestraling van die elemente word selfs nuwe elemente gevorm, wat egter na 'n kort tyd weer verval. Die tyd waarin 'n element verval, word dikwels die halfleeftyd van die element genoem, aangesien dit vir elke element die karakteristieke tyd is waarin die helfte van die element tot 'n ander stof verval. Die oorblywende helfte van die element verval dan weer na die tyd, en die proses duur voort totdat die element in totaal verval het. 

Radioaktiwiteit word onder meer vir die volgende doeleindes gebruik:

- In die geneeskunde, om byvoorbeeld kankerselle te vernietig.

- In die biologie, om kunsmatige mutasie in byvoorbeeld sekere plantrasse te bewerkstellig,

- In die voedselnywerheid vir preservering, om mikroörganismes te vernietig.

- In die tegnologie, om byvoorbeeld die kristalstruktuur van materiale te ondersoek.

- In die geologie, om ouderdomsbepaling van byvoorbeeld gesteentes te doen op grond van die halfleeftyd van radioaktiewe elemente.

- In die chemie, om die radioaktiewe elemente as spoorders te gebruik, byvoorbeeld tydens chemiese reaksies.




</doc>
<doc id="23224" url="https://af.wikipedia.org/wiki?curid=23224" title="FC Beiere Alzenau">
FC Beiere Alzenau

FC Beiere Alzenau is 'n sokkerklub uit Alzenau in die deelstaat Beiere in Duitsland. Alhoewel Alzenau in Beiere lê, is die klub ingedeel in die Oberliga Hessen, aangesien dit baie naby aan die grens geleë is (Alzenau was vroeër deel van Hessen). Die klub was tot 1992 in die Beierese sokkerstrukture opgeneem.

Die klub is op 27 Maart 1920 gestig as "Alzenauer Fußball Club". Op 16 September 1922 het die klub by die gimnastiekklub "Turn- und Sport Alenzau" aangesluit as die sokkerafdeling van daardie klub voordat dit weer in 1923 onafhanklik geword het as "FC Beiere Alzenau". Na die Tweede Wêreldoorlog is die klub heropgerig as "SKG Alzenau" voordat dit weer die voor-oorlogse naam aangeneem het in 1947.

Die klub se grootste prestasie was om die Oberliga te haal in 2006.



</doc>
<doc id="23228" url="https://af.wikipedia.org/wiki?curid=23228" title="Plaaslike Borrel">
Plaaslike Borrel

Die Plaaslike of Lokale Borrel is ’n sogenaamde superborrel – ’n warm, meestal leë ruimte – waarin ons Sonnestelsel hom bevind. Die Plaaslike Borrel is sowat 300 ligjare in deursnee en het ’n neutrale waterstofdigtheid van ongeveer ’n tiende van die gemiddelde 0,5 atome per kubieke sentimeter van die interstellêre medium in die Melkweg. Die warm gas in die borrel straal X-strale uit.

Die Sonnestelsel het nou al ongeveer 3 miljoen ligjare ver in die Plaaslike Borrel inbeweeg. Tans bevind die Sonnestelsel hom in die Plaaslike Interstellêre Wolk, ’n kleiner gebied met digter materiaal in die Plaaslike Borrel. Die wolk het gevorm waar die Plaaslike Borrel en die Lus I-borrel bymekaarkom. Die gas in die Plaaslike Interstellêre Wolk het ’n digtheid van ongeveer 0,1 atome per kubieke sentimeter.

Die meeste sterrekundiges glo die Plaaslike Borrel het tussen ’n paar honderdduisend en ’n paar miljoen jaar gelede vanweë nabygeleë supernovas gevorm. Hierdie supernovas het warm materiaal met ’n lae digtheid in die interstellêre medium agtergelaat nadat hulle gas en stof uitgespuug het. Die Geminga-pulsar in die sterrebeeld Tweeling, ’n bron van gammastrale, is heel moontlik die oorblyfsel van een van hierdie supernovas.


</doc>
<doc id="23233" url="https://af.wikipedia.org/wiki?curid=23233" title="D (dubbelsinnig)">
D (dubbelsinnig)



</doc>
<doc id="23234" url="https://af.wikipedia.org/wiki?curid=23234" title="E">
E

Die letter E is die vyfde letter van die moderne Latynse alfabet en die tweede klinker. Dit is die mees algemeen gebruikte letter in Engels, Frans, Duits en Spaans.

In die NAVO-alfabet word "E" uitgespreek as die woord "Echo".

Die letter "E" het ontwikkel uit die Griekse letter "epsilon". Die Semitiese letter "hê" het waarskynlik eers 'n biddende of roepende menslike figuur ("hillul jubilation") voorgestel en was moontlik op 'n soortgelyke Egipitese hiëroglief gebaseer, alhoewel die hiëroglief anders uitgespreek was en anders gebruik was. 



</doc>
<doc id="23235" url="https://af.wikipedia.org/wiki?curid=23235" title="Comarca">
Comarca

'n Comarca (Spaans en Portugees meervoud "comarcas", Katelaans meervoud "comarques") is 'n tradisionele distrik of plaaslik administratiewe afdeling wat in dele van Spanje, Portugal, Panama en Brasilië aangetref word. "Comarca" staan ook as "redolada" belkend in die Oksitaanse dialek Aragonees.

In Spanje word die term "comarca" in verskeie streke gebruik. In Katalonië en Aragon bestaan "comarca's" as 'n plaaslike regering area en het dit 'n verteenwoordigende "Comarca"-raad (Katalaans: "consell comarcal", Spaans: "consejo comarcal"). In Valencia bestaan die "comarca" slegs as 'n tradisionele streek met geen administratiewe bevoegdhede nie. In Galicia is die "comarca" of "bisbarra" tradisionele onderafdelings van grondgebied wat beperkte amptelike erkenning geniet, maar nie as administratiewe eenheid dien nie. In andere plekke in Spanje soos in Extremadura, kan "comarca" bloot 'n losweg gedefinieerde omgewing wees. Die tradisionele gebruik van "comarca" lei daartoe dat dit soms as die basis vir die bevordering van toerisme gebruik word met die klem op plaaslike kulturele tradisie en geskiedenis.

In Panama verwys "comarca indígena" na administratiewe streke met beduidende Indiaanse bevolking. Drie"comarca's" is ekwivalent aan 'n provinsie terwyl twee kleiner "comarca's" ondergeskik aan 'n provinsie is en gesien word as ekwivalent aan 'n "corregimiento" (munisipaliteit).

In Brasilië is die "comarca" 'n gebiedsonderafdeling in die regstelsel. Dit dui 'n gebied aan wat deur 'n laerhof gedek word. Dit kan ook ooreenkom met 'n munisipaliteit, of kan verskeie klein munisipaliteite onder een hof verenig.



</doc>
<doc id="23237" url="https://af.wikipedia.org/wiki?curid=23237" title="Alt Empordà">
Alt Empordà

Alt Empordà ("Opper-Empordà") is 'n comarca in Katalonië, Spanje, een van twee waarin Empordà verdeel is in die comarcale verdeling van Katalonië in 1936. Die ander deel van Empordà is Baix Empordà ("Benede-Empordà). Alt Empordà is in die provinsie Girona en die hoofstad daarvan is Figueres.


</doc>
<doc id="23239" url="https://af.wikipedia.org/wiki?curid=23239" title="Natuurlike agtergrondstraling">
Natuurlike agtergrondstraling

Natuurlike agtergrondstraling kom van twee primêre bronne, naamlik kosmiese straling en aardse bronne. Die wêreldwye gemiddelde agtergrondstralingsdosis vir 'n mens is ongeveer 2,4 millisievert (mSv) per jaar. Hierdie blootstelling is meestal afkomstig van kosmiese straling en natuurlike isotope op die aarde. Dit is baie meer as die blootstelling aan mensgemaakte agtergrondstraling. Laasgenoemde per persoon in 2000 was ongeveer 0,01 mSv, afkomstig van historiese kernwapentoetse, kernongelukke en hantering in die kernbedryf. Natuurlike straling is selfs meer as die gemiddelde blootstelling aan mediese toetse, wat tussen 0,04 tot 1 mSv per jaar veroorsaak. Ou steenkoolaangedrewe kragstasies is een van die grootste mensgemaakte bronne van agtergrondstraling.

Die vlak van natuurlike agtergrondestraling wissel van gebied tot gebied, en in sommige areas is dit veel hoër as in ander. Areas met hoë agtergrondstraling sluit in Ramsar in Iran, Guarapari in Brasilië, Kerala in Indië, en Yangjiang in China. In Ramsar is 'n jaarlikse spitsdosis van 260 mSv al aangemeld.


</doc>
<doc id="23240" url="https://af.wikipedia.org/wiki?curid=23240" title="Empordà">
Empordà

Empordà is 'n historiese streek van Katalonië wat sedert 1936 verdeel is in twee "Comarca's", Alt Empordà en Baix Empordà.


</doc>
<doc id="23243" url="https://af.wikipedia.org/wiki?curid=23243" title="Vuurtoring">
Vuurtoring

'n Vuurtoring (of ligtoring) is 'n hoë struktuur, gewoonlik 'n toringgebou, wat lig uitstraal. Skepe ter see gebruik vuurtorings as 'n navigasie-hulpmiddel ter see. Hulle word gewoonlik by rotsagtige en gevaarlike gebiede langs die kus gebou om te help dat skepe snags hierdie gebiede kan vermy, en veilig daar rondom kan navigeer.

Die lig word verskaf deur 'n sterk lamp met 'n lensstelsel wat die lig konsentreer. Die lig roteer sodat skepe dit as 'n periodiese flits waarneem. Voor elektrisiteit en lampe beskikbaar was, het mense vuur in die torings gemaak.

Bykans alle vuurtorings is deesdae outomaties en onbeman.

Die ligbron in 'n vuurtoring staan bekend as die "lamp" (of elektries of aangevuur deur olie of vloeibare brandstof) en die lig word gekonsentreer deur die "lens" of "optiese stelsel". Die oudste vorm van 'n ligbron vir vuurtorings was oop vure en later kerse. Die Argand holpitlamp en paraboliese weerkaatser is rondom 1781 in Europa ontwikkel. In die VSA is pitlampe en walvisolie as die ligbron gebruik totdat die Argand paraboliese weerkaatser in 1810 deur Winslow Lewis in die VSA bekendgestel is. Raapsaadolie (nou verwant aan canola-olie) het walvisolie vervang in die vroeë 1850's, maar Amerikaanse boere se gebrek aan belangstelling om dit te produseer het veroorsaak dat daar oorgeskakel is na varkvetolie in die middel van die 1850's. In die 1870’s het die gebruik van paraffien begin om varkvetolie te vervang en teen die laat 1880’s was dit algemeen in vuurtorings ook gebruik. Teen die begin van die 20ste eeu, het elektrisiteit en karbied (asetileengas) begin om paraffien te vervang. Die gebruik van karbiedlampe is bevorder deur die Dalénlamp met 'n sonklep wat die ligbron outomaties kon aangesteek teen sononder, en ook outomaties kon blus teen dagbreek. Die Dalénlamp was die vernaamste ligbron in vuurtorings vanaf die vroeë 1900's tot in die 1960's, toe elektriese beligting dominant geword het.

'n Kenmerk of eienskap van 'n vuurtoring wat bedags gesien kan word.

Die fokale vlak van 'n vuurtoring is die afstand vanaf die oppervlak van die water by seevlak tot by die middelpunt van die lig in die optiese lens. Die fokale vlak word ook die "brandpuntvlak" of die "brandpuntsvlak" genoem. In Engels word dit die "focal plane" genoem.

Die buitenste loopvlak om die lantern.

'n Ornamentele oorhangsel wat dikwels onder die lantern of galery van vuurtorings as 'n dekoratiewe element aangetref word.

Die verligtingsapparaat binne-in die lens. (d.w.s. olielamp, petroleum verdampingsbrander of elektriese gloeilamp).

Die buitekantste omhulsel wat die lens en die lamp beskerm. Dikwels verwar met die lens of die lamp.

Die glas of deursigtige materiaal wat gevorm word om die lig te konsentreer en te fokus.

Elke vuurtoring het sy eie 'kode' of 'taal' van flitse.Die ligflitse, donkerperiodes en kleure verskyn in 'n bepaalde ritme. So kan seevaarders aflei watter vuurtoring hulle sien. Die tekens verskyn op die seekaarte as klein pers vlekke oor die stippel wat die vuurtoring se posisie aandui. Seevaarders weet dan presies waar hulle is en watter koers hulle moet stuur om die hawe te bereik of uit die gevaargebied te ontsnap.

Die eerste permanente vuurtoring waarvan ons weet, is vemoedelik omstreeks 660 v.C. by Troje aan die kus van Klein-Asië opgerig. Maar die beroemdste vuurtoring van die antieke tyd was die Pharos van Alexandrië wat in 280 v.C. gebou is. Die Vuurtoring van Alexandrië in Egipte is een van die bekendste vuurtorings ter wêreld. Dit was tussen 120 en 137 meter hoog en baie eeue lank een van die hoogste strukture in die wêreld. Die vuurtoring word beskou as een van die Sewe Wonders van die Antieke Wêreld.

Dit het bly staan tot in die 14de eeu, toe dit tydens 'n aardbewing vernietig is. Die Romeine het baie vuurtorings in die Middelandse Seegebied en selfs by Dover in Engeland opgerig.

Die beroemde Middeleeuse vuurtoring, Die Lanterna van Genua, het 'n hoogte van 117 meter en is al eeue lank die bekendste baken van Genua.




</doc>
<doc id="23244" url="https://af.wikipedia.org/wiki?curid=23244" title="Kosmiese straling">
Kosmiese straling

Kosmiese straling is die ioniserende straling afkomstig van die Son en bronne buite die Sonnestelsel. Die Aarde en alle lewende wesens daarop word aanhoudend met straling uit die ruimte gebombardeer. 

Hierdie straling bestaan grotendeels uit positief gelaaide ione wat deur die Son en bronne buite die Sonnestelsel uitgestraal word. Dit werk in op atome in die atmosfeer, wat sekondêre straling tot gevolg het, soos X-strale, muone, protone, alfadeeltjies, pione, elektrone en neutrone. 

Die onmiddellike dosis straling wat ’n persoon sou ontvang, sal meestal uit muone, neutrone en elektrone bestaan, en hierdie dosis wissel van gebied tot gebied en hang af van die geomagnetiese veld en hoogte bo seevlak. Dit is veel sterker in die boonste gedeelte van die troposfeer, omtrent 10 km bo seevlak, en is dus ’n groot bekommernis vir lugvaartpersoneel en gereelde lugpassasiers, wat baie ure per jaar in hierdie omgewing bestee. In hierdie gebied is die blootstelling aan straling nie soseer as gevolg van die inwerking van kosmiese strale op die dun atmosfeer nie, maar eerder die inwerking wat dit op die digte romp van die vliegtuig het. Dit veroorsaak relatief hoë vlakke agtergrondstraling in die kajuit wanneer die vliegtuig hoog bo seevlak is. 

Op dieselfde manier word ruimtevaarders aan veel hoër vlakke agtergrondstraling blootgestel as mense op die aarde, omdat die kosmiese strale op die ruimtetuig se komponente inwerk. Dit hou ernstige probleme in vir potensiële langtermynruimtereise na die Maan en Mars. Ruimtevaarders in lae wentelbane word egter nie deur so ’n groot risiko in die gesig gestaar nie, omdat die magneetveld van die aarde die meeste kosmiese straling afskerm. 

Kosmiese strale veroorsaak ook elementêre kerntransmutasie in die atmosfeer, waar sekondêre straling met die atoomkerne in die atmosfeer kombineer om verskillende radioaktiewe isotope op te wek. Baie sogenaamde kosmogeniese nukliede kan vervaardig word, maar die mees algemene een is koolstof-14 (C), wat vervaardig word as produk van inwerking op stikstof-atome. Hierdie kosmogeniese nukliede bereik uiteindelik die aarde se oppervlak, waar dit weer deel kan word van lewende wesens. Die produksie van hierdie nukliede wissel effe saam met die korttermynvariasies in die son se kosmiese strale, maar dit word as konstant beskou wanneer daar na ’n langer tydperk, soos duisende of miljoene jare, gekyk word. Die aanhoudende vervaardiging en inkorporering in lewende wesens, sowel as die relatief kort halveertyd van koolstof-14, is die hoofbeginsels waarop die radiokoolstofdatering van antieke biologiese materiale, soos artefakte van hout, en menslike oorskot gebaseer is.



</doc>
<doc id="23249" url="https://af.wikipedia.org/wiki?curid=23249" title="Aardse agtergrondbestraling">
Aardse agtergrondbestraling

Aardse agtergrondbestraling verwys na die bestraling afkomstig uit radioaktiewe materiaal op die aarde. Radioaktiewe materiaal word oral in die natuur gevind. Dit kom natuurlik voor in die grond, rotse, water, lug en plante. Die grootste bekommernis oor radionukliede vir aardse bestraling is algemene elemente met klein hoeveelhede radioaktiewe isotope, soos kalium en koolstof, of skaarse dog uiters radioaktiewe elemente soos uraan, torium, radium en radon. Die meeste van hierdie bronne is egter aan die afneem, weens radioaktiewe verval sedert die skepping van die aarde en omdat daar tans geen groot hoeveelhede daarvan na die aarde gebring word nie. Die huidige aktiwiteit van uraan-238 op die aarde is dus die helfte soveel as wat dit aanvanklik was omdat dit 'n halfleeftyd van 4,5 miljard jaar het. Kalium-40, met 'n halfleeftyd van 1,25 miljard jaar, is tans slegs omtrent 7% so aktief as wat dit aanvanklik was. Die effek wat die afname in hoeveelheid van hierdie isotope (as gevolg van radioaktiewe verval) op mense het is egter minimaal. Dít is omdat mense té onlangs hul verskyning op die aarde gemaak het vir die verskil in aktiwiteit oor 'n fraksie van 'n halfleeftyd om 'n beduidende impak te hê. Met ander woorde, die menslike geskiedenis is só kort in vergelyking met 'n halfleeftyd van 'n miljard jaar, dat die aktiwiteit van hierdie langlewende isotope so te sê konstant gebly het tydens die aanwesigheid van die mens op die aarde. Baie korter halfleeftyd- (en dus ook meer intensief-radioaktiewe) isotope het egter nie radioaktief uit die aardse omgewing verval nie, weens die natuurlike verval van hierdie isotope in ander radioaktiewe elemente en isotope, asook die natuurlike vervaardiging van sommige. Voorbeelde is koolstof-14 (kosmogenies), radium-226 (vervalproduk van uraan-238), en radon-222 (vervalproduk van radium-226).



</doc>
<doc id="23250" url="https://af.wikipedia.org/wiki?curid=23250" title="G">
G

Die letter G is die sewende letter van die moderne Latynse alfabet. Die letter is deur die Romeine geskep, omdat hulle 'n behoefte gehad het om die /k/ en /g/, wat beide deur die letter "C" aangedui is, van mekaar te onderskei. Die "G" is dus 'n "C" met 'n ekstra strepie.

In NAVO se internasionale spelalfabet word G uitgespreek deur die woord "Gholf" (of "Golf" ).

<br clear = "all">

<br clear ="all">


</doc>
<doc id="23257" url="https://af.wikipedia.org/wiki?curid=23257" title="I">
I

Die letter I - i is die negende letter van die moderne Latynse alfabet.

In NAVO se internasionale spelalfabet word I uitgespreek deur die woord "India".



</doc>
<doc id="23259" url="https://af.wikipedia.org/wiki?curid=23259" title="J">
J

Die letter, J - j, is die 10de letter van die Latynse alfabet.

In NAVO se internasionale spelalfabet word J uitgespreek deur die woord "Juliett".


</doc>
<doc id="23260" url="https://af.wikipedia.org/wiki?curid=23260" title="K">
K

Die letter, K - k, is die 11de letter van die Latynse alfabet.

In NAVO se internasionale spelalfabet word K uitgespreek deur die woord "Kilo".


</doc>
<doc id="23262" url="https://af.wikipedia.org/wiki?curid=23262" title="L">
L

Die letter, L - l, is die 12de letter van die moderne Latynse alfabet.

In NAVO se internasionale spelalfabet word L uitgespreek deur die woord "Lima".


</doc>
<doc id="23263" url="https://af.wikipedia.org/wiki?curid=23263" title="M">
M

Die letter, M - m, is die 13de letter van die moderne Latynse alfabet.

In NAVO se internasionale spelalfabet word M uitgespreek deur die woord "Mike".


</doc>
<doc id="23268" url="https://af.wikipedia.org/wiki?curid=23268" title="Q">
Q

Die letter Q - q is die 17de letter van die moderne Latynse alfabet.

In NAVO se internasionale spelalfabet word Q uitgespreek deur die woord "Quebec".


</doc>
<doc id="23269" url="https://af.wikipedia.org/wiki?curid=23269" title="R">
R

Die letter, R - r, is die 18de letter van die moderne Latynse alfabet.

In NAVO se internasionale spelalfabet word R uitgespreek deur die woord "Romeo".

R gee gewoonlik die gaskonstante 8.314 4621(75). [J/K.mol] aan.
R is 'n simbool vir die aminosuur arginien.


</doc>
<doc id="23275" url="https://af.wikipedia.org/wiki?curid=23275" title="T">
T

Die letter, T - t, is die 20ste letter van die moderne Latynse alfabet.

In NAVO se internasionale spelalfabet word T uitgespreek deur die woord "Tango".


</doc>
<doc id="23276" url="https://af.wikipedia.org/wiki?curid=23276" title="U">
U

Die letter, U - u, is die 21ste letter van die moderne Latynse alfabet.

In NAVO se internasionale spelalfabet word U uitgespreek deur die woord "Uniform".


</doc>
<doc id="23277" url="https://af.wikipedia.org/wiki?curid=23277" title="V">
V

Die letter V - v is die 22ste letter van die moderne Latynse alfabet.

In NAVO se internasionale spelalfabet word V uitgespreek deur die woord "Victor."


</doc>
<doc id="23280" url="https://af.wikipedia.org/wiki?curid=23280" title="W">
W

Die letter W - w is die 23ste letter van die moderne Latynse alfabet.

In NAVO se internasionale spelalfabet word W uitgespreek deur die woord "Whiskey".


</doc>
<doc id="23281" url="https://af.wikipedia.org/wiki?curid=23281" title="X">
X

Die letter X - x is die 24ste letter van die Latynse alfabet.

In NAVO se internasionale spelalfabet word X uitgespreek deur die woord "X-ray".


</doc>
<doc id="23282" url="https://af.wikipedia.org/wiki?curid=23282" title="Y">
Y

Die letter, Y - y, is die 25ste letter van die Latynse alfabet.

In NAVO se internasionale spelalfabet word Y uitgespreek deur die woord "Yankee".



</doc>
<doc id="23283" url="https://af.wikipedia.org/wiki?curid=23283" title="Z">
Z

Die letter Z - z is die 26ste letter van die Latynse alfabet.

In NAVO se internasionale spelalfabet word Z uitgespreek deur die woord "Zulu" (of : "Zoeloe").


</doc>
<doc id="23285" url="https://af.wikipedia.org/wiki?curid=23285" title="SV Rooiwit Hasborn-Dautweiler">
SV Rooiwit Hasborn-Dautweiler

SV Rooiwit Hasborn-Dautweiler is 'n sokkerklub uit Tholey in die deelstaat Saarland in Duitsland. "Hasborn-Dautweiler" is 'n dorpsdeel van Tholey.

Die klub is in Junie 1920 by die dorpskerk gestig en het in 1964 die eerste keer die "1. Amateurliga Saarland" gehaal, destyds die derde vlak. Die klub se grootste prestasie was om die tweede rondte van die DFB-Pokal te haal in 1974, waar die klub in 'n wegwedstryd met 0-3 teen VfL Borussia Mönchengladbach verloor het. Die klub het by nog twee geleenthede, in 1991 en 2007, die hoofrondte van die DFB-Pokal gehaal.



</doc>
<doc id="23291" url="https://af.wikipedia.org/wiki?curid=23291" title="TSV Crailsheim">
TSV Crailsheim

TSV Crailsheim is 'n sportklub uit Crailsheim in die deelstaat Baden-Württemberg in Duitsland, veral bekend vir sy sokkerafdeling. Behalwe sokker, het die klub ook afdelings vir onder meer handbal, basketbal, vuisbal, skerm, tennis, tafeltennis, judo, atletiek, swem, dans, Duitse Ju Jutsu en fietsry.

Die klub se basketbalspan ding mee in die "2. Basketbal Bundesliga-Suid" en die vroue-sokkerspan in die "Vroue-1. Bundesliga".

Die klub is een van die oudtstes in die deelstaat en het in 1846 ontstaan as die gimnastiekklub "TV Crailsheim". Die sokkerafdeling het later onafhanklik geword as "SV Crailsheim", maar 'n paar dekades later weer by die hoofklub aangesluit wat van daar af as "TSV Crailsheim" (die huidige naam) bekend gestaan het.

Die klub se grootste prestasie was om tweede in die Oberliga Baden-Württemberg in 2004 te eindig.



</doc>
<doc id="23293" url="https://af.wikipedia.org/wiki?curid=23293" title="1. FC Bad Kötzting">
1. FC Bad Kötzting

1. FC Bad Kötzting is 'n sokkerklub uit Bad Kötzting in die deelstaat Beiere in Duitsland.

Die klub is op 5 Mei 1921 gestig as "1. FC Kötzting" en het tot in 1990, toe daar gepromoveer is na die Beierese "Landesliga", in die laer ligas meegeding. Op 12 Mei 2006 is die klub herdoop na "1. FC Bad Kötzting". Die klub se grootste prestasie was om promosie te kry na die Oberliga Beiere in 2004.



</doc>
<doc id="23295" url="https://af.wikipedia.org/wiki?curid=23295" title="Kanadadag">
Kanadadag

Kanadadag is vir baie Kanadese 'n dag vir buitemuurse aktiwiteite in die vroeë Kanadese somer. Dit is ook die belangrikste patriotiese vakansiedag van die land en word dikwels ook "Kanada se verjaarsdag" genoem, veral in die populêre pers.

Alhoewel dit die datum is waarop die huidige Kanadese grondwet in werking getree het, word met die eerste dag in Julie nie die presiese datum van Kanada se onafhanklikwording of stigting gevier nie. Die dag herdenk eerder die begin van die totstandkoming van die Kanadese konfederasie as gevolg van die Britse Noord-Amerika-wet (Engels: "British North America Act"). Die Britse parlement het ook ná die jaar 1867 nog groot invloed op die regering van Kanada uitgeoefen, en baie van die land se huidige provinsies het nog nie bestaan nie.

Die datum herdenk dus eerder die belangrikste stap in die politieke proses wat uiteindelik tot Kanadese selfregering gelei het. Dit was ook die begin van Kanada se soewereiniteit, wat met die Statuut van Westminster aansienlik bevorder en met die proklamasie van die "Constitution Act" deur Elizabeth II, koningin van Kanada, in 1982 uiteindelik erken is.


</doc>
<doc id="23297" url="https://af.wikipedia.org/wiki?curid=23297" title="Raad op Finansiële Dienste">
Raad op Finansiële Dienste

Die Raad op Finansiële Dienste (RFD; Engels: Financial Services Board, FSB) is 'n onafhanklike instelling in Suid-Afrika wat deur wetgewing (Wet op die Raad op Finansiële Dienste 97 van 1990) daargestel is om die bankverwante finansiële dienste in Suid-Afrika te reguleer in die openbare belang. Die raad se kwaliteitsbestuurstelsel is ISO 9001 gesertifiseer.

Die totstandkoming van die raad het gevolg op die aanbevelings van die Van Der Horst Komitee in 1990. Die Wet op Finansiële Advies en -Tussengangerdienste (Engels: FAIS - Financial Advisory and Intermediate Services Act) het in 2002 in werking getree en die raad se gesag is daarmee uitgebrei tot sekere aspekte van die optrede in die bankwese.

Die wetgewing waarmee die Raad op Finansiële Dienste belas is om oor toesig te hou is:




</doc>
<doc id="23300" url="https://af.wikipedia.org/wiki?curid=23300" title="Pous Stefanus I">
Pous Stefanus I

Stefanus I was die 23ste pous van die Rooms-Katolieke Kerk.

Pous Stefanus I was 'n gebore Romein van Griekse afkoms. Hy was Pous Lucius I se aartsdeken en is deur hom as opvolger aangestel. Op 12 Mei 254 volg hy Pous Lucius I op en word op 30 Augustus 257 opgevolg deur Pous Sixtus II. Die naam ‘Stefanus’ beteken “gekroonde” (uit Grieks).

Tydens Stefanus I se pontifikaat was daar groot druk op die Kerk sowel van binne as van buite. Onder die vervolgings van keiser Decius het baie Christene hulle geloof versaak. Dit het gelei tot 'n diskussie binne die kerk of hulle weer tot die kerk toegelaat kan word. Daar is ook met Cyprianus gestry of sulke mense weer gedoop moes word. Stefanus het besluit dat herdoop nie verpligtend is nie. Dit het gelei tot die ekskommunikasie van Cyprianus en byna tot 'n breuk met die Kerk in Afrika en die Ooste.

Ook die hernude instelling van die biskoppe van Léon en Astorga het tot konflik gelei. Hulle het hulle geloof uit veiligheidsoorwegings versaak, maar wou later terugkeer. Stefanus was glo ten gunste van hulle heraanstelling, hoewel die teenoorgestelde ook beweer word.

Stefanus het die onverbreekbaarheid van die eg verdedig en die gebruik van verloofringe ingevoer.

Stefanus word as heilige en martelaar vereer in die Rooms-Katolieke Kerk. Sy feesdag is op 2 Augustus. Stefanus het gesterf deur onthoofding (legendaries). Sy kop word in Speyer (Duitsland) as reliek vereer. Stefanus is die beskermheilige van Hvar.


Saamgestel uit die , , en wiki’s.


</doc>
<doc id="23303" url="https://af.wikipedia.org/wiki?curid=23303" title="Die Knoop">
Die Knoop

Die Knoop is 'n Afrikaanse skakellys of portaal wat deur die Pretoriaanse ingenieur, Gerrie de Beer, gestig is en onderhou word. Dit is een van die eerste en beslis een van die grootste Afrikaanse skakellyste op die web. Die Knoop het in 2007 'n gemiddeld van 750 besoeke per dag gekry. Die webwerf se gewildheid onder Afrikaners is daaruit duidelik dat ruim driekwart besoekers die URL sélf intik om by die webwerf te kom.

Die Knoop het begin as 'n skakellys op een van De Beer se persoonlike webwerwe, wat gehuisves is by www.geocities.com/Heartland/9657/dieknoop.htm. In 1998 het De Beer die domeinnaam dieknoop.co.za gekoop en die Geocities-webwerf daarheen laat herverwys.

Die skakellys was aanvanklik 'n enkele bladsy, maar kort nadat die hoeveelheid skakels die duisend-getal oorskry het, is sommige groter afdelings op aparte bladsye geplaas. Die Knoop se slagspreuk was vroeër "honderde Afrikaanse skakels", en het later verander na "duisende Afrikaanse skakels".

Dit is waarskynlik dat Die Knoop sy ontstaan gehad het nadat Gerrie kontak met Afr Oppie Net gehad het.

Mettertyd het De Beer ander domeinname opgekoop om na Die Knoop te herlei. Een hiervan was afrikaans.co.za, want tans nie meer deur De Beer besit word nie.

Die Knoop maak tans ruimskoots van advertensieskakels gebruik, en heelwat van die "nuwe" skakels is niks meer nie as geborgde skakels wat nie as sulks aangedui word nie. Dit maak egter nie Die Knoop minder gewild onder sy gebruikers nie.

Die Knoop se gewildheid onder Afrikaanse besoekers het vroeg reeds sekere Suid-Afrikaanse maatskappye genoop om hul webwerwe in Afrikaans beskikbaar te stel. Hier onder tel die bankreus ABSA, wat reeds in 1997 op Die Knoop gekasty is vir sy toentertydse gebrek aan Afrikaans.


</doc>
<doc id="23305" url="https://af.wikipedia.org/wiki?curid=23305" title="A">
A

A is die eerste letter in die Latynse alfabet en ook die eerste klinker. In Afrikaans word die letter uitgespreek as "aa". Die letter is afgelei van die Griekse letter "alfa" (α), wat ook die Latynse klankwaarde /a/ en /a:/ gehad het. Die letter is ook verwant aan die piktogram van 'n os se kop in die Proto-semitiese "âlep" (os) en die Egiptiese hiëroglief.

In NAVO se internasionale spelalfabet word A uitgespreek deur die woord "Alfa".




</doc>
<doc id="23306" url="https://af.wikipedia.org/wiki?curid=23306" title="B">
B

Die letter B (kleinletter b) is die tweede letter in die Latynse alfabet. In Afrikaans word die letter uitgespreek as "bee". Die letter B is nie in die Etruskiese alfabet gebruik nie (wat wel die geval van die letter "A" is). Dit blyk dat die Etruske egter die letter wel geken het, moontlik deur invloed van die Grieke. Die Semitiese letter, "bet", was ook uitgespreek as /b/, en het beteken "huis".

In NAVO se internasionale spelalfabet word B uitgespreek deur die woord "Bravo".

Die letter "B" lyk ook baie na die Cyrilliese letter B, alhoewel dié letter as /v/ uitgespreek word.

Die vorm van die letter blyk afkomstig te wees van 'n piktogram wat die plan van 'n huis afbeeld, soos gesien kan word in Egiptiese hiërogliewe en die Proto-semitiese alfabet.


</doc>
<doc id="23311" url="https://af.wikipedia.org/wiki?curid=23311" title="Torgelower SV Greif">
Torgelower SV Greif

Torgelower SV Greif is 'n sportklub uit Torgelow in die deelstaat Mecklenburg-Voorpommeren in Duitsland, veral bekend vir sy sokkerspan. Behalwe sokker, het die klub ook afdelings vir tafeltennis en handbal.

Die klub is in 1919 gestig as "SV Greif Torgelow". Na die Tweede Wêreldoorlog is die klub heropgerig as "SG Torgelow" en in 1951 herdoop na "BSG Stahl Torgelow". 'n Jaar later is die naam verander in "BSG Motor Torgelow", maar na 4 jaar is die naam terugverander na "BSG Stahl Torgelow". In 1963 is die klub weer herdoop na "Nord Max Matern Torgelow" (ook soms "Nord Torgelow" genoem). Max Matern was 'n Duitse kommunis en anti-fascis wat in 1935 deur die Nazi’s tereggestel is vir die moord op twee polisiemanne (in 1993 is Erich Mielke, oud-hoof van die Stasi, skuldig bevind aan die moorde). Die klub het 5 seisoene in die tweedevlak DDR-liga deurgebring.

Na die hereniging van Duitsland het die klub sy huidige (historiese) naam in 1990 teruggeneem.



</doc>
<doc id="23313" url="https://af.wikipedia.org/wiki?curid=23313" title="Spraak">
Spraak

Spraak is wanneer klanke of gebare gemaak word sodat twee of meer individue met mekaar kan kommunikeer. Hierdie kommunikasie kan óf "verbaal" wees, soos wanneer mense woorde gebruik om te kommunikeer, of dit kan "nie-verbaal" wees, wanneer 'n individu sekere aksies uitvoer met die doel om te kommunikeer. Diere praat ook met mekaar vir kommunikasie, maar hierdie vorme van kommunikasie is nie altyd so ingewikkeld soos wat dit by mense is nie.
In baie gevalle word spraak gekompliseer deurdat die spreker iets sê, maar iets anders daarmee bedoel.


</doc>
<doc id="23314" url="https://af.wikipedia.org/wiki?curid=23314" title="Onafhanklikheidsdag (Verenigde State)">
Onafhanklikheidsdag (Verenigde State)

In die Verenigde State is die Onafhanklikheidsdag (Engels: Independence Day, dikwels ook Fourth of July, July Fourth of America Day genoem) 'n federale openbare vakansiedag ter herdenking van die aanvaarding van die Onafhanklikheidsverklaring van die Verenigde State op 4 Julie 1776, waarmee die land die koloniale bewind van Groot-Brittanje afgeskud het.

Die Onafhankliheidsdag word gewoonlik met vuurwerke, parades, braaie, bier, pieknieks, bofbal-wedstryde en talryke ander private en openbare plegtighede geassosieer waarmee die geskiedenis, regering en tradisies van die Verenigde State gevier word. Vuurwerke word sedert die jaar 1777 op 4 Julie afgevuur.



</doc>
<doc id="23316" url="https://af.wikipedia.org/wiki?curid=23316" title="1 (getal)">
1 (getal)

1 (een) is 'n natuurlike getal wat ná nul en vóór twee op die getallelyn lê. Een verteenwoordig 'n enkele item. 'n Mens het gewoonlik één hoof, neus, mond en naeltjie. Die Romeinse skryfwyse is I.

1 is 'n spesiale getal in wiskunde, omdat enige getal wat met een vermenigvuldig word, daardie selfde getal as antwoord sal hê. 1 word gevolglik die identiteitselement van vermenigvuldiging genoem. 1 het slegs een faktor, naamlik 1 (homself) en is dus nie 'n priemgetal nie. 1 is die eerste getal van die natuurlike getallestelsel.

Die getal "een" is belangrik in rekenaarwetenskap omdat dit, tesame met nul, deel is van die binêre getallestelsel. In masjienkode en sommige programmeertale beteken een "waar". Nul beteken dan "onwaar".



</doc>
<doc id="23321" url="https://af.wikipedia.org/wiki?curid=23321" title="Getal">
Getal

'n Getal is 'n aantal of hoeveelheid wat in 'n syfer (soos 1, 2, 3, …), of 'n reeks daarvan, uitgedruk word. Getalle kan ook in woorde uitgedruk word, soos een, twee, drie... Getalle word gebruik om mee te tel en om somme mee uit te werk.

Getalle kan ook vir ander doeleindes gebruik word, soos wanneer voorwerpe gemeet word. Wiskunde is 'n manier om getalle te gebruik om meer oor die wêreld te wete te kom en om nuwe goed mee te ontwerp.

Getalle kan opgedeel in die volgende onderafdelings:

Natuurlike getalle word weer verder onderverdeel in:

Faktore van 10 is: 1; 2; 5; 10, m.a.w getalle wat sonder 'n res by 10 kan indeel

"Met die inligting, kan jy nou die volgende doen:"

Faktore van 18 is: 1; 2; 3; 6; 9; 18

Priemfaktore van 18 is: 2; 3

Saamgestelde faktore van 18 is: 6; 9; 18

Druk 18 uit as die produk van sy priemfaktore:

So verloop die proses om dit te bereken

18 ÷ 2 = 9

9 ÷ 3 = 3

3 ÷ 3 = 1

DUS: 18 = 2 x 3 x 3 = 2 x 3²

18 as 'n produk van sy priemfaktore = 2 x 3²

Grootste Gemene Deler (GGD)

Die GGD is die grootste faktor, wat dieselfde, is wat in twee getalle kan indeel.

Bepaal die GGD van 12 en 21:

Faktore van 12: 1; 2; 3; 4; 6; 12

Faktore van 21: 1; 3; 7; 21

Die GGD van 12 en 21 is: 3

Bepaal die GGD van 20 en 16:

Faktore van 20: 1; 2; 4; 5; 10; 20

Faktore van 16: 1; 2; 4; 8; 16

Die Grootste Gemene Deler (GGD) van 20 en 16 is: 4

Veelvoude

Veelvoude van 5 is alle getalle waarin 5 kan deel sonder 'n res: 5; 10; 15; 20; 25; …

Veelvoude van 21 is: 21; 42; 63; 84; …

Kleinste Gemene Veelvoud (KGV)

Die KGV is die kleinste veelvoud van 2 of meer getalle, wat dieselfde is (gemeen).

Bepaal die KGV van 9 en 12:

Veelvoude van 9 is: 9; 18; 27; 36; 45; 54; 63; …

Veelvoude van 12 is: 12; 24; 36; 48; 60; 72; …

Die KGV van 9 en 12 is: 36

Bepaal die KGV van 5 en 7:

Veelvoude van 5 is: 5; 10; 15; 20; 25; 30; 35; 40; 45; …

Veelvoude van 7 is: 7; 14; 21; 28; 35; 42; 48; 54; …

Die KGV van 5 en 7 is: 35

'n ander manier om die KGV te bereken, is soos volg:

Bepaal die KGV van 8 en 10.

Stap 1. "Wat is die GGD van die 2 getalle: Dit is 2"

Faktore van 8: 1; 2; 4; 8

Faktore van 10: 1; 2; 5; 10

Stap 2. "Bepaal die produk van 8 en 10: 8 x 10 = 80"

Stap 3. "Deel die produk van die getalle deur die GGD: 80 ÷ 2 = 40"

Stap 4. Die KGV van 8 en 10 is 40 (dit is jou antwoord)

Dalk is die 2de manier bietjie meer omslagtig, maar dis baie belangrik dat jy vir jou 'n metode kry wat jy verstaan en kan gebruik!!Vierkante

" 'n Getal met homself vermenigvuldig, gee die vierkantsgetal", bv.

2 x 2 = 4 jy kan dit ook so skryf 2² = 4

4 x 4 = 4² = 16

6 x 6 = 6² = 36

10² = 100

12² = 144

(12 – 5)² = (7)² = 49

Hierdie is 'n paar wenke om vinnig te sien of 'n getal deelbaar is deur 'n ander getal.

Is 24 deelbaar deur 6?

Ja 24 ÷ 6 = 4, m.a.w. 24 is deelbaar deur 6.

Is 23 456 deelbaar deur 2. Dis mos moeiliker ne?

Die antwoord is ja, 23 456 is deelbaar deur 2, want dis 'n ewe getal.

1. 'n Getal is deelbaar deur 2 as dit 'n ewe getal is.

2. 'n Getal is deelbaar deur 2 as die laaste syfers van die getal gelyk is aan 0, 2, 4, 6, 8.

Is die volgende getalle deelbaar deur 2?

'n Getal is deelbaar deur 5 as die laaste syfers gelyk is aan 0 of 5.

Is die volgende getalle deelbaar deur 5?

'n Syfer is deelbaar deur 10 as die laaste syfer 'n 0 is

Is die volgende getal deelbaar deur 10?


'n Getal is deelbaar deur 3 as die som van sy syfers deelbaar is deur 3. Kom weer!

Is 2 547 deelbaar deur 3?
Is die volgende getalle deelbaar deur 3?

Die vierkantswortel van 16 = 4 ("watter getal met homself vermenigvuldig gee 16")

en word as volg geskryf:

√16 = √4 x 4 = 4

√9 = √3 x 3 = 3

As jy na die vermenigvuldigings tabel hierbo kyk, sal jy sien mens kan maklik die vierkantswortels van die gekleurde vierkantsgetalle aflees, bv.

√25 = 5

√36 = 6

√64 = 8

√100 = 10

"Bepaal die vierkantswortels van:"

'n Getal wat DRIE keer met homself vermenigvuldig is, bv.

2 x 2 x 2 = 8 of 2³ = 8

5³ = 125 (5 x 5 x 5)

10³ = 1 000 (10 x 10 x 10)

In Wiskundige bewerkings is dit belangrik dat jy onnodige foute uitskakel.

Baie keer moet jy verdubbel ( x 2) of halveer ( ÷ 2) en in jou haastigheid, bereken jy verkeerd en eindig met 'n verkeerde antwoord.

Wat absoluut onnodig is.

Hier onder is 'n maklike manier wat jy kan gebruik om hierdie bewerkings te doen.

Moet jy dit gebruik? Nee, net as dit vir jou sin maak en jy dit makliker en akkurater as jou gewone manier van doen, vind.

As ek vir jou vra om 38 te verdubbel kan jy dit as volg doen:

38 = 40 – 2 (stem jy saam?)

Daarom:

38 x 2 = (40 x 2) – (2 x 2) = 80 – 4 = 76

Dit mag vir jou omslagtig klink, maar kry die tegniek onder die knie deur die volgende somme te probeer:
Kyk of jy ook soos ek gedink het toe jy 56 x 2 gedoen het:

56 = 60 – 4

Daarom:

56 x 2 = (60 x 2) – (4 x 2) = 120 – 8 = 112

Jy kan mos egter ook sê:

56 = 50 + 6

Daarom:

56 x 2 = (50 x 2) + (6 x 2) = 100 + 12 = 112

Ons gaan dieselfde beginsels by halvering toepas.

Halveer 56:

56 = 60 – 4

Daarom:

56 ÷ 2 = (60 ÷ 2) – (4 ÷ 2) = 30 – 2 = 28

Doen die volgende somme om te kyk of jy die tegniek suksesvol kan gebruik:
Antwoorde:
Kyk of jy met my saamstem.

Halveer 94:

94 = 100 – 6

Daarom:

94 ÷ 2 = (100 ÷ 2) – (6 ÷ 2) = 50 – 3 = 47

Hoe eenvoudiger jy jou tegniek om te halveer en verdubbel hou, hoe minder onnodige foute sal jy maak.

'n Negatiewe getal is 'n nommer met 'n minus teken voor hom.

Kyk na hierdie getallelyn:

-10 -9 -8 -7 -6 -5 -4 -3 -2 -1 0 1 2 3 4 5 6 7 8 9 10

Die getalle raak al hoe kleiner hoe verder jy na links beweeg en al hoe groter hoe verder jy na regs beweeg. ( < links en regs >)

Die getal -5 is dus 5 minder as 0 en -2 grade Celsius beteken dit is 2 grade kleiner as nul (vriespunt).

Bereken nou die antwoorde van die volgende somme:
Watter getal is die kleinste:
Rangskik die getalle van klein na groot:
Watter getal is:
Bereken die volgende:

Pieter het by die Stormsrviermond 'n reksprong gaan doen ("bungy jump"). Die rivier is 216 meter onder die brug (-216 m). Met die sprong het die water geraak en die rek het hom 27 m terug die lug ingeskiet. Hoe ver het hy onder die brug gaan draai, toe die rek hom teruggeskiet het? ____
Hierdie driehoek is vernoem na Blaise Pascal, 'n Franse Wiskundige.

Kan jy raai watter getalle in die volgende ry gaan kom?

1. Neem enige getal tussen 12 en 20
Kies 'n ander getal tussen 12 en 20 en doen dieselfde berekeninge.
Wat is die antwoord?_____
"Sien jy 'n patroon?"
2. Kies enige getal
Kies 'n ander getal en doen dieselfde berekening.
Wat is jou antwoord? ____
"Sien jy 'n patroon?"

3. Kyk na die sakrekenaar en doen die volgende berekeninge:
"Sien jy die patroon?"4. Die 9 maal tafel:9 X 1 = 9

9 X 2 = 18 tel nou die 2 syfers bymekaar: 1 + 8 = 9
9 X 3 = ___ tel nou die 2 syfers bymekaar: ___ + ___ = ___
9 X 4 = ___ tel nou die 2 syfers bymekaar: ___ + ___ = ___

9 X 5 = ___ tel nou die 2 syfers bymekaar: ___ + ___ = ___

9 X 6 = ___ tel nou die 2 syfers bymekaar: ___ + ___ = ___

9 X 7 = ___ tel nou die 2 syfers bymekaar: ___ + ___ = ___

9 X 8 = ___ tel nou die 2 syfers bymekaar: ___ + ___ = ___

9 X 9 = ___ tel nou die 2 syfers bymekaar: ___ + ___ = ___

9 X 10 = ___ tel nou die 2 syfers bymekaar: ___ + ___ = ___

5. Kom ons doen dieselfde met groter getalle en die 9 maal tafel:

9 X 24 = 216 tel nou die 3 syfers bymekaar: 2 + 1 +6 = 9

9 X 25 = ___ tel nou die 3 syfers bymekaar: ___ + ___ + ___= ___

9 X 26 = ___ tel nou die 3 syfers bymekaar: ___ + ___ + ___= ___

9 X 27 = ___ tel nou die 3 syfers bymekaar: ___ + ___ + ___= ___

9 X 28 = ___ tel nou die 3 syfers bymekaar: ___ + ___ + ___= ___

6. Doen nou 'n paar met die sakrekenaar en kyk of jy 'n patroon kan sien.

7. Nou kan ons moontlik aan 'n reël begin dink, maar kom ons kyk of dit altyd gebruik kan word (raai eers voordat jy die antwoord uitwerk).

Watter van die volgende getalle is deelbaar deur 9?

As die som van die syfers van 'n getal deelbaar deur 9 is, is daardie getal deelbaar deur 9.

Getallepatrone verwys na getalle waar die ontbrekende getal voorspel kan word op grond van die patroon van die gegewe getalle.

Wat het ek hier bo nou eintlik probeer sê?

Kom ek verduidelik met 'n paar voorbeelde:

1. Voltooi die volgende getallepatrone (Sien jy dat dit moontlik is om die volgende getalle te voorspel "uit te werk"?):
2. Verduidelik die verskil tussen 'n ry en 'n kolom:
3. Voorbeelde in 'n tabel:

4. Nog voorbeelde om seker te maak jy is op die regte pad.




</doc>
<doc id="23322" url="https://af.wikipedia.org/wiki?curid=23322" title="Syfer">
Syfer

'n Syfer is 'n simbool wat gebruik word om die waarde van 'n getal mee voor te stel. In plaas daarvan om die woord "een" uit te skryf, kan 'n persoon byvoorbeeld die simbool "1" skryf.


</doc>
<doc id="23323" url="https://af.wikipedia.org/wiki?curid=23323" title="Age of Empires III">
Age of Empires III

Age of Empires III of Age of Empires 3 (verkort na AoE3) is 'n rekenaarspeletjie wat deur Ensemble Studios ontwikkel en deur Microsoft uitgegee is. Dit is die derde speletjie in die Age of Empires-reeks, en die vierde in die Age-reeks. Die speletjie staan uit bo dié voor hom in die reeks deurdat hy kenmerkend beter grafiese eienskappe besit. "Age of Empires III" is 'n RTS-speletjie (Engelse afkorting vir "Real-time Strategy"), wat beteken dat die persoon in beheer amper soos 'n tipe van 'n god beheer het oor wat in die denkbeeldige wêreld op die rekenaar aangaan, en waar hy of sy baie mense se bewegings beheer en groot stede bou. Die era waarin "Age of Empires III" geset is, is tussen 1500 tot 1860 en dit handel uitsluitlik oor die ontdekking en die kolonialisering van die Amerikas.

Omdat die speletjie redelik nuut is (dit is in November 2005 uitgegee), loop dit die beste op rekenaars met goeie spesifikasies, alhoewel die speletjie steeds op stadiger rekenaars sal loop. "Age of Empires III" is slegs vervaardig vir gebruik op Microsoft Windows XP, alhoewel dit op Windows 2000 kan loop, indien die gebruiker ál die lêers en vouers van 'n XP-rekenaar, waarop die speletjie geïnstalleer is, oorkopieer na die Windows 2000-rekenaar. Die speletjie word uitgegee op drie laserskywe. Die minimum spesifikasies vir "Age of Empires III" is 'n sentrale verwerker van 1 400 MHz, lukrake toegangsgeheue van 256 MG en 2 GG oop spasie op 'n hardeskyf.

Daar is een uitbreiding al uitgegee, naamlik "" (Oktober 2006). Die tweede een, getiteld "", sal in die lente van 2007 uitgegee word. "Age of Empires III: The Asian Dynasties" sal Oosterse beskawings in die speletjie bring. "The Asian Dynasties" sal nie deur Ensemble vervaardig word nie, maar eerder deur Big Huge Games - 'n studio wat bekendheid verwerf het met hul gesogte "Rise of Nations"-speletjie.

Hierdie speletjies val almal in die Age-reeks van Esnemble Studios en Microsoft Games.


</doc>
<doc id="23326" url="https://af.wikipedia.org/wiki?curid=23326" title="Laserskyf">
Laserskyf

'n Laserskyf of kompakskyf (ook in Engels bekend as 'n "compact disc", verkort na "CD") is 'n plat, ronde skyf wat gebruik word om data, musiek- (oudio CD) of video-opnames (video CD) daarop te stoor. Die deursnee van 'n normale laserskyf is 120 mm, en die gaatjie in die middel is omtrent 15 mm in deursnee.

Aanvanklik is slegs musiek en klank op laserskywe gestoor, maar later is hulle só gemaak dat hulle rekenaarlêers kon stoor op dieselfde manier as wat musiek daarop gestoor is. Na hierdie skywe word verwys as CD-ROMs, wat staan vir die Engelse term "Compact Disc - Read Only Memory", wat beteken dat die rekenaar die skyf "lees" deur gebruik te maak van 'n CD-ROM-aandrywer, of enige ander aandrywer wat laserskywe kan lees.

Die laserskyf is in 1979 deur Philips en Sony ontwikkel en vir die eerste keer vervaardig. 

In 1982 het dié twee ondernemings hul sogenaamde "Red Book"-standaard vir oudio-laserskywe vasgelê. Volgens hierdie internasionale standaard is laserskywe, wat hulle fisiese stoorvermoë betref, in blokke verdeel. Slegs digitale ja/nee-inligting word met 'n hoë digtheid gestoor. In CD-spelers stuur 'n laser-aftaster 'n straal op die skyf wat juis op twee maniere ("ja of nee") gereflekteer word. In teenstelling met viniel-plate word laserskywe van binne na buite gelees.

Aanvanklik is laserskywe gemaak met 'n deursnee van 30 sentimeter wat in hierdie opsig analoog met viniel-langspeelplate was. Hulle video-stoorvermoë was matig (30 minute), maar meer as groot genoeg vir musiekopnames (13 ure en meer).

Die musiekbedryf was egter ten gunste van kleiner skywe sodat die deursnee van laserskywe uiteindelik twaalf sentimeter beloop het met 'n speeltyd van 74 minute - volgens 'n gewilde moderne mite net genoeg om die dirigent Wilhelm Furtwängler se opvoering van die Negende Simfonie van Ludwig van Beethoven uit die jaar 1951 daarop te stoor.




</doc>
<doc id="23330" url="https://af.wikipedia.org/wiki?curid=23330" title="Silingi">
Silingi

Die Silingi was 'n Oos-Germaanse volk. Hulle het in 'n gebied wat vir eeue as Magna Germania, en later as Silesië beskryf is, gewoon. Die Silingi het naam aan die huidige Silesië gegee.


</doc>
<doc id="23331" url="https://af.wikipedia.org/wiki?curid=23331" title="Coenie de Villiers">
Coenie de Villiers

Coenraad Grabe (Coenie) de Villiers is op 11 Oktober 1956 in Bloemfontein gebore. De Villiers is 'n persoon wat in die kunste opgelei is as klassieke pianis, maar het ook 'n kwalifikasie in mediawese verwerf.

Hy het in die 1980's en 1990's hoofsaaklik in Siprus gewoon voordat hy na Suid-Afrika teruggekeer het. Hy is bekend as musiekskywer en sanger, maar was ook televisieaanbieder van Kwêla op KykNET.





</doc>
<doc id="23335" url="https://af.wikipedia.org/wiki?curid=23335" title="McFly">
McFly

McFly is 'n Engelse musiekgroep wat bekendheid verwerf het met hul nommer een-treffer "5 Colours in Her Hair" in 2004. Die groep is deur Tom Fletcher (gebore 17 Julie 1985) gestig. Danny Jones (gebore 12 Maart 1986), Dougie Poynter (gebore 30 November 1987) en Harry Judd (gebore 23 Desember 1985) is die ander lede van McFly. McFly het 'n platekontrak by Island Records en hulle word deur Prestige Management bestuur.

Sedert Mei 2007 het McFly al twaalf top-tien treffers gehad, waarvan sewe die nommer een-posisie op die trefferlyste behaal het. Hulle het ook twee nommer een-albums opgelewer. Hul debuutalbum was "Room on the 3rd Floor", gevolg deur "Wonderland". Hul derde album, "Motion in the Ocean", is op 6 November 2006 uitgegee en het die trefferlyste by nommer ses binnegetree. Die groep het in April 2007 op hul webjoernaal op MySpace gesê dat hulle beplan om 'n "Greatest Hits so Far" op 22 Oktober 2007 uit te gee, en 'n vierde studio-album in Maart 2008.

Die naam McFly is deur Tom Fletcher, die stigter van die groep, gekies. Hy het die naam uit 'n Amerikaanse wetenskapfiksiekomedie, "Back to the Future", gekies, waarin Michael J. Fox se karakter Marty McFly geheet het.


</doc>
<doc id="23341" url="https://af.wikipedia.org/wiki?curid=23341" title="Harry Judd">
Harry Judd

Harold Mark Christopher Judd, algemeen bekend as Harry Judd (gebore 23 Desember 1985 in Chelmsford, Essex, Engeland) is die tromspeler in die Britse musiekgroep McFLY, tesame met Tom Fletcher, Dougie Poynter en Danny Jones. McFLY het bekend geword nadat die gewese groep Busted hulle op die been help bring het deur hulle uit te nooi om saam met hulle te toer in Maart 2004.



</doc>
<doc id="23349" url="https://af.wikipedia.org/wiki?curid=23349" title="Branderplankry">
Branderplankry

Branderplankry is 'n watersport wat meestal in die oseaan of see plaasvind. Die branderplankryer gebruik 'n branderplank om 'n golf te vang en om daarop te ry in die rigting van die strand.

Branderplankryery is ongeveer 4 000 jaar gelede deur die Polinesiërs uitgevind.

Aangesien die sport in die warm son, wind en weer langs die strand beoefen word, is meeste branderplankryers se liggame goud- tot donkerbruin gebrand (indien nie erger "verbrand" nie). Hulle kan dadelik tussen ander strandgangers uitgeken word aan hulle los, deurmekaar hare en gemaklike (Engels: easy-going) lewensstyl op die sand. 

Meeste ryers arriveer alleen by 'n betrokke branderstrand, soms in 'n ou motor of "beach buggie" met 'n branderplank of twee op die dak vasgemaak, waarna die golwe eers van die duine af bekyk word. Kort voor lank vind mens ses tot agt deelnemers saam in die water, waar hulle op 'n goeie golf wag om uit te ry strand toe op die branderplank.

Later in die middag, na 'n rits golfrye, kom 'n groepie mense bymekaar (gewoonlik saam met hulle vriende of familie wat nie branderry nie), en hou 'n ontspanne piekniek of braai op die strand waar hulle heeldag was.



</doc>
<doc id="23351" url="https://af.wikipedia.org/wiki?curid=23351" title="Hoender">
Hoender

'n Hoender ("Gallus gallus domesticus") is 'n makgemaakte voël, meer spesifiek pluimvee. Hulle word gewoonlik deur boere as lewende hawe aangehou, wat beteken dat hulle geteel word sodat hul vleis of eiers geëet kan word.

'n Manlike hoender word 'n "haan" genoem, en 'n vroulike hoender staan as 'n "hen" bekend. Slegs hennetjies kan broei en eiers lê. Pasgebore en jong hoendertjies word "kuikens" genoem, maar 'n jong hoender wat op 12 tot 14 weke geslag word, word 'n "braaikuiken" genoem.

Hoenders is oor duisende jare van die rooiboshoender (G"allus gallus") geteel. Anders as meeste makgemaakte spesies het die rooiboshoender nie uitgesterf nie, maar kom steeds in die natuur voor. Vandag is daar 'n enorme variasie van hoenderrasse; van veerpoot-kapokkies tot statige rooi, swart, wit of gespikkelde pluimvee.



</doc>
<doc id="23352" url="https://af.wikipedia.org/wiki?curid=23352" title="Ronald Reagan">
Ronald Reagan

Ronald Wilson Reagan (6 Februarie 1911 – 5 Junie 2004) was die 40ste President van die Verenigde State (1981–1989) en die 33ste Goewerneur van Kalifornië (1967–1975). Reagan is in Illinois gebore en het daar groot geword voor hy in die 1930's na Kalifornië verhuis het. Daar het hy 'n akteur geword asook die president van die "Screen Actors Guild" en ook 'n woordvoerder van die Amerikaanse maatskappy, General Electric. Alhoewel hy aanvanklik die Demokratiese Party ondersteun het, het hy in 1962 'n ondersteuner van die Republikeinse Party geword. Ná sy bekende toespraak, "A Time for Choosing", was hy oorreed om deel te neem as 'n kandidaat vir die verkiesingveldtog vir Goewerneur van Kalifornië: 'n posisie wat hy in 1966 vir die eerste keer beklee het. Na hy twee termyne as goewerneur gedien het, het hy twee keer as kandidaat vir die President van die Verenigde State gestaan. Die eerste keer, in 1976, was hy onsuksesvol, maar hy het die verkiesing van 1980 wel gewen en was aangestel as president.

Reagan het sy presidentskap begin deur 'n ekonomiese beleid voor te stel wat later bekend gestaan het as "Reaganomics". Onder die beleid was belasting verlaag met die hoop om belegging aan te moedig en sodoende werkgeleenthede te skep en hoër winste en omsette te behaal. Na hy 'n sluipmoordpoging oorleef het in sy eerste termyn en die VSA 'n tydperk van ekonomiese groei ervaar het, was hy herkies deur die oorgrote meerderheid van die bevolking in 1984. Sy administrasie het egter gou 'n aantal skandale beleef, waaronder die bekende Iran-Contra-affêre.

Reagan het ook sy beleid van "peace through strength" ("vrede deur sterkte") ingestel, tydens die Koue Oorlog teen die Sowjetunie. In plaas daarvan om 'n middeweg te soek het hy Reagan Kommunisme gekonfronteer deur die USSR as 'n "bose ryk" voor te stel en deur anti-Kommunistiese bewegings die wêreld oor te ondersteun. Reagan het ook met die Sowjetse president Michail Gorbatsjof onderhandel om beide lande se arsenaal van kernwapens te verklein en sodoende 'n vreedsame einde an die Koue Oorlog te bring.

In 1994, vyf jaar na sy laaste jaar as president, het Reagan aangekondig dat hy met die Alzheimersiekte gediagnoseer was. Hy het 10 jaar later gesterf op 'n ouderdom van 93.


</doc>
<doc id="23353" url="https://af.wikipedia.org/wiki?curid=23353" title="Nuus">
Nuus

Nuus is wanneer mense oor aktuele gebeurtenisse skryf of praat. Nuus kan in verskillende vorme weergegee word, soos in koerante, tydskrifte, oor die televisie en die radio, ensovoorts.

Nuusberigte kan bestaan uit:

Daar bestaan verskeie nuuskanale op satelliettelevisie of kabeltelevisie wat heeldag lank nuus weergee, soos Fox News, CNN, Sky News, Al Jazeera en MSNBC. Daar bestaan ook verskeie nuustydskrifte, soos "Time" en "Newsweek".


</doc>
<doc id="23354" url="https://af.wikipedia.org/wiki?curid=23354" title="Time (tydskrif)">
Time (tydskrif)

Time is 'n nuustydskrif wat weekliks in die Verenigde State uitgegee word. Dit bevat inligting oor politiek en aktuele gebeurtenisse. Die eerste uitgawe is in 1923 gedruk. Dit word besit deur Time Inc., 'n filiaal van die mediamaatskappy Time Warner.

Hulle druk ook 'n tydskrif genaamd "Time For Kids", wat op kinders gemik is. Die tydskrif beslaan agt bladsye en bevat meer prente en korter artikels as die gewone uitgawe.

"Time" se beroemdste kenmerk in sy geskiedenis is die jaarlikse "persoon van die jaar"- (voorheen "man van die jaar"- of soms "vrou van die jaar"-)voorbladstorie, waarin die tydskrif erkenning gee aan die individu of groep individue wat die vorige 12 maande die grootste impak op nuusgebeure gehad het. Dit word gebruik vir mense wat die gebeure van die jaar op ’n goeie óf slegte manier beïnvloed het en is dus nie noodwendig ’n eer nie. In die verlede was mense soos Adolf Hitler en Josef Stalin man van die jaar.

In 2006 is "Jy" (Engels: "You") aangewys as die persoon van die jaar, ’n skuif wat gemengde reaksie ontlok het. Sommige het gedink dis ’n skeppende idee, terwyl ander ’n regte persoon van die jaar wou gehad het. Die redakteurs het agterna gedink dit was ’n fout: "Ons gaan dit net een keer doen."

In 2017 het "Time" "The Silence Breakers" as vroue en mans van die jaar aangewys – mense wat met persoonlike stories van seksuele teistering na vore gekom het.

In onlangse jare het "Time" ’n jaarlikse lys van die 100 invloedrykste mense saamgestel. Aanvanklik was dit die 100 invloedrykste mense van die 20ste eeu. Die voorblad van dié uitgawes het gewoonlik verskeie van die mense op die lys se foto's op en ’n taamlike groot deel van die tydskrif word afgestaan aan ’n artikel oor elk van die 100 mense. 

Die tydskrif het in 2005 ook uitgawes gehad wat gewy is aan "All-"TIME" 100 best novels" en "All-"TIME"" 100 best movies", in 2017 "The 100 Best TV Shows of All-"TIME"", en in 2012 "All-"TIME" 100 Fashion Icons".

In Februarie 2016 het "Time" die manlike Britse skrywer Evelyn Waugh ingesluit op sy lys "100 Most Read Female Writers in College Classes" (hy was 97ste op die lys), wat ander media se aandag getrek en kommer gewek het oor die vlak van basiese opvoeding onder die tydskrif se personeel. "Time" het later ’n terugtrekking uitgereik.

Vyf keer in die geskiedenis het die tydskrif ’n kruis oor die gesig of nasionale simbool op die voorblad aangebring. Die eerste keer was op 7 Mei 1945, toe ’n rooi kruis oor Adolf Hitler se gesig voorgekom het. Meer as drie maande later, op 20 Augustus 1945, is die enigste swart kruis nog aangebring oor die vlag van Japan, wat verteenwoordigend was van die land se oorgawe en die einde van die Tweede Wêreldoorlog.

Byna 58 jaar later het "Time" ’n uitgawe gepubliseer met ’n rooi kruis oor die gesig van Saddam Hoesein, op 21 April 2003, twee weke ná die inval. Op 13 Junie 2006 was daar ’n rooi kruis oor die gesig van die Jordaniese djihadis Abu Musab al-Zarqawi ná sy dood in ’n Amerikaanse lugaanval in Irak. Die mees onlangse rooi kruis was op 2 Mei 2011, ná die dood van Osama bin Laden.




</doc>
<doc id="23355" url="https://af.wikipedia.org/wiki?curid=23355" title="Lees">
Lees

Lees is 'n manier om inligting te verkry uit 'n geskrewe bron. Lees behels om die simbole wat 'n taal uitmaak, te erken. Lees en luister is die twee mees algemene maniere om inligting te verkry. Inligting wat deur lees verkry word kan vermaak insluit, veral wanneer fiksie of humor gelees word.

Mense lees meestal vanaf papier, maar inskrywings op kliptablette of kryt op 'n swartbord kan ook gelees word. Mense kan ook van rekenaarskerms en tablette af lees.

Mense lees gewoonlik vir hulself, maar hulle kan ook hardop lees, byvoorbeeld wanneer hulle inligting aan ander voorlees. Hardoplees kan ook die leser help om te konsentreer op wat gelees word.

Proeflees is 'n vorm van lees, met die doel om foute in 'n skryfstuk te vind.



</doc>
<doc id="23356" url="https://af.wikipedia.org/wiki?curid=23356" title="CNN">
CNN

CNN (kort vir Cable News Network) is 'n internasionale televisienuusstasie wat in Amerika gebaseer is. Dit is is deur Ted Turner gestig en hul hoofkantoor is in Atlanta, Georgia in die Verenigde State. Die kanaal is een van die gewildste kanale in Amerika.



</doc>
<doc id="23357" url="https://af.wikipedia.org/wiki?curid=23357" title="Rome">
Rome

Rome (Latyn en Italiaans: "Roma" [ˈroːma], ) is die hoofstad van Italië en die Italiaanse streek Latium (Italiaans: "Lazio"). Rome is in westelike Sentraal-Italië aan die Tiberrivier en naby die Tirreense See geleë. Met 'n oppervlakte van 1 285 km² en 'n bevolking van sowat drie miljoen binne die stadsgrense en vier miljoen in die agglomerasie is Rome die grootste stedelike nedersetting in Italië. Die enklawe van die Vatikaanstad is in die noordweste van die stadsgebied geleë.

Rome se huidige stadsbeeld is oor 'n tydperk van sowat 3 000 jaar gevorm, met antieke Romeinse ruïnes soos die Colosseum en Forum Romanum asook enkele geboue wat bewaar gebly het soos die Pantheon as stomme getuies van die stad se goue tydperk as "caput mundi", die hoofstad van die wêreld, en administratiewe sentrum van die magtigste ryk wat ooit in Europa ontstaan het. 'n Ryk argitektoniese erfenis is aan Rome se latere funksie as setel van die Rooms-Katolieke Kerk te danke. Antieke en sakrale boukuns word aangevul deur 'n groot verskeidenheid wêreldlike geboue uit later styltydperke soos Renaissance en barok, waaronder kunsvolle piazza's (openbare pleine) en fonteine. Die historiese sentrum is in 1980 deur Unesco as wêrelderfenisgebied gelys.

Die Romeinse digter Albius Tibullius (55 v.C. − 18/19 v.C.) het in die 1ste eeu v.C. vir die eerste keer na Rome as die "Ewige stad" verwys. Hierdie beskrywing word vanweë die stad se lang geskiedenis en sy belangrikheid as hoofstad van 'n wêreldryk en latere middelpunt van die Christendom steeds as by- en erenaam vir Rome gebruik.

Vir die grootste deel van sy geskiedenis het Rome sy groot bevolking aan sy status as politieke hoofstad te danke gehad. Met 'n bevolking, wat deur historici en argeoloë vanaf die einde van die Romeinse Republiek tot in die Hoë Keisertyd op meer as 'n miljoen beraam word, was dit een van die grootste voorindustriële stedelike nedersettings op aarde – 'n status wat ondenkbaar sou gewees het sonder die oorvloed graan- en ander landbouinvoere asook die rykdomme wat die stad uit ander ryksdele binnegestroom het.

Met keiser Konstantyn die Grote se uitbou van Konstantinopel as nuwe keiserlike setel en Rykshoofstad vanaf 330 n.C., asook die krisis en ontbinding van die Ryk in die 5de eeu was vir Rome 'n politieke en ekonomiese afskaling verbonde wat sy bevolking gaandeweg van 'n geskatte 1,6 miljoen tot 50 000 laat daal het. Nogtans kon Rome – danksy die primaat van die biskop van Rome – as setel van die Rooms-Katolieke Kerk gedurende die Middeleeue 'n nuwe geestelike en politieke status bereik. So was dit 'n belangrike bestemming vir pelgrims. Vanaf die Renaissance-tydperk het die Kerk met 'n ambisieuse bouprogram begin wat sy hoogtepunt in die tyd van die Teenreformasie bereik het. Die Katolieke Kerk, wat aanspraak daarop gemaak het om die alleen-saligmakende instelling te wees, het moeite gedoen om dié status met argitektoniese glans en glorie te bevestig.

Rome word tans weer onder die wêreld se globale stede gereken en is danksy sy kunsskatte die mees besoekte stad in Italië asook die derde gewildste stedelike toeristebestemming in die Europese Unie. Naas die Italiaanse regering en parlement, die regerings van die admininstratiewe streek Lazio en die Metropolitane Stad "Roma Capitale" asook 'n groot verskeidenheid nasionale instellings het 'n aantal spesiale agentskappe van die Verenigde Nasies hul setel in Rome, soos die FAO (Voedsel- en Landbou-organisasie), die WFP (Wêreldvoedselprogram) en die IFAD (Internasionale Fonds vir Landbou-ontwikkeling).

Belangrike internasionale ondernemings het hulle hoofkwartiere in die Italiaanse hoofstad, waaronder Eni, Enel, TIM en Leonardo S.p.A. asook banke soos Unicredit en BNL. Rome se mode-, ontwerp- en rolprentbedrywe is internasionale rolspelers van formaat. In Rome se Cinecittà-filmateljees is 'n verskeidenheid rolprente vervaardig wat met Oscars bekroon is.

Rome is in die Sentraal-Italiaanse administratiewe streek Lazio (Latium) geleë waar dit provinsiale status het as Metropolitane Stad. Volgens sy oppervlakte en bevolking is Rome by verre die grootste stad in die land. Die uitbreiding van die stadsgebied na die onmiddellike omgewing, die Campagna Romana of kort Campagna, het uitgestrekte voorstedelike sones laat ontstaan sodat die historiese middestad nog slegs sowat vier persent van die totale oppervlakte beslaan - alhoewel Rome gedurende 90 persent van sy geskiedenis slegs uit hierdie historiese kernstad bestaan het.

Rome se geskiedenis en ekonomie is deur drie waterliggame bepaal - die Tiberrivier, wat in suidelike rigting met kronkels deur die stadsgebied vloei; die Aniene-rivier, wat in die noordelike stadsdeel Parioli in die Tiber uitmond; en die Tirreense See. Terwyl Ostia in die antieke tydperk as Rome se in- en uitvoerhawe gedien het, is die middestad net sowat 20 km van die kus af geleë. Die golwende heuwels in Rome se onmiddellike omgewing bereik hoogtes van iets meer as 100 meter, terwyl die stadsgebied 'n gemiddelde hoogte van 37 m bo seevlak het. Rome en sy omgewing word deur hoër begreekse omsluit wat iets verder af geleë is - die Abruzze in die ooste, die Sabynse Berge in die noordooste en die Albaanse Heuwels (soms ook Albaanse Berge genoem) in die suidooste.

Die Metropolitane Stad Rome grens in die noorde aan die provinsies Viterbo en Rieti, in die ooste aan L’Aquila (in die administratiewe streek Abruzze) en in die suide aan die provinsies Frosinone en Latina.

Die term "Agro Romano" (Latyn: "Ager Romanus") het in die loop van tyd verskillende betekenisse gekry en meestal verwys na die onmiddellike omgewing van Rome, veral die Tiber-riviervlakte. Deesdae noem inheemses die buitewyke van Rome, wat dikwels nog 'n sterk landelike karakter het, "Agro Romano". Ook die aangrensende munisipaliteite Ardea, Fiumicino en Pomezia word hierby ingesluit.

Ondanks die vinnige verstedelikingsproses sedert die laat 19de eeu het uitgestrekte landbougebiede binne die kringpad "Autostrada A90" bewaar gebly. Met 'n totale oppervlakte van 517 km² of sowat veertig persent van die stadsgebied maak hulle van Rome die grootste landboumunisipaliteit in Europa.

'n Ander geografiese term, "Campagna Romana" of kort "Campagna" (wat nie met "Campania" of Kampanië verwar moet word nie), verwys na die heuwelagtige gebied rondom Rome, geleë tussen die Tirreense See en die Appenyne. Dikwels word die term gebruik vir 'n gebied tussen Rome, die Albaanse Heuwels en die Sabynse Berge waar in die antieke tydperk die Romeinse grootpad Via Appia ontstaan het. Omdat die Romeinse owerheid begrafnisse binne die stadsgebied om higiëniese redes verbied het, het begraafplase met grafmonumente langs hierdie grootpad ontstaan. 'n Tweede argitektoniese erfenis uit die antieke tydperk is die ruïnes van akwedukte. Landskapskilders voel al eeue lank aangetrokke tot hierdie landskap.

Volgens 'n bekende legende is Rome op 21 April 753 v.C. deur Romulus gestig. Romulus het sy tweelingbroer, Remus, vermoor. Romulus en Remus is, volgens die legende, deur 'n wolvin grootgemaak, en Romulus het ook later die eerste koning van Rome geword.

Rome is aanvanklik op die Sonheuwel gebou. Die Sonheuwel is later na "Palatyn" hernoem. Die stad het gegroei en uitgebrei en is nou op altesame sewe heuwels gebou: Palatyn, Aventyn, Kapitolyn, Kwirinaal, Viminaal, Eskwilyn en Caelius. Rome was aanvanklik die middelpunt van die Romeinse Koninkryk, later van die Romeinse Republiek, en toe van die Romeinse Ryk.

Besuinigings, wat jare lank op munisipale owerheidsuitgawes toegepas is, het in die vroeë 21ste eeu daartoe gelei dat groot Italiaanse metropole soos Rome, Napels en Turyn begin sukkel het om nodige munisipale dienste te lewer. In Rome word padverkeer deur sowat 10 000 slaggate belemmer, terwyl nuusberigte oor die ontploffing van tientalle munisipale busse sedert 2016 (meestal as gevolg van kortsluitings) en die ineenstorting van 'n roltrap in die Repubblica-moltreinstasie op 23 Oktober 2018, waardeur tientalle mense beseer is, internasionale aandag getrek het. Net soos in Napels bly vullisverwydering 'n uitdaging nadat 'n belangrike stedelike stortterrein in 2013 gesluit is.

Rome is 'n opvoedkundige sentrum in Italië met vier openbare en een privaat universiteit, naas meerdere Rooms-Katolieke instellings wat deur die Heilige Stoel en geestelike ordes bedryf word. Die Universiteit van Rome ("Sapienza Università di Roma"), gestig in 1303, is die grootste universiteit in Italië en Europa asook een van die grootste tersiêre instellings ter wêreld, met sowat 112 000 studente, 4 000 dosente en 4 000 ander personeellede, elf fakulteite, 59 departemente, twee akademiese hospitale, 54 biblioteke, 18 musea en een aanlyn-universiteit. La Sapienza, wat in 2018 ook 34 BA- en Meestersgraad-programme in Engels aangebied het, is 'n wêreldleier in klassieke studies. Die twee ander openbare universiteite is Vergata en Roma Tre.

Die "Università degli Studi di Roma Tor Vergata" is in 1982 in die suidooste van Rome gestig. Hier is meer as 38 000 studente ingeskryf, terwyl die universiteit meer as 1 800 mederwerkers in diens het. Die "Università degli Studi Roma Tre" het sy hoofkampus in die stadsdeel Ostiense waar dit in 1992 as derde openbare hoëronderwys-instelling in Rome gevestig is. Met meer as 35 000 studente, 1 300 akademiese en profesionele personeellede, agt skole en elf departemente is dit die derde grootste universiteit in die hoofstad volgens die getal ingeskrewe studente. Die openbare "Università degli Studi di Roma “Foro Italico” - Università di Roma IV" het sy kampus in die sportkompleks Foro Italico in die noorde van Rome en fokus uitsluitlik op sportwetenskappe. Roma IV is die enigste instelling van sy soort in Italië met meer as 2 000 studente.
Die Amerikaanse Universiteit ("American University of Rome, AUR"), 'n privaat instelling, is in die stadsdeel Trastevere geleë en vier in 2019 sy 50ste jubileum. Met sowat 600 studente uit 'n vyftigtal lande is dit een van die kleiner hoëronderwys-instellings in Rome, net soos sy suster-universiteit "John Cabot University (JCU)" met tans sowat 700 studente. JCU is in 1972 as onafhanklike Amerikaanse Engelsmedium-universiteit met drie kampusse langs die Tiberrivier in die historiese middestad gevestig.
Die "British School at Rome (BSR)" is 'n Britse interdissiplinêre navorsingsinstelling wat op argeologie, literatuur- en musiekwetenskap, Romeinse en Italiaanse geskiedenis, die Skone Kunste en argitektuur fokus. Dit word befonds deur die "British Academy".

Die BSR is in 1901 gestig en tans een van talle internasionale navorsingsinstellings in die Italiaanse hoofstad wat navorsing doen oor die antieke tydperk en klassieke argeologie. Sy huidige hoofkwartier by die Valle Giulia in die Parioli-buurt is deur die befaamde Britse argitek Edwin Lutyens ontwerp. Die gebou het sy oorsprong in die Britse pawiljoen wat ter geleentheid van die internasionale kunsuitstalling "Esposizione internazionale d'arte" in 1911 ontstaan het.

Net in soos ander groot metropole bestaan Rome se padnetwerk uit 'n kringpad, die Autostrada A90, en sekondêre paaie wat straalvormig aangelê is. Die grootste struikelblokke vir motorvervoer is die gebrek aan enige snelpad na die middestad en die historiese netwerk van nou straatjies in die middestad wat eeue gelede ontstaan het en glad nie geskik is vir Rome se huidige druk verkeer nie. Om sake verder te bemoeilik, is daar in Rome vier spitsure omrede baie Romeine verkies om tydens hul middagpouse tuis toe te ry. Sodoende is verkeersopeenhopings aan die orde van die dag. Die gepaardgaande lugbesoedeling hou nie net ernstige gesondheidsgevare vir die inwoners in nie, maar berokken ook groot skade aan historiese geboue. So is stadsbeplanning, vervoerbeleid en die bewaring van die stad se historiese boukuns onlosmaaklik aan mekaar verbonde.

'n Bevolking van nagenoeg drie miljoen, van wie baie in die grootskaalse woonstelkomplekse van Rome se uitgestrekte voorstede gehuisves word, plaas saam met sowat twee miljoen pendelaars en miljoene toeriste ontsettende druk op 'n openbare vervoerstelsel wat glad nie by hierdie hoë passasiersgetalle aangepas is nie. So word die miljoenestad deur slegs drie moltreinlyne bedien sodat openbare vervoer in Rome sterk op busvervoer steun.

Die moltreinlyne A (oranje) en B (blou) kruis mekaar by die "Stazione Termini", die spilpunt van Rome se openbare vervoerstelsel. Die uitbreiding van die derde metrolyn C, wat die noordweste van Rome met die suidooste sal verbind, word deur 'n boukoste-ontploffing en die noodsaaklikheid om historiese geboue en strukture soos die Colosseum, wat regstreeks oor die geprojekteerde moltreintonnel geleë is en deur ondergrondse horisontale boorwerk bedreig word, te stabiliseer. In 'n stad soos Rome met 'n lang geskiedenis geniet daarnaas argeologiese opgrawings voorkeur voordat boubedrywighede kan begin.

Die Italiaanse hoofstadgebied word deur twee internasionale lughawens bedien, Roma-Fiumicino Leonardo da Vinci en Ciampino wat albei deur die onderneming "Aeroporti di Roma SpA (ADR)" bestuur word. In 2018 het albei lughawens 49 miljoen passasiers gehanteer (waarvan 43 miljoen op Fiumicino). Een van ses nuwe bestemmings in 2018, wat vanuit Fiumicino bedien word, was Johannesburg.

Die Aeroporto di Roma-Fiumicino, wat 28 km suidwes van Rome se middestad naby die naamgewende kusdorp Fiumicino geleë is, is ter ere van Italië se Renaissance-genius en ontwerper van die eerste teoretiese helikopter Leonardo da Vinci genoem. Fiumicino is die grootste en besigste internasionale lughawe in Italië en dien as spilpunt vir Italië se nasionale lugredery Alitalia.

Die Ciampino-lughawe is 16 km suidoos van Rome se middestad net buite die kringpad "A90 Grand Raccordo Anulare" geleë. Die lughawe word uitsluitlik deur laekosterederye soos Ryanair en WizzAir bedien.

Net soos in ander metropole het huurgelde in Rome, veral in die "Centro storico "of historiese middestad, die hoogte ingeskiet. Selfs vir standaard-woonstelle moet dikwels maandeliks €25 huurgeld per vierkante meter betaal word. Vir luukse woonstelle met dakterrasse word buitengewoon hoë huurgelde gevra, terwyl parkeerplekke vir maandeliks €600 verhuur word. 

Gewoonlik belê die meeste Italianers, wat dit kan bekostig, in eiendomme en verkies om liewer in hul eie huis of woonstel te woon. Inwoners uit laer inkomstegroepe is op die huurmark aangewese. Huisvesting in sosiale behuising, die sogenaamde "borgate", is net vir 'n kleiner persentasie aansoekers beskikbaar nadat die owerheid die oprigting van nuwe woonstelle orals in Italië gestaak het. Begunstigdes word dan merendeels in die periferie van Rome gehuisves.

Net soos elders in Italië is sokker die gewildste sport in Rome wat in 1934 en 1990 as gasheerstad van die FIFA Sokker-Wêreldbekertoernooi se eindwedstryde. Die laaste het in Rome se Olimpiese Stadion ("Stadio Olimpico", 70 000 sitplekke) plaasgevind, die tuisstadion van Rome se twee bekendste sokkerklubs, A S Roma (ook "giallorossi" – die geel-en-rooies – genoem en gestig in 1900) en S S Lazio (biancazzurri – die wit-bloues, gestig in 1927), wat albei in Italië se A-reeks (eerste liga) speel. Een van die hoogtepunte in die sokkerkalender is die "Derby della Capitale", 'n wedstryd waarin die twee klubs teen mekaar speel.

Vir die Olimpiese Somerspele 1960, wat in Rome gehou is, is sowel nuwe sportgeriewe soos die moderne "Stadio Olimpico" gebou asook gebruik gemaak van antieke en historiese strukture soos die Caracalla-warmbaddens en die Villa Borghese. Die nuut opgerigte Olimpiese dorp ("Villaggio Olimpico") is ná die spele as woonbuurt ontwikkel. Terwyl die Olimpiese Stadion, wat deel uitmaak van die uitgestrekte Foro Italico-sportkompleks aan die Tiberoewer, vir die FIFA-toernooi in 1990 opgeknap is, is 'n nuwe stadion met 52 500 sitplekke in die stadsbuurt Tor di Valle in die suidweste in aanbou. Die moderne glas-en-staal-struktuur, wat deur die Colosseum geïnspireer is, sal na verwagting in die seisoen 2021–22 voltooi wees.

Internasionale rugby-wedstryde vind in die Olimpiese Stadion plaas. Italië se nasionale rugbyspan, die "azzurri" of bloues, het net enkele kere aan die Europese Nasiesbekertoernooi deelgeneem.








</doc>
<doc id="23359" url="https://af.wikipedia.org/wiki?curid=23359" title="ADO Den Haag">
ADO Den Haag

Alles Door Oefening Den Haag, algemeen bekend as ADO Den Haag, is 'n Nederlandse sokkerklub in die stad Den Haag. Die klub was vir 'n tyd bekend as FC Den Haag, met ADO wat die amateur tak van die klub verteenwoordig het. Alhoewel dit deel van een van die tradisionele drie groot Nederlandse stede uitmaak, kon die klub nie die suksesse van AFC Ajax, Feyenoord of PSV in terme van die Eredivisie of Europese kompetisies ewenaar nie. Daar is nieteenstaande 'n groot mededinging met Ajax en Feyenoord.

Die klub is gestig in 1905, maar het dit moeilik gevind om teen die groot Nederlandse spanne te kompeteer, deels a.g.v. die populariteit van krieket in die stad. 

ADO Den Haag wen die Eredivisie titel in 1942 en 1943 en die KNVB-Beker in 1968 en 1975 (onder die naam FC Den Haag). Hulle grootste Europese sukses was 'n kwarteindronde wedstryd teen West Ham United vir die Europese Beker Wenners Beker in 1976. 'n 4-2 wen in Den Haag gevolg deur 'n 3-1 verloor in Londen het eliminasie tot gevolg gehad. 

ADO ondersteuners het sterk bande met die Walliese klub Swansea City. Vlae van die respektiewe klubs word dikwels by die ander klub se wedstryde gewaai, en beide klubs speel gereeld voor-seisoen vriendelike wedstryde teen mekaar. Legia Warszawa (Pole), Club Brugge (België), en Juventus F.C. (Italië) deel ook sterk ondersteuner bande met ADO Den Haag.

Na 'n lang stryd in die land se Eerste divisie, het ADO Den Haag vir seisoene in die Eredivisie gespeel en is weer afgeskuif in die Eredivisie 2006/2007 seisoen. Nietemin, na 'n 6de plek in die 2007-08 seisoen, wen hulle 'n uitspeel wedstryd, wat bevordering na die Eredivisie 2008-09 seisoen tot gevolg gehad het. Die klub se nuwe tuiste is die 15 000 sitplek Den Haag Stadion; daar is nog nie 'n amptelike naam vir die stadion nie. Hulle het gewoonlik hulle tuiswedstryde by die Zuiderpark Stadion gespeel; die grond gaan verkoop word vir publieke behuising. Hul kleure is geel en groen en hul gemiddelde tuiswedstryd bywoning in 2005-06 was 6 800 toeskouers, een van die laagste in die Eredivisie. Hulle het die 2008-09 seisoen begin met twee oorwinnings, wat hulle vir die eerste keer in 32 jaar aan die bo-punt van die Eredivisie geplaas het.

Nederlandse kampioen (2)

KNVB-Beker (2)

Eerste divisie (2)



</doc>
<doc id="23361" url="https://af.wikipedia.org/wiki?curid=23361" title="FSV 1926 Fernwald">
FSV 1926 Fernwald

FSV 1926 Fernwald is 'n sokkerklub uit Fernwald in die deelstaat Hessen in Duitsland. Die klub is in 1926 gestig as "FSV Steinbach". In 1935 is die klub verplig om met ander klubs saam te smelt as "Turn- und Sport-Gemeinde Steinbach". Na die Tweede Wêreldoorlog is die klub in Mei 1949 herstig as "FSV 1926 Steinbach".

Die klub het sy grootste prestasie in 2005 behaal deur na die Oberliga Hessen te promoveer. Die klub staan sedert 1 Julie 2007 bekend as "FSV 1926 Fernwald".



</doc>
<doc id="23370" url="https://af.wikipedia.org/wiki?curid=23370" title="Johannes Cornelis d’Ableing">
Johannes Cornelis d’Ableing

Johannes Cornelis d’Ableing was waarnemende goewerneur van die Kaap nadat Willem Adriaan van der Stel ontslaan is.



</doc>
<doc id="23371" url="https://af.wikipedia.org/wiki?curid=23371" title="Louis van Assenburg">
Louis van Assenburg

Louis van Assenburg was goewerneur van die Kaap van 1708 tot 1711.



</doc>
<doc id="23372" url="https://af.wikipedia.org/wiki?curid=23372" title="Willem Helot">
Willem Helot

Willem Helot was waarnemende goewerneur van die Kaap van 1711 tot 1714.



</doc>
<doc id="23376" url="https://af.wikipedia.org/wiki?curid=23376" title="1. FC Normannia Schwäbisch Gmünd">
1. FC Normannia Schwäbisch Gmünd

1. FC Normannia Schwäbisch Gmünd is 'n Duitse sportklub uit Schwäbisch Gmünd in die deelstaat Baden-Württemberg, veral bekend vir sy sokkerafdeling. Behalwe sokker, het die klub ook afdelings vir hokkie, fietsry en dames-gimnastiek.

Die klub het op 30 Julie 1904 ontstaan met die samesmelting van die Schwäbisch Gmündse klubs "Alemannia" en "Fortuna". Die klub het sy grootste prestasie in 1977 behaal toe die tweede rondte van die DFB-Pokal gehaal is. Die klub het ook in 2007 die hoofrondte van die DFB-Pokal gehaal.


</doc>
<doc id="23379" url="https://af.wikipedia.org/wiki?curid=23379" title="Geotermiese krag">
Geotermiese krag

Geotermiese krag verwys na die elektrisiteit wat opgewek word deur voordeel te trek uit die natuurlike ondergrondse hitte in die aarde. Verskeie metodes word gebruik om die geotermiese energie in elektriese energie om te skakel.

Prins Piero Conti het in 1904 te Laradello, Italië, die eerste kragopwekker aan 'n stoomenjin gekoppel wat deur natuurlike stoom aangedryf is en só die eeu van geotermiese elektrisiteit ingelui.
Om elektrisiteit op te wek, moet die druk van die warm stoom en ander geotermiese vloeistowwe hoog genoeg wees om die turbines aan te dryf. Deur gate duisende meter in die aardkors te sink, is dit moontlik om deur te breek na die natuurlike ondergrondse reservoirs wat water en stoom onder hoë druk berg. Die stoom borrel dan uit na die oppervlak, waar dit gebruik word om die elektrisiteitopwekkers aan te dryf.
Hoewel sulke kragsentrales duur is om op te rig, sal hulle, wanneer hulle eers gevestig is, 'n stabiele voorraad elektrisiteit vir die toekoms voorsien. Die VSA, Nieu-Seeland, en Japan het groot geotermiese kragsentrales wat elektrisiteit aan hul nasionale netwerke verskaf.

Vier basiese tipes geotermiese kraginstallasies word benut in verskeie lande oor die hele wêreld: die suidwestelike VSA het 'n hoë konsentrasie van sodanige installasies (en is die wêreld se grootste produsent van geotermiese krag per jaar), en so ook die Verre Ooste, Maleisië en Nieu-Seeland. Daar is ook individuele installasies in Sentraal-Afrika, Australië en Suid-Amerika. Hierdie tipes is droë stoom-installasies, blitsstoom-installasies, binêre kraginstallasies en hibriede kraginstallasies.

Geotermiese energie kan op plekke waar daar vulkaniese aktiwiteit is, of vroeër was, benut word. In die Verenigde State, Meksiko, Ysland, Italië, Rusland, Nieu-Seeland, die Filippyne, Japan en, meer onlangs, Duitsland en Kenia - lande wat aktiewe vulkaanaktiwiteit ondervind of naby vulkaniese gebiede lê - boor ingenieurs diep in die gesteentes in waar warm water en stoom vasgevang is en lei dié regstreeks na turbines om elektrisiteit op te wek.

Op 23 November 2007 is 'n nuwe geotermiese kragstasie in Landau (Duitsland) in gebruik geneem. Dit lewer 22 MW geotermiese krag en ± 2.5 MW elektriese krag en genoeg elektrisiteit vir sowat 6000 huishoudings. Verder word die 160 °C warme water uit 'n diepte van 3000 m nie net gebruik om elektrisiteit op te wek nie, maar ook om in die koue wintersdae die huise te verwarm.

"Hierdie gegewens is hier geplaas om die moontlikhede en effekte van geotermie te wys"



</doc>
<doc id="23383" url="https://af.wikipedia.org/wiki?curid=23383" title="Alte Feste">
Alte Feste

Die Alte Feste (die naam beteken "ou vesting" in Duits) is 'n gebou in Namibië se hoofstad Windhoek. Die Alte Feste is op 18 Oktober 1890 deur die Schutztruppe onder Hauptmann Curt von François as militêre vesting opgerig om die vrede tussen die strydende Namas en Hereros te bewaar. Daarmee is ook die stad Windhoek gestig. Vandag is dit die nasionale museum van Namibië.



</doc>
<doc id="23386" url="https://af.wikipedia.org/wiki?curid=23386" title="TuS Mechtersheim">
TuS Mechtersheim

TuS Mechtersheim is 'n sportklub uit Römerberg in die deelstaat Rynland-Palts in Duitsland, veral bekend vir sy sokkerafdeling. "Mechtersheim" is 'n dorpsdeel van Römerberg wat tot in 1969 'n onafhanklike dorp was.

Die klub is op 1 Maart 1914 as "Viktoria Mechtersheim" gestig. Die klub is later in dieselfde jaar ontbind, maar onmiddellik herstig as "Sportverein Mechtersheim". Die klub is in 1930 herdoop as "Turn- und Sportverein 1914 e.V. Mechtersheim" (die huidige naam). Na die Tweede Wêreldoorlog is die klub deur die Geallieerdes ontbind, maar weer in 1946 herstig as "ASV Mechtersheim". In 1950 het die klub weer die huidige naam aangeneem.

Die klub se grootste prestasie was om die Oberliga Suidwes te haal in 2004.



</doc>
<doc id="23393" url="https://af.wikipedia.org/wiki?curid=23393" title="Pous Sixtus II">
Pous Sixtus II

Sixtus II was die 24ste pous van die Rooms-Katolieke Kerk.

Pous Sixtus II is waarskynlik van Griekse afkoms. Op 30 Augustus 257 volg hy Pous Stefanus I op. Op 6 Augustus 258 sterf hy die marteldood onder die vervolgings van keiser Valerianus saam met ses diakens (Januarius, Vincentius, Magnus, Stefanus, Felicissimus en Agapitus) terwyl hulle die mis opgedra het in die Callixtus katakombe. Eers in 260 word hy opgevolg deur Pous Dionisius. Die naam ‘Sixtus’ beteken in Latyn ‘sesde’, maar die Griekse betekenis van ‘Xystus’, ‘die beskaafde’ is meer waarskynlik. Hy is die eerste pous wat dieselfde naam as een van sy voorgangers gebruik het.

In die kwessie oor die ketterdoop het hy versoening bewerkstellig met die heilige Cyprianus en die kerke in Afrika en die Midde-Ooste. Hy skryf die pouslike brief Ad Novatianum en ook 'n traktaat sonder naam.

Sixtus II word geassosieer met Laurentius van Rome. Beide word as heiliges vereer. Hoewel Sixtus II die mees vereerde vroeë pous was, word Laurentius deesdae meer vereer. Sixtus is begrawe in die Callixtus katakombe. Sy feesdag in die Rooms-Katolieke Kerk is op 7 Augustus en op 10 Augustus in die Oosters-Ortodokse Kerk. Sixtus is die beskermheilige van die wynbou. Op sy feesdag word wingerdstokke geseën. Hy is ook die beskermheilige van die groei van bone en hopende vroue. Hy word aangeroep by nek-, maag- en rugpyn. Met verwysing na die mite van Laurentius van Rome word hy dikwels afgebeeld met 'n muntstuk of 'n geldbuidel.

Rafael het Sixtus verewig in die skildery die Sixtynse Madonna.


Saamgestel uit die , , en wiki’s.


</doc>
<doc id="23398" url="https://af.wikipedia.org/wiki?curid=23398" title="TSV Schwieberdingen">
TSV Schwieberdingen

TSV Schwieberdingen is 'n sportklub uit Schwieberdingen in die deelstaat Baden-Württemberg in Duitsland, veral bekend vir sy sokkerafdeling. Behalwe sokker, het die klub nog 9 afdelings.

Die klub se geskiedenis begin met die stigting van die gimnastiekklub "Turnverein Schwieberdingen" op 1 Augustus 1906.

Die klub het geleidelik opgang gemaak deur van die "Kreisliga A" na die "Bezirksliga" te vorder in 1995, die Landesliga in 1996, die Verbandsliga in 2004 en die Oberliga Baden-Württemberg in 2007. 



</doc>
<doc id="23410" url="https://af.wikipedia.org/wiki?curid=23410" title="Die Melktert Kommissie">
Die Melktert Kommissie

Die Melktert Kommissie ("sic") is 'n vier-lid Afrikaanse musiekgroep van Jeffreysbaai. Die groep het in 2002 ontstaan tydens hul deelname aan die Jip Rockspaaider-kompetisie, wat hulle ook daardie jaar gewen het. "Volroom", hul debuutalbum, is in Junie 2003 uitgereik. 'n Tweede album, "Wonderwoorde" is in 2006 uitgereik. Hul derde studio-album, "Vergewe en vergeet", is in Augustus 2007 uitgereik. Die groep het in 2009 'n Engelse enkelsnit Karma uitgereik. Na 'n lang onderbreking het die groep weer begin optree in 2017. In 2019 het die groep op sosiale media aangedui dat hulle terug is in die ateljee om nuwe musiek op te neem. Hulle nuwe enkelsnit Weier is in Mei 2019 vrygestel.

Die groepslede is:




</doc>
<doc id="23411" url="https://af.wikipedia.org/wiki?curid=23411" title="Bergrivier-kanowedvaart">
Bergrivier-kanowedvaart

Die Bergrivier-kanomaraton vind elke jaar in Julie op die Bergrivier in die Wes-Kaap plaas. Die maraton is die langste kanowedvaart in Suid-Afrika (228 km) en word oor vier dae beslis. Aangesien die wedvaart in Julie in die Wes-Kaap plaasvind, kan die weersomstandighede in hierdie winterreënvalstreek 'n belangrike rol in die kompetisie speel.

Die Bergrivier Kanomaraton het in 1962 'n aanvang geneem. Die eerste wenner was Nollie Meiring. Graeme Solomon, die manswenner wat in 2001 gewen het, hou die rekord vir die beste tyd, naamlik 12 uur, 36 minute en 43 sekondes. Hank McGregor het die Berg die meeste keer as manswenner gewen, naamlik sewe keer.

Cheronne Botes was die eerste vrouewenner in 1978. Alexa Lombard, wat in 2001 gewen het, hou die rekord vir die beste tyd in die vroueafdeling: 13 uur, 33 minute en 6 sekondes. Marinda Hartzenberg (van 1983-1989) het die vrouekompetisie sewe keer agtereenvolgend gewen - 'n rekord.





</doc>
<doc id="23413" url="https://af.wikipedia.org/wiki?curid=23413" title="FC Ismaning">
FC Ismaning

FC Ismaning is 'n sokkerklub uit Ismaning in die deelstaat Beiere in Duitsland.

Die klub is in 1921 gestig met die huidige naam. Die jaar 2000 was die suksesvolste in die klubgeskiedenis: nie net is die Oberliga Beiere die eerste keer gehaal nie, maar die Beierse uitklopbeker is ook die eerste keer gewen, wat aan die klub toegang tot die hoofrondte van die DFB-Pokal gegee het. Die klub het hier in die eerste rondte vasgeval teen BV Borussia Dortmund met 0-4.



</doc>
<doc id="23416" url="https://af.wikipedia.org/wiki?curid=23416" title="Zapiro">
Zapiro

Zapiro is die pennaam van die Suid-Afrikaanse politieke spotprenttekenaar, Jonathan Shapiro, wie se werk sedert die 1980’s in Suid-Afrikaanse koerante soos die Mail & Guardian, Sowetan en Sunday Times verskyn. Zapiro het reeds etlike toekennings vir sy uitdagende werk ontvang en in die 1980’s is hy sonder verhoor vir anti-apartheid bedrywighede aangehou.

Shapiro is in 1958 as die seun van Gershon en Gaby Shapiro gebore. Sy pennaam, Zapiro, is afgelei van die bynaam van ’n medeleerling by "Rondebosch Boys' High School", Martin Shapiro, wat in ’n bergklimongeluk oorlede is. Martin Shapiro se vriende het hom Zap genoem. Die eerste Zapiro-karakter se naam was "Preppy" wat ’n prominente kuif gehad het en kommentaar oor gebeure in en om die skool gelewer het.

Shapiro het argitektuur aan die Universiteit van Kaapstad studeer, maar later na grafiese ontwerp by die Michaelis-kunsskool oorgeskakel. Kort daarna moes hy vir sy twee-jaarlange militêre diensplig-opleiding aanmeld (wat op daardie stadium verpligtend was). Terwyl hy in die weermag was, het hy by die UDF aangesluit. Tydens sy diensplig het hy ook spotprente vir progressiewe publikasies begin teken. Ná sy militêre opleiding, het hy suksesvol vir ’n Fulbright-beurs aansoek gedoen om vir twee jaar by die Skool van Visuele Kunste in New York, spotprenttekenkuns te studeer. Vóór sy vertrek is hy egter sonder verhoor deur die Suid-Afrikaanse Veiligheidspolisie as gevolg van sy anti-apartheid bedrywighede, aangehou. In New York het hy satiriese spotprentteken-, karikatuur-, strokiesverhale- en sekwensiële kuns en die geskiedenis van visuele kommunikasie bestudeer. Ook die kuns van teken, ets, skilder en hy het ’n onafhanklike studie onder Art Spiegelman oor die grafiese roman voltooi.

In 1991 keer hy na Suid-Afrika terug en vervaardig saam met "Story Circle" opvoedkundige strokiesverhale soos "Roxy" (vigsvoorligting), "Tomorrow People" (opvoeding oor demokrasie), en "A Trolley Full of Rights" (voorkoming van kindermishandeling). In 1994 word hy aangestel as redaksionele spotprenttekenaar vir die Mail & Guardian en die Sowetan en in 1998 ook vir die Sunday Times. Vanaf 1996 tot 1997 is sy werk ook in die Cape Argus gepubliseer. Sedert September 2005, verskyn sy werk ook drie keer per week in die Cape Times, The Star, The Mercury en Pretoria News.

Shapiro skroom nie om omstrede onderwerpe te takel nie en het reeds kritiese kommentaar gelewer op Suid-Afrika se beleid oor vigs, die Minister van Gesondheid, Manto Tshabalala-Msimang, Vlakplaas en ander sake wat voor die Waarheid en Versoeningskommissie verskyn het, die ramp in Zimbabwe en omkopery tydens Suid-Afrika se wapentransaksie.

In Mei 2006 het die ANC se visiepresident, Jacob Zuma, drie naamskendingeise van R5 miljoen elk teen die Zapiro en die Engelse dagblad, The Star, aanhangig gemaak. Die eise teen Zapiro hou verband met drie spotprente wat na Zuma se verkragtingsaak in 2006 verwys het. Die eerste van die drie spotprente het verwys na Zuma se inswering vóór hy getuienis sou lewer in die saak, die tweede verwys na ’n “Zuma moral handbook”, en die derde het verwys na sy vryspraak in die saak. Shapiro het gereageer met ’n spotprent in The Star, en later ook in die Mail & Guardian, waar hy ’n woedende Zuma uitbeeld wat R15 miljoen by Zapiro eis en skree: "“I’m suing for damage to my reputation!”", die spotprent vertoon ’n verveelde, ongeërgde Zapiro wat antwoord: "“Would that be your reputation as a disgraced, chauvinistic demagogue who can’t control his sexual urges and who thinks a shower prevents AIDS?”"

Zapiro het reeds talle toekennings ontvang en is op andere maniere vereer. Die vernaamste sluit in:


</doc>
<doc id="23420" url="https://af.wikipedia.org/wiki?curid=23420" title="Pous Dionisius">
Pous Dionisius

Dionisius was die 25ste pous van die Rooms-Katolieke Kerk.

Pous Dionisius was vermoedelik van Griekse afkoms en is gebore in Turio. Nadat die pos vakant was vir 9 maande volg Dionisius Pous Sixtus II op op 22 Julie 260 en regeer tot sy dood op 26 Desember 268. Hy word opgevolg deur Pous Felix I. Die naam ‘Dionisius’ beteken ‘gewei aan die (Griekse) God Dionysos’.

Dionisius versterk die bande met die Afrikaanse en Midde-Oosterse kerke. Hy stuur baie geld na die Gote om kerke te herbou en gyselaars te bevry. Tydens sy bewind vaardig keiser Gallienus in 260 'n dekreet uit waarin beveel word dat die Christene met rus gelaat moet word. Dit het die herstel van die Kerk bespoedig. Onder protes van die gelowiges in Alexandrië het hy 'n verduideliking van die biskop van Alexandrië (wie se naam ook Dionisius was) gevra oor die se leerstelling oor die verband tussen God en Logos. Die biskop het aan die versoek voldoen, wat die belangrikheid van die biskop van Rome versterk het. In 261 hou hy 'n konsilie in Rome wat die dwaalleer van Sabellius bestry en veroordeel die subordianisme.

Dionisius word vereer as 'n heilige, maar is die eerste pous wat nie martelaar genoem word nie. Sy feesdag is dieselfde as sy sterfdag nl. 26 Desember. In Frankryk en Augsburg word sy feesdag op 22 April gevier, die dag van sy heiligverklaring.


Saamgestel uit die , , en wiki’s.


</doc>
<doc id="23421" url="https://af.wikipedia.org/wiki?curid=23421" title="Koninkryk van Holland">
Koninkryk van Holland

Die Koninkryk van Holland (1806 - 1810) (Nederlands: "Koninkrijk Holland", Frans: "Royaume de Hollande") was 'n marionetkoninkryk wat deur Napoleon Bonaparte vir sy broer Lodewyk Bonaparte geskep is om beter beheer oor Nederland uit te oefen. Die naam van die voorste Nederlandse provinsie, Holland, is vir die hele land gebruik. In 1807 is die Pruisiese Oos-Friesland en Jever by die koninkryk gevoeg, maar na die Engelse inval in 1809 moes Holland al die grond suid van die Rynrivier aan Frankryk teruggee. 

Koning Lodewyk het nie volgens Napoleon se verwagtinge presteer nie en het probeer om Nederlandse belange te akkommodeer eerder as sy broer s'n. Die koninkryk is in 1810 ontbind waarna Nederland deur Frankryk geannekseer is tot 1813. Die Koninkryk van Holland het rofweg ooreengekom met die gebied wat deur vandag se Nederland gedek word, behalwe vir Limburg, en dele van Zeeland, wat Franse gebied was en Oos-Friesland wat vandag deel is van Duitsland.


</doc>
<doc id="23422" url="https://af.wikipedia.org/wiki?curid=23422" title="Babsk">
Babsk

Babsk is 'n dorp in die middel van Pole, tussen Łódź en Warskou in die woiwodskap Łódź. Dit is naby die rivier Białka geleë en het 690 inwoners in 2005 gehad.


</doc>
<doc id="23428" url="https://af.wikipedia.org/wiki?curid=23428" title="Stara Rawa">
Stara Rawa

Stara Rawa is 'n dorp in Pole, tussen Łódź en Warskou in die woiwodskap Łódź. Dit is aan die Rawka-rivier geleë en het 'n bevolking van 280 in 2006 gehad.


</doc>
<doc id="23429" url="https://af.wikipedia.org/wiki?curid=23429" title="Raducz">
Raducz

Raducz is 'n dorp in Pole, tussen Łódź en Warskou in die woiwodskap Łódź. Dit is aan die Rawka-rivier geleë en het 'n bevolking van 30 in 2006 gehad.


</doc>
<doc id="23436" url="https://af.wikipedia.org/wiki?curid=23436" title="Mount Mansfield">
Mount Mansfield

Mount Mansfield is die hoogste berg in die Amerikaanse deelstaat Vermont. Sy hoogste piek in die dorp Underhill is op 4 393 voet (1 339 meter) bo seevlak.

Die berg lyk baie op 'n menslike gesig mits dit vanuit die weste bekyk word, met 'n duidelike voorkop, neus, lippe, ken (die hoogste piek) en 'n adamsappel. Hierdie kenmerke is duidelik sigbaar wanneer die berg vanuit die ooste in 'n westelike rigting bekyk word.

Mount Mansfield is een van die twee plekke in Vermont waar egte toendra uit die Ystydperk bewaar gebly het. 'n Paar akkers toendra kan op Camel's Hump net suid van die berg besigtig word, maar die toendra op die hoogste bergspits van Mount Mansfield beslaan 'n verdere 200 akkers of wat.

Die berg dien as 'n ontspanningsgebied, maar word ook vir kommersiële doeleindes gebruik. Die bergspits huisves uitsaaitorings vir 'n aantal plaaslike radio- en televisiestasies. Mount Mansfield spog met talle voetslaanpaaie, waaronder die "Long Trail", wat deur die hoofrantlyn loop. Daarnaas word die oostelike helling van Mount Mansfield deur die Stowe-bergoord vir sowel skisport as toerisme gebruik, met 'n tolpad vir motorvervoer.


</doc>
<doc id="23447" url="https://af.wikipedia.org/wiki?curid=23447" title="TSG Neustrelitz">
TSG Neustrelitz

TSG Neustrelitz is 'n sportklub uit Neustrelitz in die deelstaat Mecklenburg-Voorpommeren in Duitsland, veral bekend vir sy sokkerafdeling. Behalwe sokker, het die klub ook afdelings vir gimnastiek, skaak en trompoppies.

Die klub is in 1919 gestig as "Neustrelitzer Fußball Club", maar het later ook ander sportsoorte begin aanbied en sy naam verander na "Neustrelitzer Sportverein". Die klub is in 1924 ontbind, maar die sokkerafdeling is in dieselfde jaar herstig as "Ballspielverein 1919 Neustrelitz". In 1926 het die klub met "SV Viktoria Neustrelitz" (gestig in 1925) saamgesmelt en daardie klub se naam aangeneem. In 1931 het die klub met "SG Corso Neustrelitz" saamgesmelt om "SG Corso Viktoria Neustrelitz" te vorm. Die klub is aan die einde van die Tweede Wêreldoorlog deur die Geallieerdes ontbind en in 1946 herstig as "SG Neustrelitz". Hierna het die klub in tipies Oos-Duitse styl verskeie naamsveranderinge ondergaan: "BSG Konsum Neustrelitz" (1949), "BSG Empor Süd Neustrelitz" (1951), "BSG Motor Neustrelitz" (1952), "BSG Maschinelles Rechnen Neustrelitz" (1971) en uiteindelik die huidige naam in 1975.

Die klub het verskeie seisoene in die 2de-vlak DDR-Liga deurgebring en het in 1964 die kwarteindstryd van die Oos-Duitse beker gehaal waar daar met 1-2 teen FC Carl Zeiss Jena verloor is.

Na die Duitse hereniging was die klub se grootste prestasie om die Mecklenburg-Voorpommerse uitklopbeker in 2007 te wen en sodoende toegang tot die hoofrondte van die DFB-Pokal te verkry.



</doc>
<doc id="23449" url="https://af.wikipedia.org/wiki?curid=23449" title="Liberty Bell">
Liberty Bell

Die Liberty Bell in Philadelphia (Pennsylvanië) is 'n Amerikaanse klok van geskiedkundige betekenis en moontlik een van die mees bekende simbole wat met die Amerikaanse Rewolusie en die Amerikaanse Rewolusionêre Oorlog geassosieer word. Die klok versinnebeeld die onafhanklikwording, die afskaffing van slawerny, die Amerikaanse nasie en die vryheid binne die grense van die Verenigde State.

Die klok is op 8 Julie 1776 gelui om die burgers van Philadelphia na die eerste openbare lesing van die Amerikaanse Onafhanklikheidsverklaring te ontbied. Die klok is vooraf gelui om die opening van die Eerste Kontinentale Kongres in 1774 aan te kondig en 'n tweede keer ná die Slag van Lexington en Concord in 1775.

Die "Liberty Bell" het tot by die jaar 1837 as die "Independence Bell" of die "Old State House Bell" bekend gestaan en is daarna deur die "American Anti-Slavery Society" as 'n simbool van die abolisie-beweging gebruik.

Die inskripsie op die "Liberty Bell" lees:

Die bron van hierdie inskripsie is verse uit die Bybel (Levitikus hoofstuk 25, vers nommer 10, King James-bybel):

""And ye shall hallow the fiftieth year, and proclaim liberty throughout all the land unto all the inhabitants thereof: it shall be a jubile unto you; and ye shall return every man unto his possession, and ye shall return every man unto his family.""

"(En julle moet die vyftigste jaar heilig en 'n vrylating in die land uitroep aan al sy bewoners. Dit moet vir julle 'n joebeljaar wees; dan moet julle elkeen na sy besitting en elkeen na sy geslag teruggaan.)"

Die inskripsie is aangebring ter viering van die 50ste verjaarsdag van William Penn se "Charter of Privileges", 'n raamwerk vir die regering van Pennsylvanië.


</doc>
<doc id="23452" url="https://af.wikipedia.org/wiki?curid=23452" title="Pous Felix I">
Pous Felix I

Felix I was die 26ste pous van die Rooms-Katolieke Kerk.

Pous Felix I is 'n Romein van geboorte. Op 5 Januarie 269 volg hy Pous Dionisius op en regeer tot sy dood op 30 Desember 274. Hy word opgevolg deur Pous Eutichianus. Die naam ‘Felix’ beteken ‘die gelukkige.

Tydens sy pontifikaat ontvang hy die verslag van die sinode van Antiogië geadresseer aan sy voorganger Pous Dionisius. Die sinode het die biskop Paulus van Samosata afgesit oor sy kettery oor die leerstelling van die Drie-eenheid. Die Liber Pontificalis meld dat Felix 'n basiliek op die Via Aurelia opgerig het. Hy het meer duidelikheid gegee oor verskeie leerstellings en die ritus van die mis. Hy stel die dualiteit van Jesus van Nasaret as twee persone, God en mens vas. Hy inisieer ook die leerstelling oor die Drie-eenheid. Hy staan ook toe dat martelare onder die altaar in kerke begrawe word en dat misse jaarliks op die grawe opgedra mag word. Hy het hom beywer vir die gelowiges wat onder keiser Aurelianus vervolg is en is uiteindelik self aan die vervolging as martelaar dood. Hy is bekend as die pous wat baie ywerig was in evangelisasie. Hy is begrawe in die katakombe van Callixtus.

Pous Felix I word as heilige en martelaar vereer. Sy feesdag in die Rooms-Katolieke Kerk is op 30 Desember.



Saamgestel uit die , , en wiki’s.


</doc>
<doc id="23453" url="https://af.wikipedia.org/wiki?curid=23453" title="268">
268

Die jaar 268 was 'n skrikkeljaar wat volgens die Gregoriaanse kalender op 'n Woensdag begin het. Dit was die 68ste jaar van die 3de eeu n.C. In teenstelling met gewone jare het die jaar 366 dae en 'n 29 Februarie gehad.



</doc>
<doc id="23454" url="https://af.wikipedia.org/wiki?curid=23454" title="Spaanse Burgeroorlog">
Spaanse Burgeroorlog

Die Spaanse Burgeroorlog (Spaans: "Guerra Civil Española", Katalaans: "Guerra civil espanyola") was 'n burgeroorlog in Spanje wat begin het na 'n staatsgreeppoging deur lede van die leër op die regering van die Tweede Spaanse Republiek. Die burgeroorlog het van 17 Julie 1936 tot 1 April 1939 in Spanje gewoed en is beëindig met die oorwinning van die rebelle en die daarstel van 'n diktatorskap gelei deur die Nasionalistiese Generaal Francisco Franco. Die ondersteuners van die Republiek, of Republikeine ("republicanos"), het die ondersteuning van die Sowjetunie en Meksiko verkry, terwyl ondersteuners van die Rebellie, ook bekend as Nasionales ("nacionales"), die bystand van die hoof-Europese As-magte Nazi-Duitsland en Italië verkry het. Die VSA het amptelik neutraal gebly, maar het vliegtuie aan die Republiek en brandstof aan die Francisco Franco-regime verkoop.

Spanje het in die eeu voor die uitbreek van die Spaanse Burgeroorlog verskeie burgeroorloë en opstande deurgemaak, uitgevoer deur beide hervormers en konserwatiewes wat mekaar se mag wou onttroon. Terwyl die hervormers die absolutistiese monargie in Spanje wou vervang, die ou regime tot 'n einde te bring en 'n nuwe modelstaat stig, wou die meeste tradisionalistiese sektore in die politieke sfeer die hervormings stelselmatig vermy en die monargie bewaar. Die Infante Carlos en sy nasate het hulle onder die slagspreuk "God, Land en Koning" geskaar en vir die saak van Spaanse tradisie, absolutisme en Katolisisme geveg teen die liberalisme en later die republikanisme van die Spaanse regerings van hulle tyd. Inisiatiewe soos die stigting van die Eerste Spaanse Republiek in 1873 het begin om neigings in die Spaanse konsep van die Staat te vestig.



</doc>
<doc id="23462" url="https://af.wikipedia.org/wiki?curid=23462" title="Philadelphia">
Philadelphia

Philadelphia is die grootste stad in die Amerikaanse deelstaat Pennsilvanië en die sesde grootste in die Verenigde State met 'n bevolking van sowat 1,57 miljoen. Philadelphia is die administratiewe setel van die Philadelphia-distrik (Engels: "Philadelphia County") en 'n belangrike nasionale handel-, onderwys- en kulturele sentrum. Die metropolitaanse gebied van Philadelphia-Camden-Wilmington is die vyfde grootste in die Verenigde State met sowat 6 miljoen inwoners (2015).

Philadelphia word dikwels "The City of Brotherly Love" ("Die Stad van Broederlike Liefde") genoem, afgelei van die betekenis van sy Griekse naam: Φιλαδέλφεια, /fi.la.ˈdɛl.fɛj.a/, "broederlike liefde" van Grieks "philos" "liefde" en "adelphos" "broeder".

Philadelphia, wat in die 18de eeu ook as die eerste Amerikaanse hoofstad gedien het, was destyds die grootste stad in die Verenigde State en die tweede grootste in die Britse Ryk na Londen. Ten opsigte van sy politieke en sosiale belangrikheid het dit selfs Boston en New York Stad oortref en het veral danksy die invloed van Benjamin Franklin tot die maatskaplike en geografiese sentrum van die oorspronklike dertien Amerikaanse kolonies ontwikkel. Die idee van 'n onafhanklike Amerikaanse nasie het in hierdie stad ontstaan, en Philadelphia was ook die toneel van belangrike gebeurtenisse gedurende die Amerikaanse Rewolusie, die beginpunt van die Amerikaanse vryheid, demokrasie en onafhanklikheid.



</doc>
<doc id="23464" url="https://af.wikipedia.org/wiki?curid=23464" title="Kabelmodem">
Kabelmodem

'n Kabelmodem is 'n modem wat toegang bied tot 'n datasein wat deur middel van die kabeltelevisie-infrastruktuur gestuur word. Kabelmodems word veral gebruik vir breëband-internetdienste en trek voordeel uit die kabeltelevisie-netwerk se ongebruikte bandwydte.

Kabelmodems is tans nog die mees gebruiklike hardeware vir breëbanddienste in die Verenigde State en Kanada, maar word ook in Australië en Europa gebruik en dikwels as deel van "triple play"-pakkette bemark wat 'n gekombineerde toegang tot kabeltelevisie-, telefoon- en internetdienste verskaf. 

Kabeltelevisie pronk met baie hoë af- en oplaaispoede, waarby die aflaaispoed vir kommersiële klante 50 megagrepe of meer per sekonde en vir residensiële internet-toegange tussen 2 en 10 megagrepe per sekonde kan beloop. Weens die hoë koste wat aan hierdie soort breëbanddienste verbonde is, raak ADSL-toegange per telefoonlyn, die mees gebruiklike breëband-tegnologie in Europese lande, nou ook in die VSA toenemend gewild.

Streng gesproke moet kabelmodems eerder as 'n netwerkbrug gedefinieer word. Internet-diensverskaffers bied soms kabelmodem-hardeware te koop of te huur aan wat 'n brug met 'n netwerkspil of roeteerder kombineer.

In die 30 lidstate van die OECD is daar teen die einde van 2006 reeds sowat 57 miljoen kabelmodems vir breëband-internettoegang ingespan, waarvan sowat die helfte in die Verenigde State. Kabelmodems se markaandeel het byna 30 persent beloop en was die tweede mees gebruiklike tegnologie na ADSL. 


</doc>
<doc id="23475" url="https://af.wikipedia.org/wiki?curid=23475" title="Sotsji">
Sotsji

Sotsji (Russies: Со́чи, [ˈsotɕɪ], ) is 'n Russiese vakansie- en hersteloord in Krasnodar-krai net noord van die Russiese Federasie se suidelike grens met 'n bevolking van 343 300 volgens die sensus van 2010. Die groter stad strek oor 'n lengte van 145 km langs die kus van die Swartsee en lê aan die voet van die Kaukasusbergreeks se sneeubedekte bergpieke.

Groot Sotsji, 'n agglomerasie met 'n bevolking van 400 000 (insluitende omliggende nedersettings) is danksy die subtropiese klimaat, uitgestrekte bosgebiede, die groot getal villa's, sanatoria en mineraalbaddens reeds sedert die laat 19de eeu die gewildste bad- en hersteloord in Rusland. Die stad en sy omgewing, wat as die Russiese Riviera bekend staan, lok jaarliks miljoene toeriste.

Sotsji is in Julie 2007 deur die Internasionale Olimpiese Komitee as die gasheerstad van die XXII Olimpiese Winterspele 2014 en die XI Paralimpiese Winterspele 2014 aangewys. In 2017 sal wedstryde van die agste FIFA Sokker-Konfederasiebeker en in 2018 wedstryde van die 21ste FIFA Sokker-Wêreldbekertoernooi in die plaaslike Fisjt Olimpiese Stadion plaasvind.

Sotsji se stadsgebied, wat oor 'n lengte van 145 kilometer langs die noordoostelike kus van die Swartsee strek, is een van die langstes ter wêreld.

Die Sjepsirivier suid van Toeapse vorm die noordwestelike grens van Sotsji, die Psourivier sowel Sotsji asook Rusland se suidoostelike grens met die Republiek Abchasië, wat voor sy eensydige onafhanklikheidsverklaring deel uitgemaak het van Georgië. Met 'n bevolkingsdigtheid van minder as 100 inwoners per vierkante kilometer is Sotsji een van die ylbevolkste stede ter wêreld.

Die voorgebergte van die Kaukasusbergreeks strek tot digby die kus en bereik hier reeds hoogtes van omtrent 1 000 m. Danksy die beskermde ligging word Sotsji se klimaat deur baie matige winters gekenmerk.

Die hoofberge van die Kaukasus is sowat 25 tot 40 km van die kus af, maar bereik egter hoogtes van meer as 3 000 m soos byvoorbeld die bergpiek Zachwoa (3 345 m).

'n Aantal bergriviere soos Psesoeapse, Sjache, Sotsji en Msimta vloei deur Sotsji se stadsgebied en mond hier in die Swartsee uit.

Danksy sy ligging word die kusgebied van Sotsji deur 'n subtropiese klimaat met lang en baie warm somers, warm najare en kort en matige winters gekenmerk. Sotsji is die enigste nedersetting in die Russiese Federasie asook die noordelikste plek op aarde met 'n subtropiese klimaat. Die stad kry 'n gemiddeld van meer as 2 000 sonskynure per jaar.

Die gemiddelde jaarlikse temperatuur is +14 °C. Januarie en Februarie is die koudste maande van die jaar met sowat +6 °C, Julie en Augustus die warmstes met sowat +23 °C. Die laagste temperatuur wat ooit in Sotsji aangeteken is, was -13,4 °C op 25 Januarie 1892, die hoogste +39 °C op 28 Julie 1981. Op 22 Januarie 1948 het die kwik tot +21,2 °C gestyg, terwyl temperature in die maande Julie en Augustus nog nooit benede +10 °C gedaal het nie. Die gemiddelde temperatuur van die Swartsee se water in Augustus is +24,1 °C.

Die gebied kry 'n gemiddelde jaarlikse reënval van meer as 1 600 mm. Die meeste reën val in die wintermaande met 'n maksimum van 190 mm in Desember en Januarie. Die minimum word in die somermaande tussen Mei en Junie met sowat 90 tot 100 mm bereik. Gewoonlik is daar net enkele reëndae met sterk, kort reënbuie.

Die wintertemperature daal dikwels tot vriespunt in die berggebiede soos Krasnaja Poljana (600 meter bo seevlak), waar wedstryde van die Olimpiese Winterspele 2014 gehou is. Die skigebiede is van Januarie tot Maart deurgaans met sneeu bedek, en die sneeu is 2 meter of selfs dieper in Maart. In die hooggeleë berggebiede duur die skiseisoen selfs van November tot die begin van Junie.

Danksy die kombinasie van genesende faktore soos die see, son, skoon lug, die reliëf van sy landskap en mineraalbronne met moderne sanatoria, hoogsgekwalifiseerde personeel, gesofistikeerde tegnologie en geneeskundige sorg van 'n hoë standaard is Sotsji tans die gewildste en doeltreffendste hersteloord in die Russiese Federasie. Die terapie wat hier aangebied word fokus op die klimaat (met son- en lugbaddens) en balneologiese metodes (swawelbaddens, jodium-broom-baddens, baddens met koolsuur, modder en stortbaddens), sport (oefenapparate, staptoere, swem en roeisport), asem- en dieetterapie en masserings. Sommige sanatoria maak daarnaas ook gebruik van Oosterse terapieë soos akupunktuur.

Die Alpynse en Nordiese wedstryde van die Olimpiese Winterspele 2014 is in Roza Chutor, 'n skioord in die nabygeleë Krasnaja Poljana aan die voet van die Wes-Kaukasusbergreeks gehou. Alle ander wedstryde het in die Olimpiese Park suid van die stadsdeel Adler in die Imeretiniese Laagvlakte plaasgevind. Behalwe vir 'n oefensentrum vir voornemende Olimpiese atlete was daar in Sotsji aanvanklik geen sportgeriewe wat vir internasionale wêreldklaswedstryde gebruik kon word nie. Die Russiese regering het derhalwe 'n beleggingsprogram van $12 miljard van stapel gestuur, waarvan sestig persent deur die regering en veertig persent deur die privaatsektor bygedra is.

Volgens sommige beramings was die beleggings wat nodig was om die wedstrydplekke tot olimpiese standaard op te gradeer, hoër as by enige vorige Olimpiade. Nadat die boukoste in Januarie 2014 die $50 miljard-kerf verbygesteek het (waarvan 'n kwart aan sportgeriewe en die res aan infrastruktuurprojekte bestee is), het die Sotsji-spele die duurste in die geskiedenis van die Olimpiese Beweging geword.



</doc>
<doc id="23476" url="https://af.wikipedia.org/wiki?curid=23476" title="Wimbledon-kampioenskap">
Wimbledon-kampioenskap

Die Wimbledon Kampioenskappe (algemeen bekend as slegs Wimbledon), is die oudste belangrike kampioenskap in tennis en word oor die algemeen beskou as die mees prestigerykste.

Die toernooi word jaarliks gehou tussen laat Junie tot begin Julie en eindig gewoonlik op die tweede Sondag van Julie. Dit vind plaas by die "All England Lawn Tennis and Croquet Club" in Londen, Engeland en is die derde "Grand Slam"-toernooi van elke jaar: die Australiese Ope en die Franse Ope is die eerste twee, met die Amerikaanse Ope as die vierde. Die toernooi word soms verleng as gevolg van reën en is ook die enigste "Grand Slam"-toernooi wat op 'n grasoppervlak gespeel word. (Sommige ander toernooie vind ook wel op 'n grasbaan plaas.) 

Aparte toernooie word tegelykertyd gehou, almal by dieselfde plek, vir die Mans Enkelspel, die Dames Enkelspel, Mans Dubbelspel, Dames Dubbelspel en Gemengde Dubbelspel. Daar word ook 'n Jeugtoernooi gehou: Seuns Enkelspel, Meisies Enkelspel, Seuns Dubbelspel en Meisies dubbelspel.

Die eerste Wimbledon (amateur) tenniskampioenskappe is in 1877 gehou. In 1884 word die toernooi vir damesenkels- en mansdubbelsspelers oopgestel.

Wimbledon ontwikkel eers later tot 'n volwaardig internasionale toernooi. In 1922 word 'n nuwe tenniskompleks vir 14 000 toeskouers te Church-straat gebou, wat die groei en populariteit van die toernooi geweldig bevoordeel het.



</doc>
<doc id="23477" url="https://af.wikipedia.org/wiki?curid=23477" title="Venus Williams">
Venus Williams

Venus Ebony Starr Williams (gebore 17 Junie 1980 in Lynwood, Kalifornië) is 'n Amerikaanse professionele tennisspeelster. Sy is 'n voormalige Wêreldnr. 1-speelster en het al 'n Olimpiese goue medalje asook 23 Grand Slam-titels gewen, waaronder sewe enkelspelle (waarvan vyf tydens die Wimbledon-kampioenskap), 14 vrouedubbelspelle en twee gemengdespelle. Williams is die ouer suster van die voormalige Wêreldnr. 1-tennisspeelster, Serena Williams. Die Williams-susters is bekend vir hulle kragtige spel en Venus hou die rekord vir die vinnigste dienslag ooit deur 'n vroulike speler in 'n wedstryd: 206 km/h. Sy is tans die wêreld se nommer 21-damestennisspeler.

Die tabel toon Venus Williams se prestasie tydens elk van die Grand Slam-toernooie in enkelspel vir vroue waaraan sy deelgeneem het:



</doc>
<doc id="23478" url="https://af.wikipedia.org/wiki?curid=23478" title="Geskiedenis van Westerse literatuur">
Geskiedenis van Westerse literatuur

Westerse literatuur het hoofsaaklik in Wes-Europa ontstaan, waar dit weer op twee verskillende tye en twee plekke begin ontwikkel het.

In Klassieke Griekeland het daar reeds in die 7de eeu v.C. 'n geskrewe literatuur bestaan. Die ontwikkelingspeil was hoog, en die volk goed opgevoed. Vanuit die godsdiensfeeste van die wyngod, Dionusos het die eerste vorme van literatuur ontwikkel. Hierdie literatuur het behoue gebly in die vorm van geskrewe dramas – tragedies en komedies – waarin koorsange 'n belangrike rol vervul het. Maar met die val van die Romeinse Ryk veel later het die Klassieke literatuur 'n lang tyd van die toneel verdwyn, en die vroegste vorme van die drama en liriek het vergete geraak.

Gedurende die Middeleeue het daar egter in Wes-Europa – die huidige Frankryk, Nederland en België – 'n heeltemal ander soort literatuur onder die gewone, onopgevoede volk geleef in die vorm van sprokies, mites, legendes, ballades en eposse.

Hierdie vorme van literatuur is byna uitsluitlik mondelings oorgedra. Troebadoers, of minstrele, het van plek tot plek rondgetrek en voor die gewone volk, sowel as aan koningshowe, opgetree. Hulle het heldedade en liefdesgeskiedenisse besing met musiekbegeleiding. Saans om die vuurherd het die oumense sprokies en verhale, wat hulle as kinders gehoor het, oorvertel. Die epiek en liriek het dus ook 'n ander, meer natuurlike volkse beslag.

Later, gedurende die Renaissance, het die drama ook in Wes-Europa ontwikkel. Die priesters het die voorbeeld gestel deur gedeeltes uit die Bybel voor die kerke te laat dramatiseer; en die ridders het hulle met verloop van tyd nagevolg deur wêreldlike gebeurtenisse op die markplein op te voer. Ook die gewone volk het meegedoen deur lawwe spele, nadat die ridderspel klaar is, op die planke te bring.

Ál hierdie vorme van literatuur is egter mondelings oorgedra, omdat die gewone volk ongeletterd was. Daar was maar enkele rykes wat kon lees en miskien 'n paar handskrifte besit het. Die handskrifte is egter deur monnike en kloosterlinge vervaardig, en het meestal in die besit van die kloosters gebly.

Gedurende die Renaissance is die drukpers egter in Wes-Europa uitgevind. Hierdie gebeurtenis het ingrypende gevolge vir die literatuur ingehou. Namate die boekdrukkuns meer verfynd geraak en ál meer in gebruik gekom het, is nie meer slegs belangrike dokumente en geskrifte, wat vroeër met die hand gekopieer moes word, soos die Bybel, gedruk nie. Met verloop van tyd is die mondelinge literatuur ook te boek gestel.

Die boekdrukkuns het só snel ontwikkel en word só wyd gebruik, dat haas alle literatuur vandag wél in boekvorm beskikbaar is.


</doc>
<doc id="23479" url="https://af.wikipedia.org/wiki?curid=23479" title="Roger Federer">
Roger Federer

Roger Federer (Duits: [ˈrɔdʒər ˈfeːdərər]; gebore 8 Augustus 1981 in Basel, Switserland) is ’n Switserse professionele tennisspeler en tans no. 3 op die wêreldranglys van mansenkelspelspelers volgens die ATP. Baie kenners en tennisspelers glo Federer is moontlik die beste speler in die geskiedenis van tennis. Sy ma, Lynette Federer (née Durand), is ’n Suid-Afrikaner en hy het self ook Suid-Afrikaanse burgerskap.

Federer het al 20 Grand Slam-titels gewen tydens mansenkelspeltoernooie (hy het al aan 74 deelgeneem), die meeste in die geskiedenis vir ’n manstennisspeler. Hy het die Wimbledon-kampioenskapstoernooi agt keer gewen (’n rekord), die Australiese Ope ses keer, die VSA-Ope vyf keer (almal agtereenvolgens; ’n rekord) en die Franse Ope een keer. Hy is een van net agt mans met ’n loopbaan-Grand Slam agter sy naam. In 2004 het hy die eerste speler sedert Mats Wilander geword wat drie van die vier Grand Slam-enkelspeltoernooie in dieselfde jaar wen: die Australiese Ope, Wimbledon en die VSA-Ope. Hy het ook al ses Tennismeestersbekertoernooie en 27 ATP-meestersreekstitels gewen.

Federer het die ATP se no. 1-posisie vir ’n rekord van 310 weke beklee. Hy het ook van 2 Februarie 2004 tot 17 Augustus 2008 die no. 1-wêreldposisie vir ’n rekord van 237 agtereenvolgende weke beklee. Op 8 Julie 2007 het hy Björn Borg se rekord van vyf agtereenvolgende seges op Wimbledon geëwenaar.

Sy spel is veelsydig, en sy oënskynlik maklike en doeltreffende bewegings het hom gewild onder tennisaanhangers gemaak. 

Federer is in Basel, Switserland, gebore. Sy pa, Robert Federer, is ’n Duitssprekende Switser en sy ma, Lynette Federer (née Durand), is van Kempton Park in Gauteng, Suid-Afrika. Hy het ’n ouer suster, Diana, die ma van ’n tweeling. 

Federer het Switserse en Suid-Afrikaanse burgerskap. Hy het in Birsfelden, Riehen en Münchenstein grootgeword en praat vlot Duits, Switserse Duits, Engels en Frans, asook Italiaans en Sweeds; sy huistaal is Switserse Duits. 
Soos alle Switserse burgers was Federer onderworpe aan diensplig in die Switserse weermag. Hy is egter in 2003 "ongeskik" verklaar en het nie sy diensplig gedoen nie. In die plek daarvan het hy in die burgerlike beskermingsmag gedien. 

Federer is getroud met ’n voormalige speler van die Vrouetennisvereniging, Mirka Federer (née Vavrinec). Hulle het mekaar in Sydney ontmoet terwyl albei Switserland verteenwoordig het op die Olimpiese Somerspele 2000. Sy het in 2002 uit die APT-toer getree weens ’n voetbesering. Hulle is op 11 April 2009 naby Basel getroud. In 2009 het Mirka die lewe aan identiese tweelingdogters geskenk. In 2014 het die Federers nog ’n identiese tweeling gehad, dié keer seuns. 

Federer se byname is die Federer Express (verkort tot Fed Express of FedEx) en Maestro.

Federer doen baie filantropiese werk, onder meer in Suid-Afrika (sy ma se vaderland). In 2003 het hy die Roger Federer-stigting begin om agtergeblewe kinders in dié land te help en toegang tot opvoeding en sport te gee.

Hy steun sedert Mei 2004 die Suid-Afrikaans-Switserse welsynorganisasie IMBEWU, wat kinderss op sport-, sosiale en gesondheidsgebied help. Hy het Suid-Afrika in 2005 besoek om die kinders te ontmoet wat by sy steun baat gevind het. 

Hy het al geld ingesamel vir onder meer slagoffers van die tsoenami in 2004 in die Indiese Oseaan, die aardbewing van 2010 in Haïti en die oorstromings in 2010-'11 in Queensland. Hy is in April 2006 as welwillendheidsambassadeur van Unicef aangestel en het al in openbare boodskappe van dié organisasie verskyn om mense bewus te maak van vigs. 

Op 24 November 2017 het Federer ’n eredoktorsgraad van die Universiteit van Basel ontvang uit erkenning vir sy rol in die verbetering van Basel en Switserland se internasionale reputasie en sy stigting se werk onder kinders van Afrika.

Federer se grootste oorwinnings as ’n junior speler was in 1998 op Wimbledon, waar hy beide die seunsenkelspeleinstryd teen Irakli Labadze en die dubbelspeleindstryd saam met Olivier Rochus teen Michaël Llodra en Andy Ram gewen het. Hy het in dié jaar ook die junior eindstryd van die Amerikaanse Ope gehaal, maar teen David Nalbandian verloor. 

Hy het tydens sy junior loopbaan vier ITF-enkelspeltoernooie gewen, insluitende die prestigeryke Orange Bowl, waar hy Guillermo Coria in die eindstryd geklop het. Aan die einde van die jaar was hy no. 1 op die wêreldjuniorranglys en die ITF-juniorwêreldkampioen.

Federer het op 20 September 1999 die eerste keer die top-100-ranglys gehaal. Hy het die jaar in die Marseille-Ope begin deur die heersende kampioen van die Franse Ope van 1998, die Spanjaard Carlos Moyá, te verslaan. Sy eerste eindstryd was in 2000 in die Marseille-Ope, waar hy teen die mede-Switser Marc Rosset verloor het. Hy het in 2001 die Hopmanbeker saam met Martina Hingis vir Switserland gewen. Hulle het die Amerikaners Monica Seles en Jan-Michael Gambill in die eindstryd geklop. 

Sy eerste oorwinning as enkelspeler was in die Milanese Binnenshuise Toernooi van 2001, waar hy Julien Boutter in die eindstryd verslaan het. In dié jaar het hy sy eerste Grand Slam-kwarteindstryd in die Franse Ope gehaal, waar hy teen die wêreld se no. 2-speler, Alex Corretja, verloor het. Dit het hom vir die eerste keer onder die top-15 geplaas.

Op dié jaar se Wimbledon-kampioenskap het die 19-jarige Federer te staan gekom teen die verdedigende kampioen en Grand Slam-voorloper, Pete Sampras. Federer het die no. 1-gekeurde Sampras in vyf stelle geklop en deurgedring tot die kwarteindronde. Hier het hy teen Tim Henman verloor.

Sy eerste eindronde in die ATP 1 000-meestersreeks was in 2002 op ’n harde baan teen die voormalige en toekomstige no. 1 Andre Agassi. Hy het sy eerste meestersreekseindstryd in 2002 se Hamburg-meesterstoernooi op klei gewen deur Marat Safin te klop; dit het hom vir die eerste keer onder die top-10 geplaas. 

Federer het tussen 1998 en 2002 tot 10 eindrondes deurgedring, waarvan hy vier gewen het. Hy het ook ses dubbelspeleindrondes gehaal. Aan die einde van 2001 was hy no. 13 op die ATP-ranglys en aan die einde van 2002 no. 6.

Federer het sy eerste Grand Slam-enkelspeltitel op Wimbledon gewen deur Andy Roddick in die halfeindstryd en Mark Philippoussis in die eindstryd te klop. In Augustus het hy die kans gehad om die no. 1-spelersposisie van Agassi af te neem as hy tot die Montreal-eindstryd kon deurdring. Hy het egter in die halfeindronde teen Roddick verloor en was daarna 120 punte agter Agassi. 

Hy het sy eerste en tot dusver enigste ATP 1 000-dubbelspel in Miami verloor saam met Max Mirnyi en deurgedring tot een ATP 1 000-enkelspelwedstryd in Rome op klei, wat hy verloor het. Federer het nege eindstryde op die ATP-toer gehaal en sewe gewen, insluitende die 500-reekseindstryde in Doebai en Wene. Hy het ook die jaareindkampioenskap teen Agassi gewen. Hy het die jaar geëindig as no. 2-speler, met Roddick wat met 160 punte voorgeloop het.

In dié jaar het Federer drie Grand Slam-enkelspeltitels gewen, die eerste persoon sedert Wilander in 1988. Ná sy oorwinning oor Safin in die Australiese Ope het hy vir die eerste keer die wêreld se no. 1-speler geword. Hy het Roddick op Wimbledon geklop vir sy tweede oorwinning in dié kampioenskapstoernooi. In die VSA-Ope het hy die kampioen, Lleyton Hewitt, geklop en sy eerste oorwinning daar behaal.

Federer het drie ATP 1 000-meestersreekswedstryde gewen, die een op klei in Hamburg en die ander twee op harde bane in Indian Wells en Kanada. Hy het ook die ATP 500-reeks in Doebai gewen, asook sy eerste toernooi op eie bodem in die Switserse Ope in Gstaad. Sy 11 ekelspeltitels was die meeste deur enige speler in twee dekades, en sy rekord van 74-6 was die beste sedert Ivan Lendl s'n in 1986. 

In 2005 kon Federer nie die eindstryd van die eerste twee Grand Slam-toernooie haal nie; hy het in die Australiese Ope teen die eindelike wenner, Safin, verloor en in die Franse Ope teen die eindelike wenner, Rafael Nadal. Hy het egter weer sy meersterskap op gras getoon deur Roddick op Wimbledon te klop. In die VSA-Ope het hy Agassi geklop in dié se laaste groot eindstryd.

Federer het ook vier ATP 1 000-toernooie gewen: in Indian Wells, Miami en Cincinnati op harde bane en Hamburg op klei. Die een in Miami was die eerste eindstryd tussen hom en Nadal. Hy het ook twee ATP 500-toernooie, in Rotterdam en Doebai, gewen. Van September af was hy vir feitlik die hele jaar buite aksie weens ’n voetbesering. Hy was die hele seisoen no. 1.

Federer het 11 enkelspeltitels gewen, nes in 2004. Sy 81 wedstrydoorwinnings was die meeste sedert Sampras s'n in 1993, en sy rekord van 81-4 (95,2%) is steeds die derde beste wenpersentasie in die Ope-era, naas dié van John McEnroe in 1984 en van Jimmy Connors in 1974.

Die 2006-seisoen was statisties gesproke een van die bestes van Federer se loopbaan. Hy het 12 enkelspeltitels gewen (die meeste deur enige speler sedert Thomas Muster in 1995 en McEnroe in 1984) en het ’n wedstrydrekord van 92-5 gehad (die meeste wenslae sedert Lendl in 1982). Hy het in 16 van die 17 toernooie waarin hy gespeel het die eindstryd gehaal.

In dié jaar het Federer drie Grand Slam-enkelspeltitels gewen en die eindstryd van die vierde een gehaal – sy enigste nederlaag was teen Nadal in die Franse Ope. Dit was sy en Nadal se eerste botsing in ’n Grand Slam-eindstryd. Hy was die eerste man wat die eindstryd van al vier Grand Slams gehaal het sedert Rod Laver in 1969. Federer het Nadal op Wimbledon geklop, Marcos Baghdatis in die Australiese Ope en Roddick in die VSA-Ope. Daarbenewens het hy ses ATP 1 000-eindstryde gehaal; hy het vier op harde bane gewen en twee op klei teen Nadal verloor. 

Federer het in 2006 teen net twee spelers verloor: vier keer teen Nadal in eindstryde en een keer teen die 19-jarige Andy Murray in die tweede ronde van die Cincinnati-meesterstoernooi – dit was sy enigste nederlaag in dié jaar voordat hy die eindstryd gehaal het.

Na aan die einde van die seisoen het hy sy tuisstadtoernooi, die Switserse Binnenshuise Toernooi in Basel, Switserland, vir die eerste keer gewen nadat hy in 2000 en 2001 die naaswenner was en die toernooi in 2004 en 2005 misgeloop het weens beserings. Hy het die seisoen met 29 wedstrydoorwinnings afgesluit, en met oorwinnings in 48 van sy laaste 49 wedstryde sedert die Franse Ope.

In 2007 het Federer die eindstryd van al vier Grand Slams gehaal en weer drie daarvan gewen. Hy het Fernando González in die Australiese Ope geklop sonder om ’n stel af te staan – hy was die eerste man wat dit in die 21ste eeu reggekry het nadat Borg dit in 1980 in die Franse Ope laas gedoen het. Nadat Federer sy vierde Doebai-kroon gewen het, het hy al 41 wedstryde agtermekaar gewen, die meeste in sy loopbaan en net vyf minder as die rekord. 
Hy het daarna in Indian Wells deelgeneem as die verdedigende kampioen, maar sy geluk het omstrede geëindig toe hy verslaan is deur die Argentiniër Guillermo Cañas, wat nie ’n dwelmtoets kon slaag nie. Tydens die kleiseisoen was Federer se oorwinning in Hamburg veral indrukwekkend, want dit het Nadal se 81 agtereenvolgende oorwinnings op klei beëindig. By die Franse Ope is verwag Federer sal die eerste man in byna 40 jaar word wat al vier Grand Slams in ’n jaar wen, maar hy het teen Nadal verloor.

Op Wimbledon was hy die vierde keer die verdedigende kampioen nadat hy 48 keer agtermekaar op gras gewen het. Hy het Nadal weer geklop, nes die vorige jaar. Dit was sy vyfde agtereenvolgende Wimbledon-oorwinning, die eerste persoon sedert Borg wat dit reggekry het.

Federer het die eindstryd in Montreal gehaal, waar hy teen ’n jong en relatief onbekende Serwiër met die naam Novak Djokovic te staan gekom het. Djokovic het die wêreld se no. 1-speler geklop. Federer het daarna in Cincinnati sy vyfde titel van die jaar gewen. In die Franse Ope het hy weer teen Djokovic te staan gekom in die eindstryd, maar dié keer geseëvier. Tydens die VSA-Ope het die pers hom "Darth Federer" gedoop vanweë sy swart uitrustings, en elke keer wanneer hy vir ’n wedstryd aangekondig is, is "The Imperial March" uit "Star Wars" gespeel. Hy het dié jaar ook in Basel en Shanghai gewen.

Aan die einde van die seisoen was hy die vierde keer agtereenvolgens die wêreld se no. 1-speler nadat hy in dié vier jaar 11 Grand Slam-enkelspeltitels gewen het. Hy was die enigste speler in die geskiedenis wat drie keer drie Grand Slams in ’n jaar kon wen (2004, 2006 en 2007). Dit was die derde agtereenvolgende jaar dat hy 52 weke van die jaar no. 1 was.

Federer se sukses in 2008 is in die wiele gery deur aanhoudende klierkoors, waaraan hy in die eerste helfte van die jaar gely het. Aan die einde van die jaar het hy ’n rugbesering opgedoen.

Hy het in dié jaar een Grand Slam gewen: ’n enkelspeltitel teen Murray in die VSA-Ope. Nadal het Federer in twee Grand Slam-eindstryde geklop: die Franse Ope en Wimbledon. In die Australiese Ope het hy in die halfeindstryd teen die eindelike wenner, Djokovic, verloor. Dit het die einde beteken van sy rekord van 10 agtereenvolgende eindstryde. Hy het in twee ATP 1 000-eindstryde teen Nadal verloor: in Monte Carlo en Hamburg. 

Op die Olimpiese Spele het Federer en Stan Wawrinka die dubbelspel- goue medalje gewen deur die Sweedse paar Simon Aspelin en Thomas Johansson in die eindstryd te klop. As enkelspelspeler kon hy net die kwarteindstryd haal. Aan die einde van die jaar was hy die wêreld se no. 2-speler. Hy het die topposisie aan Nadal afgestaan nadat hy dit vir 'n rekord van 237 agtereenvolgende weke gehou het.

Federer het die 2009-seisoen binnegegaan met 13 Grand Slam-titels agter sy naam, net een minder as Sampras se rekordgetal. Die seisoen het begin met ’n nederlaag teen Nadal in die eindstryd van die Australiese Ope. 

Federer het in die finale meesterstoernooi van die kleiseisoen weer geluk behaal deur Nadal slegs die tweede keer op klei te wen in die Madrid-meesterstoernooi. In die Franse Ope het hy teen Robin Söderling te staan gekom. Hy het hom geklop en sy loopbaan-Grand Slam voltooi. Hy het hiermee ook Sampras se rekord van die meeste Grand Slam-enkelspeltitels geëwenaar.

Op Wimbledon het hy teen sy ou teenstander Roddick te staan gekom in hul agtste en laaste stryd in ’n Grand Slam. Federer het sy 15de Grand Slam-enkelspeltitel gewen en daarmee Sampras se rekord verbeter. Daarna het hy Djokovic in die Cincinnati-meesterstoernooi geklop, maar hy is in die VSA-Ope deur ’n jong Juan Martín del Potro verslaan. 

Die 2009-seisoen was histories vir Federer omdat hy sy loopbaan-Grand Slam behaal het deur vir die eerste keer die Franse Ope te wen. Hy het ook Sampras se rekord van 14 Grand Slam-mansenkelspeltitels by Wimbledon verbeter deur sy 15de titel daar te wen. Die Wimbledoneindstryd was ook histories omdat dit die langste Grand Slam-eindstryd was in terme van potte gespeel, met Federer wat met 16-14 in die vyfde stel gewen het. Hy het die jaar vir die vyfde keer as die wêreld se no. 1-speler geëindig.

Federer het die jaar begin met ’n oorwinning in die Australiese Ope deur Murray in die eindstryd in drie stelle te klop. Hiermee het hy sy 16de Grand Slam-titel gewen en Agassi se rekord van vier Australiese Ope-titels geëwenaar. Sedert Wimbledon 2005 het Federer 18 van die 19 Grand Slam-eindstryde gehaal.

In die Franse Ope het hy vir die eerste keer sedert die Franse Ope van 2004 nie ’n Grand Slam-halfeindstryd gehaal nie deur in die laaste 8 teen Söderling te verloor. Hy het daarmee sy rang as no. 1 verloor, net een week voordat hy Sampras se rekord van 286 weke as no. 1 sou ewenaar. Op Wimbledon het hy weer in die laaste 8 verloor, dié keer teen Tomáš Berdych, en vir die eerste keer in ses jaar en agt maande tot no. 3 gedaal.

Teen middel Julie het Federer Sampras se ou afrigter, Paul Annacone, by wyse van proefneming in diens geneem om sy loopbaan weer op dreef te kry. In die VSA-Ope het hy die halfeindstryd gehaal, waar hy teen Djokovic verloor het. Federer het vier ATP 1 000-eindstryde gehaal en in die Cincinnati-meesterstoernooi teen Mardy Fish gewen.

Hy het ook in die binnenshuise toernooie in Stockholm en Switserland en die ATP-eindtoernooi in Londen gewen, en dit het sy loopbaantitels op 66 te staan gebring. Hy het in Londen geseëvier deur Nadal vir sy 15de titel op die byeenkoms te klop. Hy het in skoon stelle teen al sy teenstanders buiten Nadal gewen. Dit is die enigste toernooi in sy loopbaan waar Federer al die ander lede van die Groot Vier geklop het. Sedert Wimbledon 2010 was sy wenrekord 34-4. Aan die einde van die jaar was hy vir die agtste agtereenvolgender jaar een van die toptwee.

2011 was nie ’n uitstekende jaar vir Federer nie, maar goed volgens die meeste spelers se standaarde. Hy is in die Australiese Ope deur die eindelike wenner, Djokovic, geklop. In die halfeindstryd van die Franse Ope het hy Djokovic se reeks van 43 agtereenvolgende oorwinnings beëindig deur hom te klop, maar hy het in die eindstryd teen Nadal verloor. 

Op Wimbledon het Federer tot sy 29ste agtereenvolgende Grand Slam-kwarteindstryd gevorder, maar teen Jo-Wilfried Tsonga verloor. In die VSA-Ope het hy in die halfeindstryd teen Djokovic verloor. Dié nederlaag het beteken Federer het vir die eerste keer sedert 2002 nie een van die Grand Slam-titels gewen nie.

In September 2011 is Federer in ’n Suid-Afrikaanse meningspeiling gekies as die betroubaarste en mees gerespekteerde mens in die wêreld naas Nelson Mandela.

Federer het goed gevaar in die binnenshuise toernooie en die laaste drie gewen: in Switserland en Parys en die ATP-eindtoernooi. Hy het die jaar as die no. 3-speler geëindig.

In die 2012-seisoen het Federer die meeste wedstryde sedert 2006 gewen. Hy het die eindronde van die Australiese Ope gehaal, waar hy teen Nadal verloor het. Hy het die Rotterdamse Ope vir die eerste keer sedert 2005 gewen deur Del Potro te klop. In die Doebai-tenniskampioenskapsbyeenkoms het hy Murray in die eindstryd geklop en die titel vir die vyfde keer in sy loopbaan gewen. In Indian Wells het hy Nadal in die halfeindstryd geklop en John Isner in die eindstryd. 
In die Madrid-meesterstoernooi het hy Berdych in die eindstryd geklop en die no. 2-posisie by Nadal afgeneem. In die Franse Ope het hy in die halfeindstryd teen Djokovic verloor.

Op Wimbledon het Federer in die eindstryd ’n oorwinning oor Murray behaal en sy no. 1-posisie teruggewen. Dit was sy sewende Wimbledon-titel en daarmee het hy Sampras se Ope-era-rekord geëwenaar. Hy het ook Sampras se rekord van 286 weke boaan die ranglys verbeter.

Op die Olimpiese Spele het Federer in die halfeindstryd van 4 uur 26 minute teen Del Potro gewen. In die eindstryd het hy teen Murray verloor en ’n silwermedalje vir sy land gewen.

In die Cincinnati-Ope het hy Djokovic in die eindstryd geklop. In die VSA-Ope het hy in die kwarteindsryd teen Berdych verloor.

Ná sy oorwinning oor Wawrinka in die Shanghai-meesterstoernooi was hy 300 weke lank no. 1. Federer het die eindstryd van die ATP-eindtoernooi gehaal, waar hy teen Djokovic verloor het.

Federer het in Maart en Julie met rugbeserings gesukkel en sy posisie het tot no. 6 gedaal. Dit was die eerste jaar sedert 1999 dat hy in die eerste vier maande van die jaar nie ’n enkele eindstryd gehaal het nie.

Sy eerste en enigste titel in 2013 was toe hy die Gerry Weber-Ope gewen het deur Mikhail Youzhny te klop. Op Wimbledon het hy sy grootste Grand Slam-nederlaag sedert 2003 gely toe hy in die tweede ronde deur Sergiy Stakhovsky geklop is. Nie net het dit sy rekord van 36 agtereenvolgende Grand Slam-kwarteindstryde kortgeknip nie; dit het ook meegebring dat hy vir die eerste keer sedert Julie 2003 nie onder die topvier-manstennisspelers getel het nie.

Hierna het hy sleg gevaar in Hamburg en Gstaad weens ’n ernstige rugbesering. In Oktober het hy aangekondig sy weë met sy afrigter van drie jaar, Paul Annacone, gaan skei. Federer het die eindstryd in Basel gehaal en teen Del Potro verloor. Hy het daarna erken dit was ’n fout om in sekere toernooie te speel terwyl hy aan ’n rugbesering ly.

Op 27 Desember 2013 het hy aangekondig dat Stefan Edberg by sy span sal aansluit as medeafrigter saam met Severin Lüthi.

Federer het die seisoen begin deur vir die eerste keer in sy loopbaan van rakette te verander, van 90 tot 97 vierkante duim. Sy grootste mededingers soos Nadal en Djokovic het reeds kragtiger rame van tussen 95 en 100 vierkante duim gebruik. 

In die Australiese Ope het Federer Jo-Wilfried Tsonga en Murray geklop en deurgedring tot sy 11de agtereenvolgende halfeindstryd in Melbourne voordat hy teen Nadal verloor het. In Doebai het hy Djokovic in die halfeindronde en daarna Berdych in die eindstryd geklop om sy sesde Doebai-kroon en sy eerste titel sedert Halle in 2013 te verower. Hy het tot die eindstryd deurgedring in Indian Wells, maar teen Djokovic verloor. 
In Junie het Federer aangekondig dat hy aan die einde van sy derde termyn gaan bedank as voorsitter van die ATP-spelersraad, ’n posisie wat hy sedert 2008 beklee het. In die Halle-Ope het hy die enkel- en dubbelspeleindstryd gehaal en sy sewende Halle-enkelspeltitel gewen deur Alejandro Falla in die eindstryd te klop. Op Wimbledon het hy sy negende eindstryd gehaal, maar teen Djokovic verloor in ’n epiese vyfstelwedstryd.

Federer het in die Kanadese Ope tot die eindronde deurgedring, maar is deur Tsonga verslaan. Federer het daarna teen David Ferrer van Spanje gewen om sy sesde Cincinnati-kroon en 22ste ATP 1 000-titel te verower, sy eerste in Cincinnati sedert 2012. In die VSA-Ope het hy in die halfeindstryd teen die eindelike kampioen, Marin Čilić, verloor. By die Davisbekereindstryd het hy albei sy enkelspelwedstryde teen Italië gewen en Switserland na die eindstryd gelei, hul eerste keer sedert 1992.

In die Shanghai-meesterstoernooi het hy teen die Fransman Gilles Simon gewen en sy 23ste ATP 1 000-titel verower. Hy het daarmee teruggekeer na die no. 2-posisie, vir die eerste keer sedert Mei 2013. Hy het in Oktober aan die Switserse Binnenshuise Toernooi deelgeneem waar hy 'n rekord opgestel het deur sy sesde titel daar te wen, asook sy 82ste ATP-mansenkelspeltitel. Hy het ook deurgedring tot die ATP-eindtoernooi, waar hy weer teen Djokovic te staan sou kom, maar aan die eindstryd onttrek weens nog 'n rugbesering wat hy in sy halfeindstryd teen Wawrinka opgedoen het.

Ondanks sy besering het Federer die seisoen op ’n hoogtepunt geëindig deur teen Richard Gasquet van Frankryk te wen en Switserland te help om die Davisbeker vir die eerste keer in die geskiedenis te wen.

Federer het die seisoen begin by die Brisbane- Internasionaal. Hy het Milos Raonic in die eindstryd verslaan en daardeur die derde man in die Ope-era geword met 1 000 of meer oorwinnings, naas Jimmy Connors en Lendl, asook die eerste man in die Ope-era wat in 15 agtereenvolgende jare minstens een titel gewen het. In Doebai het hy sy titel suksesvol teen Djokovic verdedig met 'n skoonsteloorwinning en daarmee sy sewende titel in dié toernooi gewen. Hy was slegs die vierde persoon sedert 1991 wat meer as 9 000 kishoue in sy loopbaan geslaan het. In Maart het hy die eindstryd in Indian Wells gehaal, maar teen die verdedigende kampioen, Djokovic, verloor.

Federer het sy derde titel van die seisoen in die Istanboel-Ope op klei behaal. In die Italiaanse Ope het hy die eindstryd gehaal, maar hy kon nie sy eerste titel daar wen nie; hy het teen Djokovic verloor. In die kwarteindstryd van die Franse Ope het hy verloor teen die eindelike kampioen, Wawrinka, wat in skoon stelle geseëvier het.

Aan die begin van die grasseisoen het hy sy agtste titel in die Gerry Weber-Ope behaal en slegs die derde man in die Ope-era geword wat ’n titel agt keer wen. Op Wimbledon was hy die no. 2-gekeurde en het hy Murray in die halfeindstryd in skoon stelle geklop en tot sy 10de Wimbledon-eindstryd deurgedring, maar hy het in vier stelle teen Djokovic verloor.

Hy het Murray en Djokovic in skoon stelle geklop om die Cincinnati-meesterstoernooi te wen. Dit was die eerste keer dat Federer in dieselfde toernooi teen die wêreld se twee topspelers wen. In die VSA-Ope het hy deurgedring tot sy eerste eindstryd daar sedert 2009, maar hy is in vier stelle weer deur die no. 1-gekeurde Djokovic verslaan. In die Switserse Binnenshuise Toernooi in Basel het Federer sy sesde enkelspeltitel van die jaar gewen, asook sy 88ste ATP-titel, deur sy ou teenstander Nadal in die eindstryd te klop. Dit was die sewende keer dat hy die titel in sy tuisstad verower het.

Federer het die seisoen in die Brisbane Internasionaal as die verdedigende kampioen begin, al het hy ’n virus gehad. Hy het egter verloor teen Milos Raonic, wat in skoon stelle gewen het. In die Australiese Ope het hy die halfeindronde gehaal, maar in vier stelle teen die eindelike kampioen, Djokovic, verloor. Die volgende dag het Federer ’n kniebesering opgedoen en vroeg in Februarie het hy ’n operasie ondergaan om ’n kraakbeenskyf te herstel. Hy het dus in Februarie en Maart die toernooie in Rotterdam, Doebai en Indian Wells misgeloop. Hy sou in Miami terugkeer, maar moes weens ’n maagvirus onttrek.

Hy het eindelik sy terugkeer in die Monte Carlo-meesterstoernooi gemaak en in die kwarteindstryd teen Tsonga verloor. In Madrid het hy tydens ’n oefensessie ’n rugbesering opgedoen en kort ná sy aankoms onttrek. Hy het daarna aan die Internazionali BNL d'Italia deelgeneem, maar in die derde ronde teen Dominic Thiem verloor. Hy het ook aan die Franse Ope onttrek.

In die grasseisoen het hy steeds las van sy knie gehad en in die halfeindronde in Stuttgart en Halle verloor. Op 6 Julie het hy op Wimbledon in die kwarteindronde teen Marin Čilić gewen en Jimmy Connors se rekord van alle tye van 11 Wimbledon-halfeindstryde en 84 wedstrydoorwinnings geëwenaar. Twee dae later het hy sy eerste nederlaag in ’n Wimbledon-halfeindstryd gely toe hy in vyf stelle teen Raonic verloor. Hy het in die vyfde stel weer sy knie beseer.

Op 26 Julie het Federer aangekondig hy sal die Olimpiese Spele en die res van die 2016-seisoen misloop om ten volle van sy kniebesering te herstel. Die skielike onttrekking het nie net beteken dit sou die eerste jaar sedert 2000 wees waarin hy nie ’n titel wen nie, maar ook dat hy vir die eerste keer in 14 jaar nie onder die top-10 was nie. Dit en ’n gebrek aan Grand Slam-titels in vier jaar het baie ontleders verkeerdelik laat glo sy loopbaan het eindelik tot ’n einde gekom en dat hy nie weer enige groot titels sou wen nie.

Federer se 2017-seisoen is gekenmerk deur sy eerste Grand Slam-titel sedert 2012, die meeste titels sedert 2007 en die hoogste wenpersentasie sedert 2006. Statisties gesproke was dit sy beste seisoen sedert 2007.
In Januarie het hy in die Hopmanbekertoernooi en Australiese Ope gespeel. Sy posisie het intussen tot no. 17 gedaal, die laagste in meer as 15 jaar. In die Australiese Ope het hy die eindstryd gehaal en daardeur die oudste man sedert Jimmy Connors in 1991 geword wat aan ’n Grand Slam-halfeindstryd deelneem. Hy het Wawrinka in vyf stelle geklop en die oudste man geword sedert Ken Rosewall in 1974 wat in ’n Grand Slam-eindstryd speel. Hy het Nadal geklop en die Australiese Ope gewen. Dit was sy 100ste wedstryd in dié ope en die eerste keer dat hy ’n Grand Slam-wedstryd teen Nadal wen sedert die eindstryd in 2007 op Wimbledon. Verder was dit sy eerste Grand Slam-oorwinning teen Nadal weg van die grasbane van Wimbledon. Hiermee het hy weer die top-10 gehaal.

In Maart het Federer sy 25ste meesterstitel in Indian Wells gewen deur Wawrinka in die eindstryd te klop. Dit was sy 90ste loopbaantitel en hy het tot no. 6 geklim op die ATP-ranglys. Hy het sy 26ste meesterstitel behaal deur Nadal in die eindstryd van die Miami-meesterstoernooi te klop. Hiermee het hy tot die no. 4-posisie op die ATP-ranglys geklim.

Weens kommer oor sy ouderdom het Federer besluit om die hele kleiseisoen mis te loop. Hy het in die grasseisoen sy terugkeer gemaak in Stuttgart, waar hy in die tweede ronde ’n skoknederlaag teen Tommy Haas gely het; Haas was die speler met die laagste posisie (no. 302) wat hom geklop het sedert Bjoern Phau (no. 407) in 1999. Die volgende week het hy sy eie rekord verbeter deur in Halle te wen sonder om ’n stel te verloor. 

Op Wimbledon het hy die eindstryd gehaal sonder om ’n stel af te staan. Hy het Marin Čilić geklop en sy agtste Wimbledon-mansenkelspeltitel en 19de algehele groot titel gewen. Hy was die oudste manspeler wat in die Ope-era op Wimbledon geseëvier het. Federer was ook slegs die tweede man in die Ope-era wat Wimbledon wen sonder om ’n stel af te staan, ná Borg in 1976. Dit was die tweede keer in sy loopbaan dat hy ’n Grand Slam-titel wen sonder om ’n stel af te staan; die vorige keer was in 2007 in die Australiese Ope. Hy het tot die no. 3-posisie opgeskuif op die ATP-ranglys en vir die 15de keer (’n rekord) vir die ATP-eindtoernooi gekwalifiseer.

Aan die begin van die hardebaanseisoen is Federer in die eindstryd van die Montreal-meesterstoernooi deur Alexander Zverev geklop nadat hy sy rug tydens die wedstryd beseer het. Weens die besering het hy aan die Cincinnati-meesterstoernooi onttrek sodat hy fiks kon wees vir die VSA-ope. Hy het egter in die kwarteindronde teen Del Potro verloor.

Federer se volgende deelname was in September aan die Laverbekertoernooi, waarin hy span Europa verteenwoordig het. Hy het albei sy enkelspelwedstryde, teen Sam Querrey en Nick Kyrgios, gewen en met die laaste oorwinning die beker vir Europa verseker. Hy het ook vir die eerste keer saam met sy ou teenstander Nadal in ’n dubbelspelwedstryd gespeel; hulle het teen Sam Querrey and Jack Sock gewen.

In die Shanghai-meesterstoernooi het Federer sy derde meesterstitel van die seisoen gewen deur die no. 1-gekeurde Nadal in die eindstryd te klop. Dit was sy vyfde skoonsteloorwinning oor Nadal en die 94ste titel van sy loopbaan. 

In die Switserse Binnenshuise Toernooi in sy tuisstad het Federer Del Potro in die eindstryd geklop en sy agtste titel daar gewen (’n rekord), asook die 95ste titel van sy loopbaan; daarmee het hy Lendl se rekord van 94 loopbaantitels verbeter. Hy is in die halfeindronde van die ATP-eindtoernooi deur David Goffin verslaan.

Federer het die seisoen begin deur die Hopmanbeker saam met Belinda Bencic te wen. Dit was sy tweede Hopmanbekertitel nadat hy en Hingis in 2001 gewen het. In die Australiese Ope het hy die eindstryd gehaal sonder om ’n stel af te staan en Čilić geklop. Dit was sy sesde titel in dié ope en daarmee het hy Roy Emerson en Novak Djokovic se rekord geëwenaar. (Djokovic het die rekord in 2019 verbeter.) Federer was ook die eerste man wat 20 Grand Slam-titels kon wen. 

In Februarie het Federer sy derde titel in die Rotterdam-Ope gewen en weer opgeskuif tot no. 1 op die ATP-ranglys. Hy het Grigor Dimitrov in die eindstryd in skoon stelle geklop. Op 36 jaar en 195 dae was hy die ATP se oudste no. 1-speler (met meer as drie jaar). 

In Maart is hy as verdedigende kampioen na die Indian Wells-meesterstoernooi. Hy is in die eindstryd deur Del Potro geklop. In die Miami-Ope is hy in die tweede ronde uitgeskakel en daardeur het hy sy no. 1-posisie op 2 April aan Nadal afgestaan. Hy het aangekondig hy sou die kleiseisoen, insluitende die Franse Ope, vir die tweede agtereenvolgende jaar misloop. Hy het sy no. 1-posisie in Mei teruggekry nadat Nadal nie sy titel in die Madrid-Ope suksesvol kon verdedig nie. Die volgende week het hy die topposisie weer verloor nadat Nadal die Italiaanse Ope gewen het.
In Junie het Federer weer die no. 1-posisie teruggekry nadat hy Kyrgios in die halfeindstryd van die Stuttgart-Ope in skoon stelle geklop het. Hy het die toernooi gewen deur Raonic in die eindronde te verslaan. Hy kon egter die volgende week nie sy titel in die Halle-Ope suksesvol verdedig nie; hy het in drie stelle teen Borna Ćorić verloor en ook sy no. 1-posisie. 

Op Wimbledon was Federer die verdedigende kampioen. Dit was die eerste keer sedert die VSA-Ope in 2012 dat hy die no. 1-gekeurde in 'n Grand Slam was. Hy is egter in die kwarteindstryd in vyf stelle deur die Suid-Afrikaner Kevin Anderson verslaan. Federer het daarna in Cincinnati gespeel waar hy teen Djokovic verloor het. In die VSA-Ope was hy die no. 2-gekeurde, maar is in die vierde ronde deur John Millman uitgeskakel. Hy het gesê die uiterse hitte en humiditeit het hul tol op sy liggaam geëis. Hy het daarna in die Laverbekertoernooi gespeel, waar hy span Europa gehelp het om hul titel suksesvol te verdedig. Hy het albei sy enkelspelwedstryde, teen Kyrgios en John Isner, gewen. Hy het ook vir die eerste keer saam met Djokovic in ’n dubbelspelwedstryd gespeel; hulle het in drie stelle teen Jack Sock en Kevin Anderson verloor. In die Shanghai-meesterstoernooi was hy die verdedigende kampioen, maar hy het in die halfeindronde in skoon stelle teen Ćorić verloor.

In die Switserse Binnenshuise Toernooi in Oktober het Federer aangekondig hy het ’n handbesering opgedoen in ’n oefensessie voor die grasseisoen en dat dit kwaai pyn in sy arm veroorsaak. Hy het gesê die besering het sy spel sedert die Stuttgart-Ope nadelig beïnvloed. Hy het egter sy titel teen Marius Copil in skoon stelle in die eindstryd verdedig en sy negende titel in dié toernooi en sy 99ste algehele enkelspeltitel verower. In die halfeindstryd van die Paryse Meesterstoernooi en die ATP-reekseindstryd het hy onderskeidelik teen Djokovic en Alexander Zverev verloor.

Federer het die seisoen begin deur die Hopmanbeker weer saam met Belinda Bencic te wen. Hy het daardeur die eerste speler geword wat die gemengdedubbelspeltitel drie keer wen.
In die Australiese Ope was Federer die no. 3-gekeurde en verdedigende kampioen. In ’n skokwedstryd is hy in die vierde ronde deur die no. 14-gekeurde Stefanos Tsitsipas uitgeskakel. Federer het daarna aangekondig hy sou vir die eerste keer sedert 2016 in die kleiseisoen speel.

In Doebai het Federer sy 100ste loopbaanenkelspeltitel gewen deur Tsitsipas in die eindronde in skoon stelle te klop. Dit was sy agtste titel in Doebai en hy was die eerste man in die Ope-era benewens Jimmy Connors wat die driesyfermerk gehaal het. In die eindstryd van die Indian Wells-meesterstoernooi het hy in drie stelle teen Dominic Thiem verloor. In die Miami-Ope het hy sy vierde titel daar en sy 28ste ATP 1 000-titel gewen deur Isner in die eindstryd in skoon stelle te verslaan. In die Madrid-Ope het hy sy eerste kleiwedstryd in drie jaar gespeel en die 1 200ste oorwinning van sy loopbaan behaal toe hy Gael Monfils in die derde ronde klop. In die kwarteindronde is hy deur Dominic Thiem uitgeskakel.

Federer het daarna in die Italiaanse Ope gespeel, maar moes aan sy kwarteindstryd onttrek weens ’n regterbeenbesering.

Hy het daarna vir die eerste keer in vier jaar aan die Franse Ope deelgeneem, waar hy die no. 3-gekeurde was, en vir die eerste keer sedert 2012 tot die halfeindronde deurgedring het. Hy het egter in skoon stelle teen Nadal verloor.

Federer het die grasseisoen in Halle begin waar hy sy 10de titel daar gewen het deur David Goffin in die eindstryd in skoon stelle te klop. Dit was die eerste keer dat hy ’n enkelspeltoernooi 10 keer of meer gewen het. Op Wimbledon het Federer die eindstryd die 12de keer gehaal nadat hy Nadal in vier stelle geklop het. Dit was die eerste keer sedert 2008 dat hy op Wimbledon teen Nadal gespeel het. Federer het daarna in die eindstryd teen Djokovic te staan gekom, teen wie hy verloor het in ’n rillerwedstryd van vyf stelle wat vier uur 57 minute geduur het. Dit was die langste manseindstryd op Wimbledon en die eerste keer dat ’n vyfdestel-valbylpot gespeel is ná 12 potte elk.

Federer het op sy hoogtepunt die spel oorheers en meer Grand Slam-titels (20) as enige ander mansenkelspelspeler gewen. Hy is ook die eerste mansenkelspelspeler wat 10 agtereenvolgende Grand Slam-eindstryde gehaal het (altesaam 31). Hy het op die Olimpiese Spele van 2008 en 2012 onderskeidelik ’n goue medalje vir ’n mansdubbelspeloorwinning en ’n silwermedalje vir ’n mansenkelspelsege gewen. 

Hy het in die Ope-era die meeste tyd boaan die ATP-ranglys deurgebring (310 weke). Hy hou ook die rekord vir die meeste titels (6) by die ATP-eindtoernooi, waaraan net die jaar se agt spelers boaan die ranglys deelneem. Federer was 14 jaar en twee weke lank – van 14 Oktober 2002 tot 31 Oktober 2016 – aaneenlopend onder die wêreld se topagtspelers, totdat beserings hom gedwing het om die grootste deel van die 2016-seisoen mis te loop.

Federer was vyf keer die ATP se speler van die jaar (2004-'07, 2009) en vyf keer die ITF-wêreldkampioen (2004-'07, 2009). Hy was vir ’n rekord van 16 agtereenvolgende jare die wenner van die gunstelingprys van die ATPWorldTour.com-aanhangers (2003-'18) en vir ’n rekord van 13 keer die wenner van die Stefan Edberg-sportmanskapprys, waarvoor die spelers stem (2004-'09, 2011-'17). Albei pryse is ’n aanduiding van respek en gewildheid. Hy het ook twee keer die Arthur Ashe-filantroop van die jaar-prys gewen (2006, 2013), vyf keer die Laureus-wêreldsportman van die jaar-prys (2005-'08, 2018) en een keer die Laureus-wêreldterugkeer van die jaar-prys, ná sy terugkeer in 2017.

Federer is deur sy bestuursmaatskappy TEAM8 een van die stigters van die Laverbeker, die jaarlikse spantennistoernooi tussen Europa en die res van die wêreld. 

In 2018 het hy na die Australiese Ope teruggekeer om sy titel van 2017 te verdedig, en sy 20ste Grand Slam-toernooi gewen. Nadal is met sy oorwinning in die Franse Ope van 2019 twee agter Federer.

Die tabel toon Federer se prestasie in elk van die Grand Slam-toernooie in mansenkelspel waaraan hy deelgeneem het:


</doc>
<doc id="23481" url="https://af.wikipedia.org/wiki?curid=23481" title="Kortverhaal">
Kortverhaal

Die kortverhaal is nie soos sy naam aandui, bloot 'n korte verhaal nie; dit is 'n prosawerk met 'n besonder strak bou. In die kortverhaal gaan dit nie soseer om die gebeure nie; dit gaan om karakteronthulling, om die openbaring van 'n bepaalde aspek van die menslike bestaan. Die hoofkarakter word gewoonlik op 'n bepaalde oomblik in sy lewe getoon, waarop hy tot 'n dieper insig in die lewe kom. Die kortverhaal is dramaties eerder as epies.



</doc>
<doc id="23490" url="https://af.wikipedia.org/wiki?curid=23490" title="TSG Wörsdorf">
TSG Wörsdorf

TSG Wörsdorf is 'n sportklub uit Idstein in die deelstaat Hessen in Duitsland, veral bekend vir sy sokkerafdeling. Behalwe sokker, het die klub ook afdelings vir gimnastiek, tafeltennis, voetslaan, dans, vlugbal en atletiek. "Wörsdorf" is 'n stadsdeel van Idstein.

Die klub is as die gimnastiekklub "Turnverein Wörsdorf" gestig op 8 Julie 1887. Die sokkerafdeling is in 1921 opgerig en het 'n jaar later onafhanklik geword as "Sportverein 1922 Wörsdorf". Na die Tweede Wêreldoorlog het die klub weer met die moedervereniging saamgesmelt. Teen 1950 het die klub vir 'n kort tydjie as "Turn- und Sportgemeinschaft Wörsdorf/Taunus" bekendgestaan voordat die huidige naam aangeneem is.

Die klub se grootste prestasie was om die Oberliga Hessen te haal in 2001.



</doc>
<doc id="23500" url="https://af.wikipedia.org/wiki?curid=23500" title="Amerikaanse voetbal">
Amerikaanse voetbal

Amerikaanse voetbal het in 1876 ontstaan, toe verteenwoordigers van 'n paar Amerikaanse universiteite begin het om 'n gewysigde soort rugby te speel. Deur die jare heen is daar gedurig veranderinge aangebring, sodat die ooreenkoms tussen hierdie spel en rugby vandag maar gering is. Die hoofdoel is nog altyd om die bal tot agter die teenstanders se doellyn te dra, maar die metodes om dit te bereik en die reëls verskil hemelsbreed van dié van rugby.

Oorspronklik is dié spel ook deur twee spanne van 15 spelers elk gespeel, maar 'n span bestaan nou uit 11 spelers; en die skrum, wat een van die kenmerke van rugby is, het verdwyn. Die span in wie se besit die bal is, kry vier kanse om te beweeg, en as hy met die vier kanse altesame tien treë veld wen, kry hy nog vier kanse; so nie, is dit die ander kant se beurt om te probeer. Sodat die afstand wat 'n span vorder onmiddellik vasgestel kan word, is daar elke vyf treë 'n streep dwars oor die veld getrek. Wanneer 'n speler met die bal hardloop, word van sy maats toegelaat om die verdedigers wat hom wil keer, uit die pad te stamp. As beskerming teen die stampe dra die spelers klere wat dik opgestop is en 'n helm wat lyk soos dié wat motorfietsjaers opsit om hul kop te beskut. Van ál die studentesport in die Verenigde State wek Amerikaanse voetbal die meeste openbare belangstelling. Wedstryde tussen die bekendste universiteite het al meermale honderdduisend toeskouers gelok.

Die spel het nog nêrens buite die VSA posgevat nie.


</doc>
<doc id="23502" url="https://af.wikipedia.org/wiki?curid=23502" title="Konjunktuur">
Konjunktuur

Konjunktuur (of "sakesiklus") is die term wat dui op die sogenaamde golfbewegings van 'n land se ekonomie. 'n Land se ekonomie is baie selde stabiel en word gekenmerk deur periodes van relatiewe voorspoed en teenspoed. In die ekonomie verwys konjunktuur na die verskynsel dat fases van voorspoed en depressie mekaar afwissel. Die eerste formele sakesiklusnavorsing is in die eerste helfte van die twintigste eeu deur Wesley Mitchell en Arthur Burns in die VSA onderneem. 

Die konjunktuurgolf word verdeel in verskillende fases wat mekaar opvolg. Kortliks is dit die volgende:


</doc>
<doc id="23503" url="https://af.wikipedia.org/wiki?curid=23503" title="Mthatha">
Mthatha

Mthatha (voorheen "Umtata" gespel, die destydse hoofstad van die Transkei) is tans die setel van die Koning Sabata Dalindyebo Plaaslike Munisipaliteit in die Oos-Kaapprovinsie van Suid-Afrika. Die dorp het 'n lughawe, voorheen bekend as K. D. Matanzima-lughawe, genoem na die eertydse Transkeise leier Kaiser Matanzima. Die N2 nasionale pad tussen Durban, Oos-Londen en Kaapstad deurkruis Mthatha.

'n Spoorlyn verbind die dorp sedert 1916 met Oos-Londen.

Die Mthathadam is ongeveer 8 kilometer stroomop van die dorp gebou.

Die dorp het ontstaan om 'n buffersone te vorm, aangesien daar destyds groot onmin tussen die Pondo- en Temboestamme was. In 1875 is 'n magistraatkantoor geopen met JF Boyes as die eerste magistraat. Die dorp is in 1879 ontwikkel op die oewers van die Mthatharivier en het drie jaar later munisipale status verkry. Dit was 'n militêre kamp vir die Britse koloniale magte rondom 1882.

Mthatha word later die administratiewe hoofstad van die area en huisves beide die Anglikaanse en Rooms-Katolieke Kerk se katedrale. Dit word die setel van tradisionele owerhede tussen 1965 en 1970's en 'n nuwe parlementsgebou vir die Transkei word gebou, tot vandag toe bekend as die "Bunga".

'n Tak van die Universiteit van Fort Hare is destyds op die dorp geopen en na onafhanklikheid van die Transkei in 1977 word dit die Universiteit van Transkei, wat sedertdien saamgesmelt het as die Walter Sisulu Universiteit vir Wetenskap en Tegnologie.

Die distrik van 1 770 km is geskik vir vee- en skaapboerdery en graanverbouing.



</doc>
<doc id="23507" url="https://af.wikipedia.org/wiki?curid=23507" title="Nkulunkulu Mnikati wetibusiso temaSwati">
Nkulunkulu Mnikati wetibusiso temaSwati

Nkulunkulu Mnikati wetibusiso temaSwati is die volkslied van Eswatini (voorheen Swaziland). Dit is 'n kompromie tussen Swazi- en westelike style van musiek en is ná die land se onafhanklikheidswording in 1968 aanvaar. Die lirieke is geskryf deur Fanyana Simelane, en die komponis van die tone was David Rycroft.



</doc>
<doc id="23520" url="https://af.wikipedia.org/wiki?curid=23520" title="The Satanic Bible">
The Satanic Bible

The Satanic Bible is in die Walpurgisnag van die jaar 1968 deur Anton Szandor LaVey (1930-1997), die stigter van die Kerk van Satan, geskryf. Sy "Sataniese Bybel" is 'n versameling essays, opmerkings en grondleggende Sataniese rituele. Die boek verduidelik daarnaas ook LaVey se Satanise ideologie, wat na sy bewering onder meer deur Macchiavelli, Friedrich Nietzsche, Ragnar Redbeard en Ayn Rand beïnvloed is.

Die boek bevat die kernbeginsels van Satanisme en word ook as die grondslag van die filosofie en dogma beskou wat Satanisme behels. LaVeyaanse Sataniste beweer dat "The Satanic Bible" nie uitgelê of hersien mag word nie en dat geen weersprekende voorskrif of beginsel in Satanisme mag toegepas word nie.

"The Satanic Bible" is oorspronklik in 1969 vrygestel en sedertdien gereeld herdruk. Die hoofteks, wat in Engels geskryf is, is in geen van die nuwe uitgawes verander nie, alhoewel dele van die voorwoord, wat LaVey se eggenote Diane opgedra was, ná hulle egskeiding verwyder is. Inleidings tot die werk is bygevoeg en vervang. Burton H. Wolfe, 'n joernalis wat "The Devil's Avenger" geskryf het, het 'n inleiding tot die oorspronklike uitgawe en latere sagtebanduitgawes geskryf, terwyl die inleiding tot University Press se hardebanduitgawe deur Michael Aquino bygedra is. Hierdie inleiding is in Aquino se gedenkskrif "Church of Satan" herdruk.

Die huidige Spreker en Tweede Hoëpriester van die Kerk van Satan, Peter H. Gilmore, het 'n nuwe inleiding geskryf wat Wolf s'n vervang het en vanaf 2005 by die "Satanic Bible" gevoeg is.

University Press-uitgewers het 'n hardebanduitgawe van "The Satanic Bible" en "The Satanic Rituals" vrygestel, wat egter al lank nie meer herdruk is nie. Hierdie uitgawes het versamelaarstukke geword, wat in aanlynmarkte soos eBay teen pryse van meer as VSA-$ 1 000 verkoop is.

Anton LaVey se "Sataniese Bybel" is onder meer ook 'n aanval op die "bedrog" van die Christelike godsdiens, maar Anton LaVey se hoofdoel was om die tradisionele, primitiewe uitbeelding van Satanisme as 'n kult van Swart Misse en kinderoffers vir goed te weerlê. In teenstelling met meer primitiewe vorms van religie baseer LaVey se Satanisme egter nie op die geloof in en aanbidding van enige opperwese of godheid nie, maar eerder op die selfbeskikking van die sekulêre mens.

Die Sataniese Bybel pleit op 'n logiese manier vir 'n lewensstyl waarin selfverwenning sentraal staan en is - anders as die Christelike Bybel - 'n eersterangse filosofiese werk waarmee Satanisme as 'n respektabele en erkende religie ingevoer is.


</doc>
<doc id="23521" url="https://af.wikipedia.org/wiki?curid=23521" title="Palácio do Planalto">
Palácio do Planalto

Die Palácio da Planalto (Afrikaans: "Paleis van die Plato") is die amptelike werkplek van die staatspresident van Brasilië en geleë op die Praça dos Três Poderes ("Plein van die Drie Magte") in die hoofstad Brasília. Vanweë sy funksie as die Brasiliaanse regeringsetel word die term "o Planalto" dikwels as 'n metoniem vir die uitvoerende gesag van Brasilië se regering gebruik.

Alhoewel die paleis die hoofkantoor van die staatspresident huisves, dien 'n ander gebou, die Palácio da Alvorada, as sy ampswoning. Naas die president het ook 'n aantal belangrike raadgewers, waaronder die visepresident en die stafhoof hulle kantore in die "Palácio da Planalto", terwyl die ander departemente langs Brasília se monumentale Esplanada dos Ministérios lê.

Die Palácio do Plantalto is deur die bekende Brasiliaanse argitek Oscar Niemeyer ontwerp, wat ook die meeste ander belangrike geboue in die Brasiliaanse hoofstad geskep het. Die grondliggende idee was 'n ontwerp van fyn linies en golwe vir die kolomme en die buitestruktuur, wat 'n simplistiese en moderne voorkoms aan die gebou gee. Die boubedrywighede het op 10 Julie 1958 begin, en die paleis is op 21 April 1960 ingewy. Die tuine is deur die landskapsargitek Roberto Burle Marx ontwerp.

Die paleis beslaan vier verdiepings met 'n totale oppervlakte van 36 000 vierkante meter. Vier aangrensende geboue maak deel uit van die kompleks.

Die Palácio do Planalto se kunsversameling behels kunswerke wat deur bekende Brasiliaanse en buitelandse kunstenaars geskep is, waaronder skilderye, skulpture en muurtapyte. Daarnaas pronk die paleis met pragtige meubels, porselein van die "Companhia das Índias" (Indiese Kompanjie) en Portugese silwerkuns uit die 18de eeu.

Van die kunswerke is eksklusief vir die paleis geskep, soos die muurtapyt "Músicos" ("Musikante"), wat in opdrag van die argitek Oscar Niemeyer deur die kunstenaar Di Cavalcanti geskep is.

Die paleis staan slegs op Sondae tussen 9:30 en 13:00 uur oop vir die publiek. Gidse neem groepe van maksimaal 25 besoekers op rondleidings wat dertig minute duur.

Op weekdae is die paleis slegs toeganklik vir personeel. Die paleis word deur die Presidensiële Garde beskerm, 'n onderafdeling van die Brasiliaanse leër.




</doc>
<doc id="23524" url="https://af.wikipedia.org/wiki?curid=23524" title="Sonkrag">
Sonkrag

Sonkrag is die energie van die son, waarsonder geen lewe op aarde moontlik sou wees nie. Sonkrag word al vir jare wyd beskou as 'n ernstige bron van energie omdat daar soveel enorme hoeveelhede van hierdie energie vrylik beskikbaar is, indien dit deur die moderne tegnologie ingespan sou kon word.

‘n Eenvoudige voorbeeld om die energie van die son voor te stel, kan gesien word wanneer 'n mens 'n vergrootglas gebruik om sonstrale op 'n stuk papier te fokus. Nie lank nie, en die papier sal in vlamme opgaan. Hierdie is net een manier om die son se energie te gebruik. Vlamme is egter gevaarlik en moeilik om te beheer. 'n Veel veiliger en praktiese manier om die son se energie in te span, is om dit te gebruik om water mee te verhit.

Sonakkumulators word dikwels op dakke met 'n noordelike front gemonteer om sowel die direkte as verstrooide straling op te vang. Vir maksimumdoeltreffendheid moet die kante en die rug van enige versamelstelsel uit isoleermateriaal bestaan, terwyl die plaatoppervlak dofswart moet wees om soveel straling as moontlik op te vang. Die hele stelsel kan dan met enkel- of dubbelglaspanele bedek word.

Ongeveer 50 % van die klein hoeveelheid energie wat die swart plaat weerkaats, word weer deur die glaspaneel op die plaat teruggekaats. Die terugkaatsing van hierdie energie deur die glaspaneel staan bekend as die kweekhuis-beginsel omdat dit die manier is waarop die temperatuur in 'n kweekhuis hoër gehou kan word as dié van die omringende lug.

'n Vloeistof, gewoonlik water en 'n vriesweringsmiddel, vloei in 'n geslote stelsel onder die plate. 'n Hitteruiler word gebruik om die energie uit die verhitte vloeistof te trek. Dit vind plaas deur die oordrag van hitte tussen vloeistowwe sonder dat die vloeistowwe meng.

In gematigde klimaatstreke kan 'n paar versamelplate voldoende energie vir die warmwaterstelsel van 'n huis verskaf. Plat plaatversamelaars kan net warmte verskaf tot temperature laer as 100 °C. Wanneer temperature hoër as 100 °C verlang word, is dit nodig om spieëls te gebruik om die sonstrale te fokusseer.

Volgens oorlewering het Archimedes meer as 2 000 jaar gelede 'n soortgelyke stelsel gebruik om die Romeinse vloot aan die brand te steek wat sy geboortestad, Sirakuse, beleër het. Fokusversamelaars is afhanklik van die energie van direkte sonlig en kan dus net doeltreffend gebruik word op helder, sonnige dae. Konkawe fokusversamelaars moet voortdurend die son op sy baan deur die lug volg.

Die batterye van sonselle kan direkte of verstrooide sonlig in elektriese energie omsit. Hierdie proses (fotogalvaniese energie) is nie afhanklik van warmte nie, soos onlangse eksperimente met sonselle by die Suidpool bewys het.

Halfgeleiers kan gebruik word om ligenergie direk in elektrisiteit om te sit. Kadmiumsulfied (CdS) en silikon (Si) is die mees algemene halfgeleiers. CdS-selle is minder stabiel, maar goedkoper om te vervaardig. Op die oomblik is sonbatterye te duur om oorweeg te word vir grootskaalse gebruik in kragsentrales. Chemiese opgaarbatterye word dikwels saam met sonenergiestelsels gebruik as 'n soort versekeringspolis. Die oortollige energie wat op sonnige dae vervaardig word, kan geberg word vir bewolkte dae sonder direkte sonlig.



</doc>
<doc id="23527" url="https://af.wikipedia.org/wiki?curid=23527" title="A (dubbelsinnig)">
A (dubbelsinnig)

A, is die eerste letter van die Latynse alfabet en kan ook na een van die volgende onderwerpe verwys:



</doc>
<doc id="23531" url="https://af.wikipedia.org/wiki?curid=23531" title="Katedraal van Brasília">
Katedraal van Brasília

Die Katedraal van Brasília (amptelik: "Catedral Metropolitana Nossa Senhora Aparecida") in die Brasiliaanse hoofstad is volgens 'n ontwerp van die bekende argitek Oscar Niemeyer opgerig. Die hiperboliese struktuur met 'n betonraam pronk met 'n kenmerkende oop glasdak en is van sestien gelykvormige betonkolomme met 'n hiperboliese seksie en 'n gewig van 90 ton voorsien.

Die katedraal versinnebeeld twee hande wat na die hemel toe uitstrek en is op 31 Mei 1970 ingewy.



</doc>
<doc id="23533" url="https://af.wikipedia.org/wiki?curid=23533" title="SG 06 Betzdorf">
SG 06 Betzdorf

SG 06 Betzdorf is 'n sokkerklub uit Betzdorf in die deelstaat Rynland-Palts in Duitsland.

Die huidige klub het sy oorsprong op 6 September 1906 gehad toe die gimnastiekklub "Betzdorfer TV" 'n sokkerafdeling gekry het. In 1924 het die sokkerafdeling onafhanklik geword as "Verein für Jugend- und Volksspiele 1906 Betzdorf" en het later die naam "Betzdorfer FC 06" aangeneem. In 1934 het "Reichssportverein Betzdorf" by die klub aangesluit en is die naam "Reichsbahn-SG Betzdorf" aangeneem (die klub is op daardie stadium deur die spoorweë beheer). In 1936 het die moederklub "Betzdorfer TV" by die klub aangesluit, maar die naam "Reichsbahn-SG Betzdorf" is behou. Die klub het in 1938, 1941 en 1944 die uitspeelwedstryde om promosie na die Gauliga gehaal. Na die Tweede Wêreldoorlog is die klub in 1947 as "SG 1906 Betzdorf" herstig. Tussen 1962 en 1979 het die klub saam met "Eisenbahn-SV Betzdorf" as "ESG 06 Betzdorf" gespeel.

Na die Tweede Wêreldoorlog was die klub se beste prestasie om van 1947 tot 1953, 1956 tot 1959 en in die 1971/72-seisoen in die derdevlak "Amateurliga" mee te ding.



</doc>
<doc id="23535" url="https://af.wikipedia.org/wiki?curid=23535" title="Oscar Niemeyer">
Oscar Niemeyer

Oscar Ribeiro de Almeida Niemeyer Soares Filho (15 Desember 1907 – 5 Desember 2012) was 'n Brasiliaanse argitek en ontwerper wat as een van die belangrikste figure van die internasionale moderne argitektuur beskou word. Niemeyer was 'n baanbreker wat onder meer met die boukundige moontlikhede van gewapende beton geëksperimenteer het. Die Internasionale Styl, wat deur die Duitse Bauhaus-beweging begin is, het in die tropiese klimaat van Brasilië danksy Niemeyer 'n nuwe dimensie van openheid en vryheid gekry.

Niemeyer se geboue word deur baie dinamiese vorms en sinlike boë gekenmerk (die laasgenoemde elemente het reeds in die Brasiliaanse barok-styltydperk 'n beduidende rol gespeel), en sommige van sy bewonderaars verwys na Niemeyer eerder as 'n beeldhouer van monumente as 'n argitek. Die argitektuurkritikus Paul Andreas van die Duitse Argitektuurmuseum (DAM) in Frankfurt, wat in 2003 die grootste Duitse retrospektiewe uitstalling oor Niemeyer se werk gekoördineer het, beskou die vrye vorms van Niemeyer se betongeboue as een van die belangrikste bydraes tot die argitektuurgeskiedenis van die 20ste eeu.

Sy beduidendste projek, die nuwe Brasiliaanse hoofstad Brasília, wat hy saam met Lucio Costa ontwerp het, is deur Unesco in 1987 as wêrelderfenis aangewys - as die enigste 20ste eeuse stad waaraan dié status verleen is.

Terwyl Niemeyer self steeds beklemtoon het dat argitektuur nie net funksioneel moet wees nie, maar met sy kreatiwiteit ook die verbeelding van mense moet kan uitdaag, beweer kritici dat sy geboue nie aan menslike behoeftes voldoen nie, dikwels steriel en amper sielloos gebly het en eerder deur kommunistiese ideale gekenmerk is. Niemeyer het egter steeds ontken dat argitektuur in staat sou kon wees om maatskaplike hervorming te bevorder en die ontwerp van 'n gebou met die skepping van 'n kunswerk vergelyk. Gedurende sy loopbaan, wat oor 78 jaar gestrek het, het Niemeyer sowat 600 projekte voltooi.

Oscar Niemeyer is in 1907 in Laranjeiras, 'n woonbuurt van Rio de Janeiro, gebore. Die Duitse familienaam Niemeyer in Portugal en Brasilië dateer terug na die 18de eeu toe Konrad Heinrich von Niemeyer (1761–1806) vanuit Hannover na Portugal geëmigreer het.

Niemeyer het sy jeug soos 'n tipiese jong Carioca van dié tyd deurgebring en glad nie oor die toekoms bekommer nie. Hy het sy sekondêre opleiding op die ouderdom van 21 voltooi en in dieselfde jaar met Annita Baldo getrou, 'n dogter van Italiaanse immigrante uit Padua. Die huwelik het aan hom 'n sin vir verantwoordelikheid gegee: hy het besluit om te werk en by 'n universiteit ingeskryf.

Aanvanklik het hy in sy vader se tipografiese onderneming gewerk en by die "Escola de Belas Artes" ("Skool van Skone Kunste") ingeskryf. In 1934 het hy 'n graad as ingenieur-argitek behaal. Alhoewel hy op daardie tydstip finansiële moeilikhede ondervind het, het Niemeyer nogtans sonder vergoeding in die ateljee van die argitekte Lucio Costa en Carlos Leão gewerk. Hy was ontevrede met die argitektuur wat hy in die strate gesien het - en die besluit geneem om self 'n loopbaan as argitek te volg om iets daaraan te verander.

Nadat hy reeds bekendheid as argitek verwerf het, het hy in 1945 by die Kommunistiese Party van Brasilië aangesluit. Gedurende die Russiese Rewolusie van 1917 was Niemeyer nog 'n seun van tien jaar, maar in die tyd van die Tweede Wêreldoorlog het hy 'n jong idealis geword – maar ook 'n entoesiastiese kommunis. Later in sy lewe sou hy vir sy politieke oortuiging 'n hoë prys betaal.

Tydens die militêre diktatuur in Brasilië is sy kantoor deursoek en Niemeyer het as balling na Europa gegaan. Volgens berigte het die destydse Brasiliaanse minister van lugvaart gesê dat Moskou die mees geskikte plek vir 'n kommunistiese argitek sou wees. Niemeyer het 'n besoek aan die Sowjetunie afgelê, met 'n aantal Sowjet-leiers gesels en met sommige van hulle vriendskappe gesluit. Fidel Castro het eens opgemerk: "Niemeyer en ek is die laaste kommuniste van hierdie planeet".

In 1936 is Lucio Costa deur die minister van onderwys Gustavo Capanema as die argitek vir die nuwe hoofkwartier van die Departement van Onderwys en Openbare Gesondheid in Rio de Janeiro benoem. Die departement was destyds verantwoordelik vir die skepping van die "novo homem, Brasileiro e moderno" (die "nuwe mens", wat Brasiliaans en modern sou wees). Oscar Niemeyer het in 1939 die leiding van die span argitekte oorgeneem, wat naas Costa en Niemeyer ook Carlos Leão, Affonso Eduardo Reidy, Jorge Moreira en Ernani Vasconcellos ingesluit het, terwyl die Switsers-gebore Franse argitek Le Corbusier in 1936 as raadgewer gefungeer het.

Volgens Niemeyer se versoek is die gebou se naam in 1985 gewysig tot Palácio Gustavo Capanema. Dit was die eerste wolkekrabber in die modernistiese boustyl ter wêreld wat in opdrag van 'n staatsinstelling opgerig is en die grootste projek wat Le Corbusier ooit aangepak het. Die wolkekrabber met veertien verdiepings, wat in 1943 voltooi is en die hoof-bestuursbeampte van Brasilië se kultuur en kultuurerfenis gehuisves het, het alle elemente vertoon wat later as die boustyl van die Brasiliaanse modernistiese beweging erken sou word: Vir die projek is net inheemse materiale en tegnieke ingespan, soos byvoorbeeld "azulejos", die tradisionele blou teëls wat hulle oorsprong in Portugal het; "brises-soleil", wat deur Le Corbusier op 'n rewolusionêre manier herskep en by die Moorse sonskerms van die koloniale styl aangepas is; opvallende kleure; die tropiese tuine van die landskapsargitek Roberto Burle Marx; die "Keiserlike Palm" ("Roystonea oleraceae"); verdere sinspelings op tipiese kenmerke van die Brasiliaanse landskap en die integrasie van kunswerke wat deur Brasiliaanse kunstenaars vir die projek geskep is.

In 1939 het Niemeyer en Costa die Brasiliaanse pawiljoen by New York se wêreldtentoonstelling ontwerp en saam met Paul Lester Wiener uitgevoer. New York se burgemeester Fiorello La Guardia was baie beïndruk deur die pawiljoen en het die sleutels van die stad New York as 'n toekenning aan Niemeyer oorhandig. Costa het verduidelik dat die Brasiliaanse pawiljoen die argitektoniese taal van "bekoorlikheid en swier", ligtheid en ruimtelike vloeiendheid, oop plan, boë en vry mure versinnebeeld het en dit as "Ionies" beskryf – in kontras met die destydse strenge modernistiese argitektuur, waarna hy met die term "Dories" verwys het.

Teen die middel van die 20ste eeu het die Brasiliaanse argitektuur se modernisme erkenning geniet as die "eerste nasionale styl in die moderne argitektuur" (Reyner Bahnam). Die internasionale argitektuur-tydskrifte van die 1940's en 1950's het oorgeloop van lofredes en honderde bladsye aan die "uitverkore land van die mees oorspronklike en moedigste eietydse argitektuur" gewy. Monografieë het individuele argitekte soos Oscar Niemeyer en Affonso Eduardo Reidy behandel.

In 1940 het Niemeyer Juscelino Kubitschek, die destydse burgemeester van Belo Horizonte, die hoofstad van die deelstaat Minas Gerais, ontmoet. Kubitschek was saam met die goewerneur van Minas Gerais, Benedito Valadares, van plan om 'n nuwe voorstad noord van Belo Horizonte te ontwikkel – Pampulha. Niemeyer het die opdrag gekry om 'n reeks geboue, die sogenaamde "Pampulha-kompleks", vir hierdie projek te ontwerp. Die kompleks het 'n kasino, 'n danssaal en restourant, 'n jagklub, 'n gholfklub en 'n hotel met 100 kamers (wat uiteindelik nie gebou is nie) behels wat rondom 'n kunsmatige meer opgerig is. Die kerkgebou van São Francisco de Assis is in 1942 voltooi en reeds een jaar later as die eerste moderne gebou in Brasilië by die nasionale kanon van hoë kuns gelys.

Die bouprojek is in 1943 voltooi en alhoewel die kompleks tydens die "Brazil Builds"-tentoonstelling van dieselfde jaar in New York Stad se "Museum of Modern Art (MOMA)" groot internasionale byval gevind het, was die meer konserwatiewe kerklike outoriteite in Belo Horizonte ontsteld oor die ontwerp vir die São Francisco de Assis-kerkgebou. Vir hulle was die argitektuur te gewaagd vir 'n sakrale gebou en ook die muurskildery agter die altaar, wat deur die kunstenaar Candido Portinari geskep is en Christus as die Heiland van die siekes, die armes en veral die sondaars uitgebeeld het, is deur die kerk afgekeur. Die Rooms-Katolieke Kerk was eers in 1959 bereid om die kerkgebou amptelik te wy.

In 1947 is sy internasionale aansien bevestig toe Niemeyer na die Verenigde State gereis het om as 'n lid van die internasionale ontwerpspan ("Board of Design") die Verenigde Nasies se nuwe hoofkwartier in New York te beplan. Niemeyer se "plan 32" is deur die "Board of Design" goedgekeur, maar uiteindelik het hy ingegee onder die druk van Le Corbusier en hulle het hul gemeenskaplike projek 23/32 ingedien wat saam met Bodiansky en Weissmann ontwerp is en elemente van Niemeyer en Le Corbusier se bouplanne verenig het, waarby Niemeyer met sy oorspronklike ontwerp die grootste bydrae gelewer het.

Alhoewel Le Corbusier daarop aangedring het dat hulle steeds by die projek betrokke sou bly nadat hulle plan 23/32 goedgekeur is, is die konsepsuele ontwerp vir die VN-hoofkwartier deur die direkteur van beplanning, Wallace Harrison, en Max Abramovitz, sy destydse vennoot, uitgevoer.

In die vorige jaar had Niemeyer 'n uitnodiging ontvang om aan die Yale-universiteit te doseer, tog is hy 'n visum geweier. In 1950 is die eerste boek oor Niemeyer se werk deur Stamo Papadaki in die VSA gepubliseer en drie jaar later is Niemeyer tot dekaan van die "Harvard Graduate School of Design" benoem. Sy lidmaatskap in die Kommunistiese Party het egter beteken dat vir die tweede keer 'n Amerikaanse visum aan hom geweier is.
In sy tuisland Brasilië het hy in 1951 ter geleentheid van die stad São Paulo se 400-jaarfees die Ibirapuera-park ("Parque do Ibirapuera") ontwerp. In dieselfde jaar het die JK-gebou in Belo Horizonte ontstaan, terwyl die Copan-woonstelprojek in hierdie stad tussen 1953 en 1966 opgerig is. In die jare 1952 en 1953 het ook sy privaat huis in Rio de Janeiro, die "Casa das Canoas", ontstaan, wat as sy Brasiliaanse meesterwerk beskou word. Die "Niemeyer"-luukse woonstel in Belo Horizonte het in die periode tussen 1954 en 1960 verrys.

In die jare 1954 en 1955 het Niemeyer die Museum vir Moderne Kuns in Caracas ("MAM Caracas") ontwerp. Volgens hom het hierdie projek 'n nuwe rigting vir sy werk aangedui wat later veral in die regeringsgeboue in Brasília gestalte gekry het. 'n Euforiese Juscelino Kubitschek het op 'n September-oggend in 1956, kort ná sy inhuldiging as Brasiliaanse president, 'n besoek aan Niemeyer in sy private Canoas-huis afgelê. Terwyl hulle na die stad teruggery het, het die politikus met Niemeyer passievol oor sy mees gewaagde plan gesels: "Ek gaan 'n nuwe hoofstad vir hierdie land bou en ek wil hê dat jy my behulpsaam sal wees […] Oscar, hierdie keer gaan ons die hoofstad van Brasilië bou".

Niemeyer het 'n kompetisie vir die uitleg van Brasília georganiseer en dit was sy ou leermeester en groot vriend Lucio Costa wat as wenner aangewys is. Niemeyer sou die geboue ontwerp, terwyl Lucio die uitleg van die nuwe hoofstad beplan het. Binne die kort tydbestek van enkele maande het Niemeyer 'n groot aantal woon-, sake- en regeringsgeboue ontwerp, waaronder die setel van die president ("Palácio da Alvorada"), die huis van die visepresident, die gebou van Brasilië se Nasionale Kongres, die katedraal van Brasília ('n hiperboloïed-vormige gebou), die geboue van verskeie ministeries en ook talle woonstelprojekte. Wanneer 'n mens die stad vanuit die lug beskou, word duidelik dat bepaalde elemente in elke gebou voorkom en sodoende aan Brasília 'n vorm van argitektoniese eenheid gee. Baie beskou die katedraal van Brasília, met sy verskeie moderne simbolisme, as een van die pragtigste geboue in die stad. Sy ingang, 'n swak beligte wandelgang, kontrasteer met die natuurlike lig en helderheid van die kerksaal.

Die bou van Brasília is deur 'n grootskaalse promosieveldtog gesteun wat die idee om 'n hele stad in die kaal landskap van Sentraal-Brasilië op te rig, honderde kilometer van enige groot stad af, gepropageer het. Die idee van 'n sentraal geleë hoofstad is deur Kubitschek geskets, met die oog op 'n bevordering van die nasionale nywerheidsektor, die integrasie van die land se afgeleë gebiede, die bevolking van ongasvrye landskappe en die vooruitgang van 'n streek wat tot dusver beperk was tot veeteelt op 'n aantal plase – baie geskiedkundiges vergelyk die bou van Brasília met die Amerikaanse kolonisasie van die wilde weste. Die argitekte Niemeyer en Lucio Costa het met hierdie projek die kans gekry om nuwe konsepte van stadsbeplanning te toets: strate sonder kruisings (Niemeyer het die feit dat 'n rit van een gebied na 'n ander meer as twintig minute neem as 'n oneerbiedigheid teenoor die mens beskryf), geboue wat op pilare rus en sodoende oor die grond sweef en die plek onder hulle vry gelaat het sodat dit met die natuur kan versmelt.

Die projek het daarnaas ook 'n sosialistiese ideologie verwesenlik: alle woonstelle in Brasília sou in besit van die regering wees en aan sy personeel verhuur word. Die stad het nie oor gegoede woonbuurte beskik nie sodat leidende ministers en gewone arbeiders in dieselfde woonstelblokke sou gehuisves word. Dit was onvermydelik dat baie van hierdie konsepte deur ander presidente, wat later hul eie visies vir Brasília gehad het, geïgnoreer of gewysig is.

Brasília is binne 'n tydbestek van vier jaar ontwerp, gebou en ingewy. Niemeyer is vervolgens tot hoof van die Universiteit van Brasília se argitektuur-kollege benoem. In 1963 het hy 'n erelid van die "American Institute of Architects" geword. In dieselfde jaar is hy ook met 'n Sowjet-toekenning, die Lenin-vredesprys, vereer. Sy bydraes tot die bou van Brasília is in die Frans-Italiaanse komedie- en avontuurrolprent "L'homme de Rio" van die regisseur Philippe de Broca, waarin Jean-Paul Belmondo die hoofrol vertolk het, beskryf en ook 'n bietjie geparodieer.

Nadat hy in 1964 deur Abba Hushi, die burgemeester van Haïfa (Israel), uitgenooi is om die kampus van die plaaslike universiteit te beplan, het hy na 'n volledig veranderde Brasilië teruggekeer. João Goulart, wat president Jânio Quadros in 1961 opgevolg het, is ná 'n militêre greep afgesit. Generaal Humberto de Alencar Castello Branco het die bewind oorgeneem en Brasilië het tot en met 1985 onder 'n diktatuur geleef.

Gedurende die militêre diktatuur het Niemeyer 'n hoë prys vir sy linkse politieke oortuigings betaal. Sy kantoor is geplunder, die hoofkwartier van 'n tydskrif wat hy gekoördineer het is verwoes, sy projekte is op 'n geheimsinnige manier nie meer goedgekeur nie en klante het verdwyn.

In 1965 was Niemeyer een van tweehonderd professore wat uit protes teen die regering se behandeling van universiteite aansoeke om vrywillige bedanking by die Universiteit van Brasília ingedien het. In dieselfde jaar het hy na Frankryk gereis om aan 'n uitstalling in die Paryse Louvre-museum deel te neem.
Vanweë die struikelblokke vir sy werk in Brasilië het Niemeyer in die volgende jaar na Parys verhuis waar hy 'n nuwe fase van sy lewe en loopbaan as argitek begin het. In 1966 het hy ook na Tripoli in Libanon gereis om die plaaslike Internasionale Permanente Uitstallingsentrum te ontwerp. Alhoewel hy die projek voltooi het, kon dit as gevolg van die burgeroorlog wat destyds in die land uitgebreek het, nie ten volle in gebruik geneem word nie.

In Parys het Niemeyer 'n kantoor langs die Champs-Élysées geopen en projekte vir klante in verskillende lande uitgevoer, veral in Algerië, waar hy onder meer die Universiteit van Constantine ontwerp het. Sy Paryse projekte sluit die hoofkwartier van die Franse Kommunistiese Party op die plein Place du Colonel Fabien in, terwyl hy in Italië die hoofkwartier van die uitgewersmaatskappy "Mondadori" ontwerp het. In Funchal, op die Portugese eiland Madeira, is 'n 19de eeuse hotel gesloop om plek te maak vir 'n kasino wat deur Niemeyer geskep is. 'n Ander bekende projek wat deur hom in die sewentigerjare ontwerp is, is die Staatsmoskee van Penang in George Town, die administratiewe hoofstad van Pulau Pinang (Penang) in Maleisië.

Gedurende sy tyd in Parys het Niemeyer daarnaas begin meubels ontwerp wat deur "Mobilier International" vervaardig is, onder meer sy gemakstoel en ottoman wat van geboë staal en leer gemaak en in 'n beperkte oplaag aan privaat klante verkoop is. Hierdie stoel en ander ontwerpe soos die "Rio"-leuningsofa is in 1978 deur die Brasiliaanse filiaal van die Japannese maatskappy "Tendo", "Tendo Brasileira", vervaardig. Die gemakstoele en ottoman is van geboë hout gemaak en in die hoofkwartier van verskillende Kommunistiese partye dwarsoor die wêreld gebruik. Net soos Niemeyer se boukuns was ook sy meubelontwerpe daarop gemik om die skoonheid van Brasilië te versinnebeeld. Hul kurwes het vroulike rondings en die heuwels van Rio de Janeiro nageboots.

Die militêre bewind in Brasilië het eers in 1985, ná 21 jaar se diktatuur, tot 'n einde gekom. Die diktatuur is reeds tydens die bewind van João Figueiredo verslap en het geleidelik na 'n proses van demokratisering oorgeskakel. Op hierdie tydstip het Niemeyer besluit om na sy geboorteland terug te keer. Hy beskryf hierdie periode as die begin van die laaste fase van sy lewe. Sy beduidendste werke in die 1980's sluit die Juscelino Kubitschek-monument (1980), die Pantheon (1985) en die Latyns-Amerika-monument (1987) in. Die monument, wat ter ere van folterslagoffers in Latyns-Amerika opgerig is, versinnebeeld die gewonde hand van Jesus, waarby die wond se bloeding die omtrekke van Sentraal- en Suid-Amerika het.

In 1988 is Oscar Niemeyer saam met die Amerikaanse argitek Gordon Bunshaft met die Pritzker-argitektuurprys bekroon.

As 'n ou militant en invloedryke prominente persoon was Niemeyer in 1992 'n uiters geskikte kandidaat vir die amp van leier van die Kommunistiese Party van Brasilië (PCB), wat hy tot en met 1996 beklee het. Alhoewel hy nie baie aktief as 'n politieke leier was nie, het die party danksy Niemeyer se aansien die krisis oorkom wat ná 'n afstigting in 1992 ontstaan het en sodoende sy rol as politieke akteur in die openbare lewe van Brasilië bewaar. Ná die proses van heropbou is Niemeyer in 1996 as partyleier opgevolg deur Zuleide Faria de Mello, maar is nog steeds by die party betrokke.

Niemeyer het vervolgens nog twee verdere, kleiner geboue in Brasília ontwerp – die "Monument vir die Inheemse Volke" ("Memorial dos Povos Indigenas") en die militêre katedraal "Igreja de Nossa Senhora da Paz".

In 1996 het hy op die ouderdom van 89 jaar 'n projek ontwerp wat baie mense as sy beduidendste werk beskou – die Museum vir Kontemporêre Kuns ("Museu de Arte Contemporânea") in Niterói naby Rio de Janeiro. Die gebou sweef byna oor 'n rots en bied 'n uitsig oor die Guanabara-baai en die stad Rio de Janeiro. Nogtans beweer kritici dat die gebou só eksoties en anderwêrelds is dat dit die aandag van die kunswerke wat hier gehuisves word, moontlik kan aflei.

In 2002 is die Oscar Niemeyer Museum-kompleks in die Suid-Brasiliaanse stad Curitiba (deelstaat Paraná) ingewy wat plaaslik as "Niemeyer se Oog" bekend staan.

Niemeyer het ook in die 21ste eeu voortgegaan om openbare geboue te ontwerp. Hy is in 2003 uitgenooi om die somerpawiljoen van die "Serpentine Gallery" in die Londense Hyde-park te skep. Elke jaar word 'n bekende argitek wat voorheen nog by geen projek in die Verenigde Koninkryk betrokke was nie, uitgenooi om hierdie tydelike gebou te ontwerp.

Ter geleentheid van die 35-jarige herdenking van die afsterwe van die kommunis Carlos Marighella het Niemeyer 'n grafsteen vir hierdie politikus in Salvador da Bahia (Noordoos-Brasilië) ontwerp wat op 10 Desember 2004 ingewy is. In 2005 het sy projek "Estação Ciência, Cultura e Artes" in João Pessoa, die mees oostelike punt van die Amerikas, goedkeuring gekry.

In 2006 het Niemeyer op die ouderdom van 98 jaar met sy jare lange assistent Vera Lucia Cabreira (wat in die 1940's gebore is) getrou. Die huwelik het in sy woonstel in die Ipanema-distrik van Rio de Janeiro plaasgevind, een maand nadat hy geval en sy heup gebreek het.

Op 15 Desember van dieselfde jaar – sy 99ste verjaardag – is twee belangrike openbare geboue wat deur Niemeyer geskep is, in Brasília ingewy – die Nasionale Museum en die Nasionale Biblioteek. Albei geboue is naby Niemeyer se katedraal en langs die "Esplanada dos Ministérios" geleë en maak sodoende deel uit van die Republiek se Kulturele Kompleks.

Op sy honderdste verjaardag het Niemeyer die Russiese Orde van Vriendskap uit die hand van president Wladimir Poetin ontvang. Ook as honderdjarige is Niemeyer nog steeds by verskillende projekte betrokke, veral beeldhouwerke en aanpassings van sy vroeëre projekte. Die laasgenoemdes word as nasionale (en in sommige gevalle ook internasionale) monumente deur spesifieke regulasies beskerm en mag slegs deur hom gewysig word. Een van sy jongste werke is 'n standbeeld van 'n tier (wat sy mond wyd oop het) en 'n man, wat die dier (met 'n Kubaanse vlag uit protes teen die Amerikaanse blokkade van Kuba in sy hand) afweer.

Die boubedrywighede vir een van Niemeyer se beduidendste Europese projekte het op 12 April 2008 in die Vorstedom Asturië in Noord-Spanje begin. As danksegging vir die Prins van Asturië-toekenning wat hy in 1989 ontvang het, het Niemeyer sy ontwerp van 'n groot kulturele sentrum aan Asturië geskenk. Die Internasionale Kulturele Óscar Niemeyer Sentrum (wat ook as "Centro Niemeyer" bekend staan) word in Avilés opgerig. Die moderne gebouekompleks is deur Niemeyer as ""una gran plaza abierta a todos los hombres y mujeres del mundo, un gran palco de teatro sobre la ría y la ciudad vieja"" beskryf ("'n groot plein wat oop staan vir alle mans en vroue in die wêreld, 'n groot losie tussen die rivier en die historiese stadskern").

Oscar Niemeyer het kort voor sy 105ste verjaardag op 5 Desember 2012 in 'n hospitaal in sy geboortestad Rio de Janeiro aan nierversaking gesterf.

Nalatenskap

Meubels

Toekennings


</doc>
<doc id="23546" url="https://af.wikipedia.org/wiki?curid=23546" title="Bahlinger SC">
Bahlinger SC

Bahlinger SC is 'n sokkerklub uit Bahlingen am Kaiserstuhl in die deelstaat Baden-Württemberg in Duitsland.

Die klub is op 16 Junie 1929 gestig as "FC Bahlingen". In 1946 is daar met "TV Bahlingen" saamgesmelt om die huidige klub te vorm.

In die 1970’s het die klub vir 9 seisoene op die derde vlak in die "Amateurliga" deurgebring. Nog 'n groot prestasie is in 2002 behaal toe die klub die tweede rondte van die DFB-Pokal gehaal het deur Alemannia Aken met 1-0 in die eerste rondte uit te skakel. Daar is egter met 1-2 teen SV Waldhof Mannheim in die tweede rondte vasgeval.



</doc>
<doc id="23552" url="https://af.wikipedia.org/wiki?curid=23552" title="Belo Horizonte">
Belo Horizonte

Belo Horizonte [bɛloɾiˈzõtʃi] - die Portugese naam beteken "mooi horison" - is die hoofstad van die deelstaat Minas Gerais in die Suidoostelike Streek van Brasilië met 'n bevolking van sowat 2,4 miljoen en die derde grootste metropolitaanse gebied in Brasilië met 5,4 miljoen inwoners. Belo Horizonte, wat in die omgangstaal volgens sy Portugese voorletters "BH" dikwels net "Beagá" genoem word, is die ekonomiese en kulturele sentrum van Minas Gerais, die vyfde grootste deelstaat van Brasilië.

Belo Horizonte lê in 'n heuwelagtige gebied met ryk afsettings van ysterterts, mangaan, chroom, goud en diamante. Minas Gerais se oorspronklike uitgestrekte bosgebiede het lankal die myn- en landbou ten prooi geval. Tans is Eucalyptus-plantasies die belangrikste bron van houtkole wat in die swaar nywerhede benodig word.

Die eerste nedersettings ín die gebied het in die vroeë 1700's ontstaan. Toe die vroeëre hoofstad van Minas Gerais, Ouro Preto, in die laat 19de eeu weens die uitputting van sy goudmyne sy ekonomiese en administratiewe belangrikheid verloor het, is Belo Horizonte as nuwe hoofstad gekies. Belo Horizonte was die eerste beplande stad in Brasilië wat binne vyf jaar volgens 'n ontwerp van die ingenieur en stadsbeplanner Aarão Reis (1853–1936) ontstaan het en laat in 1897 ingewy is.

Belo Horizonte staan vandag onder meer vir die kontras tussen geskiedkundige en moderne geboue bekend. Sommige word as vroeë voorbeelde van Brasiliaanse modernistiese argitektuur beskou - en as die begin van die samewerking van Juscelino Kubitschek, die destydse burgemeester van Belo Horizonte en latere president van Brasilië, en die meesterargitek Oscar Niemeyer. Niemeyer het die opdrag gekry om vyf moderne geboue langs die oewer van die kunsmatige Pampulhas-meer te ontwerp.

Verwesenlik is die Pampulha-kerk (Portugees: "Capela de São Francisco de Assis" of "Igreja da Pampulha"), 'n kasino (wat tans as kunsmuseum dien), 'n jagklub en 'n balsaal - in 'n ambisieuse vormetaal wat die plastiese potensiaal van beton ten volle benut. Die vyfde beplande gebou, 'n hotel, is uiteindelik nie gebou nie. Die hele kompleks (in Portugees "Conjunto Moderno da Pampulha" genoem) het in 1940 in samewerking met die ingenieur Joaquim Cardozo, die landskapsargitek Roberto Burle Marx en modernistiese kunstenaars (onder wie Candido Portinari) ontstaan. 

Die kompleks, waaraan in 2016 die status van Unesco-wêrelderfenis verleen is, is volgens die konsep van 'n tuinstad verwesenlik waarin Niemeyer se geboue en die kunstenaars se beeldhouwerke en muurskilderye met die landskapstuin tot 'n harmoniese eenheid versmelt. Dit weerspieël die invloed wat plaaslike tradisies, die Brasiliaanse klimaat en die natuurlike omgewing op die beginsels van moderne boukuns kan uitoefen.



</doc>
<doc id="23560" url="https://af.wikipedia.org/wiki?curid=23560" title="Marjorie Wallace">
Marjorie Wallace

Marjorie Wallace OIS (1925, Edinburgh – 26 Junie 2005, Onrus) was 'n Suid-Afrikaanse skilder wat in Skotland gebore is en daar groot geword en studeer het. Nadat sy die Afrikaanse skrywer Jan Rabie in Parys ontmoet het en met hom getroud is, het sy haar in 1955 saam met hom in Suid-Afrika gevestig.

Wallace het van 1942 tot 1947 kuns studeer by die Edinburgh "College of Art". Sy het reeds vroeg beïndruk as kunstenaar en het die jongste persoon ooit geword om verkies te word tot die Koninklike Skotse Kunsakademie. In 1947 word die Andrew Grant-reisbeurs aan haar toegeken wat dit vir haar moontlik maak om na Europa te reis. Sy woon 'n aantal jare in Parys waar sy aan 'n aantal groepuitstallings deelneem. Sy hou haar eerste solo-uitstalling in Edinburgh in "The Scottish Gallery".

Wallace en Rabie is op 4 Januarie 1955 in die Britse Ambassade in Parys getroud. In Oktober 1955 verhuis die egpaar na Kaapstad waar hulle ’n huis in Groenpunt met Eric Laubscher en sy vrou Claude Boucharain gedeel het.


</doc>
<doc id="23561" url="https://af.wikipedia.org/wiki?curid=23561" title="Biodiesel">
Biodiesel

Biodiesel is 'n dieselbrandstof wat in die meeste bestaande dieselenjins gebruik kan word sonder om die enjins te verander. Dié diesel word gewoonlik uit plantaardige olies vervaardig. Hierdie artikel bespreek hoofsaaklik sulke dieselbrandstowwe wat vanuit plantaardige olies of dierevette deur middel van transesterifikasie vervaardig word.

Biodiesel is bio-afbreekbaar en is nie giftig nie. Gewoonlik veroorsaak biodiesel omtrent 60% minder koolstofdioksied by verbranding as ander diesel wat van petroleum gemaak word. Dít is omdat biodiesel sélf van atmosferiese koolstofdioksied gemaak word tydens die proses van fotosintese in plante.

Sommige motorvervaardigers is positief oor die gebruik van biodiesel, omdat dit die enjin minder beskadig as gewone brandstof.

Vandag se infrastruktuur maak dit moontlik om biodiesel wyd beskikbaar te stel, en die verbruik en vervaardiging van hierdie brandstof is besig om vinnig toe te neem. Vulstasies maak biodiesel ál hoe geredeliker beskikbaar vir verbruikers, en 'n toenemende aantal vervoerstelsels gebruik reeds biodiesel as 'n byvoeging tot hul konvensionele diesel. Biodiesel is gewoonlik duurder as gewone petroleumdiesel, maar daar word verwag dat dit veel goedkoper sal word as gevolg van die stygende fossielbrandstofpryse en regeringsubsidies en die ekonomie van skaal in die vervaardiging daarvan.

Biodiesel is 'n vloeistof wat van kleur kan wissel (tussen goud en donker bruin) na gelang van die voermateriaal wat gebruik is tydens vervaardiging. Dit is so te sê onoplosbaar in water en het 'n hoë kookpunt en lae dampdruk. Tipiese metielester biodiesel het 'n flitspunt van ongeveer 150 °C wat dit nie geredelik vlambaar maak nie. Biodiesel het 'n digtheid van ongeveer 0.88 g/cm, wat laer is as dié van water. Biodiesel wat nie met reagense besoedel is nie kan as nie-giftig beskou word.

Biodiesel het 'n viskositeit (vloeibaarheid) soortgelyk aan dié van petroleumdiesel. Dit kan gebruik word as 'n bymiddel in die formulering van diesel om die smering van suiwer ultra-lae swaeldiesel te verbeter. In groot dele van die wêreld word die hoeveelheid biodiesel in 'n mengsel aangedui deur 'n "B"-faktor. 'n Brandstof wat 20% biodiesel bevat sal as B20 aangedui word. 'n Suiwer biodiesel word na verwys as B100. Biodiesel is 'n hernubare brandstof wat vervaardig kan word vanuit alge, plantaardige olies of dierevette. Dit is 'n veilige, bioafbreekbare brandstof wat lugbesoedeling kan verminder ten opsigte van partikels, koolstofmonoksied en koolwaterstowwe.

'n 20% Versnit van biodiesel met 80% petroleumdiesel (B20) kan gewoonlik in onveranderde dieselenjins gebruik word. Dit kan ook in suiwer vorm (B100) gebruik word in onveranderde enjins, maar daar word gewoonlik aanbeveel dat verstellings gedoen word om onderhouds- en werkverrigtingsprobleme te vermy.

Biodiesel het ongeveer 5-8% minder energiedigtheid. Die vollediger verbranding maak dat die energie-uitset slegs sowat 2% minder of sowat 35 MJ/L is.

Transesterifikasie van plantaardige olies is al so vroeg as 1853 deur die wetenskaplike Patrick Duffy uitgevoer, baie jare voordat die eerste dieselenjins uitgevind is. Die uitvinder van die dieselenjin, Rudolf Diesel, het ook stellings gemaak dat plantaardige olies 'n groot rol sou speel as brandstof vir die dieselenjin.

Tydens die 1920's het dieselenjinvervaardigers hul enjins aangepas om die laer viskositeit van petroleumdiesel ('n fossielbrandstof) te benut, eerder as om plantaardige olies ('n biomassabrandstof) te brand. Dié brandstof was baie goedkoper as biomassa-alternatiewe. Ten spyte van die wydverspreide gebruik en gewildheid van dieselbrandstowwe wat uit ru-olie vervaardig is, was daar steeds heelwat belangstelling in verskeie lande tydens die 1920's en die 1930's en later ook tydens die Tweede Wêreldoorlog.

België, Frankryk, Italië, die Verenigde Koninkryk, Portugal, Duitsland, Brasilië, Argentinië, Japan en China het almal berig dat hulle toetse op plantaardige olies as dieselbrandstof in dié tydperk gedoen het. Verskeie bedryfsprobleme is waargeneem wat hoofsaaklik te wyte is aan die hoë viskositeit van plantaardige olies wat 'n lae atomisasie van die brandstof tot gevolg gehad het, met die gevolglike vorming van neerslae op die inspuiters, verbrandingskamer en kleppe. Pogings om die probleme te oorkom het die verhitting van die olie, vermenging met petroleumdiesel of etanol, pirolise en die kraking van die olies ingesluit.

Op 31 Augustus 1937 is 'n patent aan G. Chavanne, wat verbonde was aan die Universiteit van Brussel (België), toegeken vir 'n metode om plantaardige olies om te skakel vir gebruik as brandstof (Belgiese patent 422 877). Die patent het die alkoholise (ook verwys na as transesterifikasie) van plantaardige olies beskryf, deur gebruik te maak van metanol en etanol om die gliserol in die verbinding met korter lineêre alkohole te vervang en sodoende vetsure van gliserol te skei. Dit wil voorkom asof dit die eerste aantekening was van wat deesdae algemeen as "biodiesel" bekend staan.

Navorsing oor die gebruik van veresterde sonneblomolie en die verwerking daarvan na dieselbrandstof is in 1979 in Suid-Afrika gedoen. In 1983 is die proses vir die vervaardiging van brandstofgehalte, enjingetoetste biodiesel voltooi en internasionaal gepubliseer. 'n Oostenrykse maatskappy, genaamd Gaskoks, het die tegnologie van Suid-Afrikaanse landbouïngenieurs verkry en 'n loodsaanleg in November 1987 opgerig en daarna 'n nywerheidskaalaanleg in April 1989 (met 'n kapasiteit van 30 000 ton raapsaad per jaar).

Gedurende die 1990's is verskeie aanlegte in Europese lande (die Tsjeggiese Republiek, Duitsland en Swede) opgerig. Frankryk het ook die plaaslike vervaardiging van biodiesel vanuit raapsaadolie geloods. Renault, Peugeot en ander vervaardigers het sekere vragmotorenjins gesertifiseer om petroleum/biodieselmengsels te kan gebruik. Verskeie lande in ander wêrelddele het ook plaaslike produksie van biodiesel in die tydperk begin; die Oostenrykse Biobrandstofinstituut het 21 lande geïdentifiseer met kommersiële biodieselprojekte. 100% Biodiesel is ook nou by baie gewone vulstasies regoor Europa beskikbaar.

In September 2005 het Minnesota die eerste deelstaat in die VSA geword met die vereiste dat alle dieselbrandstof in die staat ten minste 2% biodiesel moet bevat.

Die algemene internasionale standaard vir biodiesel is EN 14214. Daar bestaan ook verdere nasionale spesifikasies. ASTM D 6751 is die mees algemene standaard waarna in die V.S.A en Kanada verwys word. Daar bestaan standaarde vir drie verskillende biodieselvariëteite na gelang van watter olies hulle uit vervaardig is.


Die standaarde verseker dat daar voldoen word aan die volgende belangrike faktore in die vervaardigingsproses:

Basiese toetse wat in die bedryf gedoen word om te bepaal of produkte aan die standaarde voldoen sluit tipies gas-chromatografie in, 'n toets wat slegs die belangrikste eienskappe hierbo bevestig. Meer volledige toetse is baie duurder. Brandstof wat aan die kwaliteitsvereistes voldoen het 'n baie lae giftigheid, met 'n giftigheidsaanslag van meer as (LD) 50 mL/kg.

Biodiesel kan in suiwer vorm (B100) gebruik word of kan vermeng word met petroleumdiesel teen enige konsentrasie in die meeste moderne dieselenjins. Biodiesel sal natuurlike rubberpakstukke en -buise in voertuie aanval. Die materiaal word egter selde in moderne motors gebruik. Die onvolledige verwydering van metanol wat as katalisator van die transesterifikasie proses gebruik word is waarskynlik verantwoordelik vir die aanval op die rubber.

Biodiesel se hoër smeringsindeks vergeleke met petroleumdiesel is 'n voordeel en kan bydrae tot verlengde lewensduur van die brandstofinspuiters. Biodiesel is 'n beter oplosmiddel as petrodiesel en daar is gevalle aangeteken waar dit neerslae in brandstoflyne afbreek in enjins wat voorheen met petroleumdiesel gewerk het. Die gevolg is dat brandstoffilters en inspuiters verstop kan raak met partikels as 'n oorskakeling gedoen word. Daar word dus gewoonlik aanbeveel dat die brandstoffilters geruil word binne sowat 1000–1300 km na die omskakeling.

Suiwer onversnitte biodiesel kan in enige dieselvoertuig se tenk gebruik word. In die winter word spesiale lae-temperatuur biodiesel gewoonlik verkoop om vloeibaarheidsprobleme te voorkom. Biodiesel word deur miljoene motoreienaars in Europa gebruik (veral in Duitsland).

Biodiesel kan klein, maar problematiese hoeveelhede water bevat. Alhoewel dit hidrofobies is, kan dit 'n mate van water uit die atmosfeer absorbeer. Verder kan daar ook oortollige water vanuit die verwerking daarin oorbly of water vanaf kondensasie in stoortenke kan ook kontaminasie veroorsaak. Water veroorsaak die volgende probleme:


Biodiesel kan ook gebruik word as verhittingsbrandstof in huishoudelike en kommersiële ketels. Tegniese navorsing is al in die Verenigde Koninkryk gedoen. Andrew Robertson het tydens die Biodiesel Expo in 2006 in die VK sy werk ten toon gestel en aangedui dat B20 biodiesel die VK se huishoudelike CO emissies met 1,5 miljoen ton per jaar kan verminder en sou slegs sowat 330 000 hektaar vrugbare grond vereis om die vereiste biodiesel vir die VK se verhittingsbrandstofsektor te vervaardig. Sy navorsing het ook aangedui dat bestaande ketels maklik en goedkoop omgeskakel kan word om biodiesel te gebruik as die B20 mengsel gebruik sou word.

Verhittingsolie met 'n bymenging van tussen 5 en 20 persent biodiesel word in Duitsland sedert 2008 bemark, en die kogenerasie-aanleg van die Duitse bondskanselier se kantoor in Berlyn ("Bundeskanzleramt") maak reeds gebruik van hierdie biobrandstof.

Wêreldwye biodieselvervaardiging het in 2005 3,8 miljoen ton beloop. Ongeveer 85% biodieselvervaardiging het in die Europese Unie plaasgevind. Kleinhandelpryse in die V.S.A., wat federale en ander staatsbelastings insluit, is ongeveer 12 Amerikaanse sent laer as petroleumdiesel en die prys van B20 is ongeveer dieselfde as dié van petroleumdiesel daar.

Veresterde biodiesel bestaan uit 'n mengsel van mono-alkielesters van lang ketting vetsure. Die algemeenste vorm gebruik metanol om metielesters aangesien dit die goedkoopste beskikbare alkohol is. Etanol kan egter ook gebruik word om etielester biodiesel te vervaardig en hoër alkohole soos isopropanol en butanol is ook al gebruik. Die gebruik van alkohole met hoër molekulêre massas verbeter die koue vloei-eienskappe van die resulterende ester ten koste van 'n minder doeltreffende transesterifikasie reaksie. 'n Lipied-transesterifikasieproses word gebruik om die basisolie na die verlangde esters om te skakel.

Enige vrye vetsure in die basisolie word óf na seep omgeskakel en in die proses verwyder, óf hulle word verester (en lewer biodiesel) met behulp van 'n suurkatalisator. Na hierdie verwerking het biodiesel (anders as gewone plantolie) verbrandingseienskappe wat baie ooreenstem met dié van petroleumdiesel.

'n Byproduk van die veresteringsproses is die vervaardiging van gliserol. Vir elke 1 ton biodiesel wat vervaardig word, word 100 kg gliserol vervaardig. Oorspronklik was daar 'n waardevolle afsetmark vir gliserol wat die ekonomie van die proses bevorder het. Met die toename in wêreldwye biodieselvervaardiging, het die markprys vir ru-gliserol (wat 20% water en katalisatorreste bevat) skerp gedaal. Navorsing word gedoen op die gebruik van gliserol as 'n chemiese bousteen. Een só 'n poging is die Verenigde Koninkryk se gliserol-uitdaging.

Gewoonlik moet hierdie ru-gliserol verder gesuiwer word, tipies deur vakuumdistillasie. Dit is 'n baie energie-intensiewe proses. Die gesuiwerde gliserol (98%+) kan dan direk gebruik word of omgeskakel word na ander produkte. Verskeie projekte is in die verband aangekondig:

'n Verskeidenheid olies kan gebruik word om biodiesel te vervaardig. Dit sluit in onder andere:

Wêreldwye vervaardiging van plantolie en dierevet is nie voldoende om vloeibare fossielbrandstowwe te vervang nie. Omgewingsbewuste groepe maak ook beswaar teen die grootskaalse boerderybedrywighede en die gevolglike oorgebruik van kunsmis en plaagdoders, asook die omskakeling van grond wat benodig gaan word om meer plantolies te vervaardig.

Baie mense stel voor dat gebruikte plantolies die beste bron van biodiesel sal wees. Die beskikbare hoeveelhede is egter drasties minder as die hoeveelheid petroleumbrandstowwe wat verbrand word vir vervoer en huishoudelike verhitting in die wêreld. Neem kennis dat een liter afvalolie nie gelykstaande is aan een liter biodiesel nie.

Die plante wat biodiesel kan lewer gebruik fotosintese om sonenergie na chemiese energie om te skakel. Die gestoorde chemiese energie word vrygestel wanneer die brandstof verbrand word en daarom kan plante 'n hernubare bron van biodieselproduksie wees. Die meeste koolstofdioksied wat vrygestel word se oorsprong is hoofsaaklik die gas wat deur die plant uit die atmosfeer geabsorbeer is, dus behoort die vervaardiging van kweekhuisgasse baie klein te wees. Skeptici beweer egter dat daar baie fossielbrandstowwe gebruik word in die vervaardiging van misstowwe en ander insette wat die prentjie minder rooskleurig laat lyk.

Voermateriale se opbrengs per hektaar het 'n invloed op die lewensvatbaarheid van so 'n voermateriaal om betekenisvolle hoeveelhede brandstof te lewer. Die voermateriaal met die hoogste voer opbrengs vir biodiesel is alge, wat soveel as 250 keer die hoeveelheid olie per hektaar as sojabone kan lewer.


Die energie-inhoud van biodiesel is ongeveer 90% minder as dié van petroleumdiesel.

'n Studie deur drs. Dyne en Raymer van die "Tennessee Valley Authority" toon dat die gemiddelde Amerikaanse plaas ongeveer 82 liter per hektaar verbruik om 'n gewas te verbou. Die gemiddelde raapsaadoes se gemiddelde olielewering is egter rondom 029 ℓ/ha en hoë-opbrengs saad kan soveel as 1 356 ℓ/ha lewer. Die inset/uitsetverhouding in hierdie gevalle is ongeveer 1:12.5 en 1:16.5. Die fotosinteseproses lê ongeveer 3-6% van die totale stralingsenergie vas. en as die totale massa van die oes gebruik kan word vir energieproduksie sal die oorhoofse doeltreffendheid van hierdie ketting ongeveer 1% wees. Dit vergelyk nie gunstig met sonselle wat met 'n elektriese aandrywer gekoppel is nie, maar dit ding egter wel mee met sonselle ten opsigte van koste en die gemak waarmee dit uitgerol kan word, aangesien sonselle steeds ongeveer VS$1000 per vierkante meter kos. Hierdie statistieke is egter nie voldoende om aan te dui of so 'n verandering ekonomies sin sal maak nie. Verdere faktore moet ook in ag geneem word, soos die brandstofekwivalent van die energie wat vereis word om dit te verwerk, die opbrengs van brandstof vanuit ru-olie, die opbrengs wat verkry kan word uit voedselverbouing, die impak wat biodiesel op kospryse sal hê en die relatiewe koste van biodiesel teenoor petroleumdiesel. 'n Gesamentlike studie deur die Verenigde State se departemente van energie en landbou het baie van die verskillende kostes betrokke by die vervaardiging van biodiesel nagegaan en gevind dat dit 'n opbrengs van 3,2 eenhede brandstof lewer vir elke eenheid fossielbrandstof wat verbruik word.

Daar word na hierdie mate verwys as die "netto energiewins". 'n Vergelyking van petroleumdiesel, petrol en bio-etanol wat gebruik maak van die syfers deur die Verenigde State se departement van landbou kan op die Minnesota departement van landbou se webwerf verkry word.

Die debat oor die energiebalans van biodiesel woed egter steeds voort. Die volledige oorgang na biobrandstowwe sal groot stukke grond verg indien tradisionele gewasse verbou word. Lande met baie groot ekonomieë sal veral groot probleme ervaar, aangesien energieverbruik eweredig is aan ekonomiese uitset.

As slegs tradisionele voedingsgewasse benut word sal die meeste lande nie voldoende verboubare grond hê om biobrandstowwe vir hulle voertuie te vervaardig nie. Lande met kleiner ekonomieë (en daarom 'n kleiner energieverbruik) en meer verboubare grond mag hulself dalk in 'n gunstiger situasie bevind, al sou baie streke dit nie kan bekostig om grond van voedselverbouing na brandstofproduksie om te skakel nie. Vir derdewêreldlande, sal biodieselbronne wat marginale grond benut meer sin maak.

Ongebruikte woestynland (wat baie sonstraling ontvang) kan gebruik word om alge te verbou en kan alge plaasafval en oortollige CO vanaf fabrieke benut om die groei van die alge te versnel.

In tropiese gebiede soos Maleisië en Indonesië word oliepalms baie vinnig aangeplant om tred te hou met die groeiende aanvraag na biodiesel in Europa en ander markte. Daar word beraam dat palmolie-diesel in Duitsland slegs sowat 'n derde van raapsaad-diesel kos.

Termiese depolarisasie is 'n belangrike nuwe proses vir die afbreek van komplekse organiese materiale na ligter rou olie. Hierdie materiale kan nie-oliegebaseerde afvalprodukte insluit, soos byvoorbeeld ou bande, hout en plastiek. Die proses maak die natuurlike geologiese prosesse na wat, soos vermoed word, betrokke was by die vorming van fossielbrandstowwe. Onder die werking van druk en hitte word langkettingpolimere van waterstof, suurstof en koolstof ontbind na korter ketting petroleumkoolwaterstowwe.





</doc>
<doc id="23563" url="https://af.wikipedia.org/wiki?curid=23563" title="Biogas">
Biogas

Biogas verwys na 'n gas wat ontstaan tydens die biologiese ontbinding van organiese materiaal. Biogas ontstaan uit die afbreek van biogeniese materiaal en word daarom as 'n biobrandstof beskou. Een soort biogas ontstaan uit die gisting of anaerobiese vertering van biodegradeerbare materiale soos biomassa, dieremis of riool, munisipale afval en energie-gewasse. Hierdie soort biogas bestaan hoofsaaklik uit metaan en koolstofdioksied. 'n Ander soort biogas ontstaan deur die vergassing van hout of ander soorte biomassas. Hierdie soort Biogas bestaan hoofsaaklik uit stikstof, waterstof en koolstofmonoksied met spoorhoeveelhede metaan daarin.

Biogas kan as 'n motorbrandstof gebruik word, om elektrisiteit mee op te wek. Dit kan ook regstreeks verbrand word vir kosmaak-, verhitting- en beligtingsdoeleindes.

Die kern van 'n biogas-aanleg bestaan gewoonlik uit 'n anaerobiese verteerder. Hierdie aanlegte word gevoer met verteerbare materiale soos die oorblyfsels van landbouprodukte soos mielies of bioafbreekbare afval wat rioolslyk en voedselreste kan insluit.

Biogas ontstaan ook in vullishope waar organiese afval onder anaerobiese toestande ontbind. Die afval word bedek met grond en meganies saamgepers deur die gewig van die materiaal wat daarbo-op neergelê word. Hierdie materiaal help dan om te verhoed dat suurstof by die afval uitkom en skep sodoende die anaerobiese toestande waarin die mikrobes gedy. Hierdie gas hoop op en word stadig maar seker in die atmosfeer vrygelaat as daar nie maatreëls in plek gesit is om die gas op te vang nie. Hierdie gas is gevaarlik om drie hoofredes. Die gas kan ontplof as dit in die regte verhoudings met lug vermeng word (Plofbare limiete is tussen 5 en 15% metaan. Die metaan wat in biogas is ook 'n baie skadeliker kweekhuisgas as koolstofdioksied. Die gas afkomstig van vullishope wat na die atmosfeer ontsnap maak dus 'n beduinde bydrae tot aardverwarming. Verder dra die vlugtige organiese verbindings in die vullishoopgas by tot die vorming van fotochemiese waas.

Die samestelling van biogas wissel afhangende van die oorsprong van die anaerobiese verteringsproses. Vullishoopgas het tipies metaankonsentrasies van rondom 50%. Gevorderde afvalbehandelingstegnologieë kan biogas produseer met 'n metaaninhoud van tussen 55-75%.

Die opbrengste van biogas hang af van die energie-inhoud van die ontbindende organiese materiaal. Hieronder is 'n lys wat die gasopbrengs vir verskeie materiale uiteensit:

Biogas kan gebruik word in die opwekking van elektrisiteit, vir die kookdoeleindes en vir ruimte-, water- en prosesverhitting. Wanneer die gas saamgepers word kan dit saamgeperste aardgas vervang vir gebruik in voertuie, waar dit gebruik as 'n brandstof vir 'n binnebrandenjin of brandstofsel.

Die metaan binne in die biogas kan gekonsentreer word tot op dieselfde standaard as aardgas. In die geval word daar dikwels na die gas as biometaan verwys. Biogas moet gesuiwer word indien dit tesame met aardgas in pyplyne versprei word. Koolstofdioksied, water, waterstofsulfied en partikels moet verwyder word indien dit teenwoordig is. Saamgeperste biogas word oraloor in Swede, Switserland en Duitsland gebruik. In Swede is daar 'n biogas-aangedrewe trein wat al sedert 2005 in gebruik is.

PetroSA bedryf sedert 2007 'n aanleg met 4,2 MW kragopwekker. Die aanleg word gefinansier deur die koolstofkrediete wat spruit uit die Kyoto Protokol se skoon omgewingsontwikkelingsmeganisme. Die biogas word vervaardig deur die anaerobiese vertering van proseswater afkomstig van PetroSA se aanleg in Mosselbaai. Die projek sou nie lewensvatbaar gewees het sonder die finansiering wat deur die koolstofkrediete daargestel is nie. Verskeie boere het al ook met die alternatiewe brandstof geëksperimenteer. Die maatskappy Talbot & Talbot het ook al verskeie anaerobiese verteringsaanlegte in Suid-Afrika opgerig.

'n Studie deur Professor J.M. Green en Mejuffrou N.T. Sibisi verbonde aan die Universiteit van Natal is in 2002 gedoen waar hulle anaerobiese verteerders by twee plattelandse gesinne in KwaZulu-Natal geïnstalleer het. Die gevolgtrekking was dat die biogas die gesinne se verbruik van vuurmaakhout heeltemal uitgeskakel het en ook hul verbruik van paraffien dramatiese verminder het. Die kapitaalkostes (Ongeveer R15 000) was egter ietwat bo die arm gesinne se vuurmaakplek.


</doc>
<doc id="23564" url="https://af.wikipedia.org/wiki?curid=23564" title="Bioenergie">
Bioenergie

Bioenergie is hernubare energie wat uit materiale met biologiese oorsprong verkry word. In sy nouste begrip is bioenergie sinoniem met biobrandstof – brandstof wat vanuit biologiese bronne afkomstig is. In 'n meer breër begrip verwys dit ook na biomassa – die biologiese materiaal wat as biobrandstof gebruik word – asook die sosiologiese, ekonomiese, wetenskaplike en tegnologiese studies wat op die verbruik van biologiese bronne vir energie fokus. Daar bestaan 'n effense tendens om eerder “bioenergie” in Europa te gebruik, en “biobrandstof” in Noord-Amerika.



</doc>
<doc id="23565" url="https://af.wikipedia.org/wiki?curid=23565" title="Sonenergie">
Sonenergie

Sonenergie (soms ook sonkrag genoem) is energie wat deur die son uitgestraal word. Sonenergie word vir eeue reeds in tradisionele tegnologieë gebruik. Dit word ook wyd gebruik op plekke waar ander energiebronne afwesig is, soos op afgeleë gebiede en in die ruimte. Sonenergie word as hernubaar beskou, omdat dit nog vir baie miljoene jare gebruik kan word.

By die ewenaar verskaf die son ongeveer 1 000 watt per vierkante meter op die aarde so oppervlak.

Sonenergie word vir verskeie aanwendings gebruik:

'n Ingewikkelde reeks kernreaksies binne-in die son is verantwoordelik vir die vrystelling van energie. Die temperatuur in die kern van die son word op 20 000 000 °C geraam.

Sonenergie beweeg ongeveer 150 miljoen kilometer voordat dit die atmosfeer van die aarde bereik. Sonenergie bereik die aarde se atmosfeer in die vorm van sonstraling. Baie daarvan is direkte sonlig, terwyl die res deur die atmosfeer verstrooi word om die agtergrondstraling te vorm. Slegs 'n klein gedeelte van die straling, bekend as die sigbare spektrum, is sigbaar vir die menslike oog. Aan albei kante van die sigbare spektrum is onsigbare infrarooi en ultraviolet straling. Die atmosfere van die son sowel as die aarde absorbeer sekere bande van die spektrum sodat dit in werklikheid die absorpsiespektrum van die lig is wat na die aarde deursypel. Indien slegs 0,01 % van hierdie straling in hoëgraadse energie omgesit kan word, sou dit voldoende gewees het om in die huidige behoeftes van die mensdom te voorsien.

Die sonenergie wat die oppervlak van die aarde bereik, is meer as voldoende vir die energiebehoeftes van die mens. Ongelukkig gaan hierdie energie meesal verlore omdat daar tot dusver nog nie doeltreffender metodes gevind is om dit op te vang vir verbruik in die vorm van sonkrag nie.

Die energiekrisis verteenwoordig die mens se groeiende bewuswording van sy beperkte bronne om hoëgraadse energie te produseer in 'n tyd waarin brandstofreserwes vinnig besig is om te kwyn. Selfs al is die probleem vir ons huidige tegnologie te groot, is daar verskeie maniere waarop die ergste gevolge bekamp kan word. Ten eerste is daar die bewaring van ons waardevolle en beperkte energiebronne. Ten tweede sal die gebruik van kern- en biobrandstowwe ál belangriker word vir die voortbestaan van die mens. Ten derde sal baie fondse bewillig moet word vir navorsing na doeltreffender metodes om alternatiewe bronne te benut.



</doc>
<doc id="23566" url="https://af.wikipedia.org/wiki?curid=23566" title="Fotovoltaïese energie">
Fotovoltaïese energie

Fotovoltaïese energie is sonenergie wat deur middel van fotovoltaïese selle of sonpanele direk in elektrisiteit omgeskakel word. Die produksie van fotovoltaïese selle het die afgelope jare drasties toegeneem. In 2005 was die totale nominale spitskrag van geïnstalleerde sonpanele omtrent 3 700 MW — 'n styging van 42% teenoor die vorige jaar.



</doc>
<doc id="23567" url="https://af.wikipedia.org/wiki?curid=23567" title="TSV Großbardorf">
TSV Großbardorf

TSV Großbardorf is 'n sportklub uit Großbardorf in die deelstaat Beiere in Duitsland, veral bekend vir sy sokkerafdeling. Die klub is in 1923 gestig met die huidige naam en het ook afdelings vir tafeltennis en kegelbal.

Die klub het die eerste keer op die sokkerradar verskyn in 1993 toe die Beierse "Landesliga Noord" gehaal is en in 2003 is die Oberliga Beiere gehaal, 'n baie groot prestasie vir so 'n klein dorpie (minder as 1 000 inwoners – 31 Desember 2006).



</doc>
<doc id="23569" url="https://af.wikipedia.org/wiki?curid=23569" title="1386">
1386

Die jaar 1386 was 'n gewone jaar wat volgens die Gregoriaanse kalender op 'n Sondag begin het. Dit was die 86ste jaar van die 14de eeu n.C. Soos ander gewone jare het die jaar 12 maande, 52 weke en 365 dae gehad.




</doc>
<doc id="23571" url="https://af.wikipedia.org/wiki?curid=23571" title="Embraer">
Embraer

Embraer, die Empresa Brasileira de Aeronáutica S.A., is 'n Brasiliaanse vliegtuigvervaardiger. Embraer vervaardig kommersiële, militêre en luukse stralers vir sakeondernemings. In die tydperk tussen 1999 en 2001 was Embraer die grootste uitvoerder in Brasilië en is tans nog steeds een van die drie belangrikste vervaardigers van uitvoergoedere. Na Boeing en Airbus verkoop Embraer die derde grootste aantal kommersiële vliegtuie en het ook die vierde grootste aantal werknemers na Boeing, Airbus en Bombardier.

Embraer is in 1969 deur die Brasiliaanse regering gestig en word tans deur institusionele beleggers beheer. Die maatskappy se hoofkwartier, sy belangrikste produksieaanleg en sy ingenieurs- en ontwerpkantore is in São José dos Campos geleë, 'n stad in die Brasiliaanse deelstaat São Paulo. 

Embraer is ook 'n belangrike vervaardiger van onderdele en doen toetsvlugte in een van sy produksieaanlegte in Gavião Peixoto (deelstaat São Paulo). Hierdie fabriek beskik ook oor 'n landingsbaan van 16 400 voet lengte.



</doc>
<doc id="23572" url="https://af.wikipedia.org/wiki?curid=23572" title="Americana, São Paulo">
Americana, São Paulo

Americana is 'n stad in die binneland van die Brasiliaanse deelstaat São Paulo met 'n oppervlakte van 134 vierkante kilometer en 203 283 inwoners (2008). Die stad lê in die metropolitaanse gebied van Campinas (Portugees: "Região Metropolitana de Campinas"), sowat 40 kilometer van Campinas en 140 kilometer van São Paulo af.

Americana het sy naam aan vlugtelinge van die Amerikaanse Burgeroorlog te danke wat hulle in 1866 in die gebied gevestig het. Een van die bekendste immigrante was William H. Morris, 'n senator van Alabama. Die nedersetting het ná die voltooiing van 'n spoorwegverbinding in 1875 en die oprigting van 'n katoenfabriek 'n ekonomiese opswaai beleef.

Omtrent 1904 het die dorp die naam "Vila dos Americanos" ("Dorp van die Amerikaners") en in 1924 stadstatus gekry. Tans vorm ligte nywerhede en voedselverwerking die ekonomiese basis van Americana.

Die belangrikste besienswaardighede is die "Opvoedkundig-Geskiedkundige Museum Dr. João da Silva Carrão", wat die slawerny en katoenverbouing behandel, en die Museum vir Eietydse Kuns.



</doc>
<doc id="23574" url="https://af.wikipedia.org/wiki?curid=23574" title="Gautrein">
Gautrein

Die Gautrein is 'n 80km lange hoëspoedtreinroete in Gauteng, Suid-Afrika. Die projek is ontwerp om Johannesburg via Sandton met O.R. Tambo Internasionale Lughawe en Pretoria (Tshwane) te verbind; altesaam 10 stasies is gebou en in gebruik gestel.

Aanvanklik sou die projek op een slag in diens gestel word, maar as gevolg van die FIFA 2010 Sokkerwêreldbekertoernooi wat in Suid-Afrika gehou is, is slegs die eerste fase tussen O.R. Tambo Internasionale Lughawe en Sandton in 2010 betyds vir die wêreldbeker voltooi.

Die tweede fase is op 2 Augustus 2011 in diens gestel en verbind Hatfield, Pretoria met Sandton en Sandton met Rosebank. Die finale fase tussen Rosebank en Johannesburg (Parkstasie) is op 7 Junie 2012 in diens gestel nadat waterprobleme in die tonnel eers opgelos moes word.

In die middel van die jaar 2000 het Sam Shilowa, die Premier van Gauteng, die implementering van hierdie vervoerprojek afgekondig. Die naam van die projek is afgelei van die naam van Gauteng; deels omrede albei groot stede (Johannesburg en Pretoria) in die besige provinsie geleë is.

Een van die doelwitte van die projek was om die verkeersinfrastruktuur te verbeter tussen die twee belangrikste stede in Gauteng. Die deurslaggewende faktor was die feit dat die FIFA Sokkerwêreldbekertoernooi in 2010 in Suid-Afrika sou plaasvind, en die land bekend is onder toeriste en inwoners vir sy onvoldoende openbare vervoerstelsel. Mnr. Jack van der Merwe is as projekbestuurder aangestel. 

In 2002 is voornemende kontrakteurs genooi om tenders in te dien. Daar was sowat R7 miljard vir die projek beskikbaar gestel. Twee konsortiums, Bombela en Gauliwe, het tenders ingedien. Na beoordeling van die tenders is die projek aan die Bombela-konsortium toegeken. Hulle het toe in Oktober 2004 enorme druk op die regering uitgeoefen en gedreig dat hulle uit die wedloop sal onttrek indien die kostes vir die projek nie verhoog sou word nie. Die finale koste het uiteindelik verhoog tot R25.4 miljard.

Die Bombela-konsortium, wat die kontrak verkry het, is saamgestel uit 4 firmas, waarvan elkeen 'n aandeel van 25 persent hou. Die Franse Maatskappy "Bouygues Travaux Publics" was vir die grawe van die tonnels en spoorlynkonstruksie verantwoordelik. 'n Kanadese maatskappy, "Bombardier", het die rytuie (waens en lokomotiewe) verskaf, en bedryf die treinstelsel. Daarby is nog twee Suid-Afrikaanse maatskappye "Murray & Roberts", 'n boukonstruksiemaatskappy, asook "Strategic Partners Group" ('n swart bemagtigingsgroep) deel van die konsortium.

Die projek is die grootste en duurste vervoerinfrastruktuurprojek wat ooit deur die provinsiale regering voorgestel is, maar snaaks genoeg is dit nooit in die provinsiale wetgewer gedebatteer of voorgelê vir enige belangrike openbare debat voor dit goedgekeur en die tender uitgegee is nie. Oorspronklik het die kostes van die projek sowat R3.5 - 4 miljard beloop in 2000 toe die projek deur Premier Shilowa voorgestel is. Hierdie bedrag is hersien na R7 Miljard vir die doel van die OIS (Omgewingsimpakstudie) proses in 2003 en was later gefinaliseer op R20 miljard (sowat $3.7 miljard) in 2005, daarna is 'n suksesvolle bieër vir die projek bekendgemaak en die kontrak het tot stand gekom.

Die nasionale en provinsiale regerings sou elk R 10 miljard bydra en die konsessiehouer, Bombela, moes die res bydra.


Daar was aanvanklik baie kritiek teen die projek. Daar is kritiek teen die feit dat die townships van Suid-Afrika (soos Soweto in Johannesburg en Mamelodi in Pretoria) nie in die projek ingesluit is nie. 'n Verdere probleem is ook die interskakeling met ander transportmodusse soos taxis en busse.


Die topspoed van die treine is 160 km/h, die reistyd vanaf Parkstasie in Johannesburg na Hatfield, die eindstasie in Pretoria, duur ongeveer 42 minute. Die tog vanaf Sandton-stasie na die Internasionale Lughawe is 15 minute. Altesaam 24 treine is beskikbaar bestaande uit 4 waens elk en tydens spitstyd 8 waens elk. Tussen Pretoria en Johannesburg vertrek 'n trein elke 12 minute in spitstyd en buite spitstyd elke 18 minute. Naweke is daar elke halfuur 'n trein beskikbaar.

Die spoorwydte van die trein is breër as die standaard 1 067 mm Suid-Afrikaanse smalspoor, ook bekend as Kaapspoor (Engels: "Cape Gauge"); die standaard Europese spoorwydte van 1435 mm word gevolg.

Alvorens 'n persoon die trein (of die trein se busse en parkering) kan gebruik, moet 'n goue kaart aangekoop word en geld op die kaart gelaai word. Die kaarte kan by stasies aangeskaf word deur 'n vorm in te vul en R10 te betaal. 'n Minimum van R20 moet gelaai word voordat enige van die dienste gebruik kan word.

Betaal-soos-u-reis, sowel as tydgebonde pakkette, is vir gereelde reisigers beskikbaar. Ritkostes word by stasies en op die Gautrein se webtuiste gepubliseer.

Ruim parkeergeriewe is by stasies beskikbaar. Die eerste 15 minute van parkering by stasies is gratis, daarna word R10 vir die eerste 24 uur gehef op voorwaarde dat die Gautrein gebruik word. Parkering sonder dat die trein gebruik word beloop R80 vir die eerste 24 uur.

Busse word ingespan om mense in 'n radius van ongeveer 15 km om stasies te bedien. Busgelde beloop R20 ongeag waar 'n persoon op- of afklim. As 'n persoon binne 1 uur die Gautrein gebruik, word R14 op die kaart gekrediteer en die busrit kos dan slegs R6. Tydens spitstye vertrek busse elke 12 minute vanaf die gemerkte bushaltes; andersins elke 20 minute.

Sekuriteitswagte is 24 uur per dag op stasies beskikbaar en alle treine word deur sekuriteitskameras dopgehou. Alle rytuie en waens is ook van 'n noodstop-fasiliteit voorsien wat deur passasiers geaktiveer kan word in 'n noodsituasie.



</doc>
<doc id="23585" url="https://af.wikipedia.org/wiki?curid=23585" title="Drywing">
Drywing

Drywing is die tempo waarteen arbeid verrig word of waarteen energie oorgedra word. Die SI-eenheid van drywing is die watt (simbool: W). 

Die definisie van drywing is
waar
In die SI-stelsel verteenwoordig hierdie stelling 'n energieverbruik van een joule per sekonde.

Die eerste eenheid vir drywing was die perdekrag ("horsepower") (simbool: HP) wat deur James Watt in ongeveer 1770 geskep is. Een perdekrag was die drywing nodig om 550 pond met 'n spoed van een voet per sekonde te hys. Teen die einde van die negentiende eeu was die "Pferdestärke" (PS) in Duitsland geskep. Die "Pferdestärke" was die drywing nodig on 75 kilogram met 'n spoed van een meter per sekonde to hys.

Die vergelyking van hierdie eenhede is

Die stelling vir drywing kan vervorm word vir verskeie stelsels. 

In elektriese stelsels is die stelling vir elektriese drywing:
waar
'n Gemiddelde kragsentrale wek ongeveer 500 megawatt (MW) op. Dit beteken dat dit 500 miljoen joule energie per sekonde opwek.

In 'n draaiende stelsel is die stelling vir drwying:
waar 

In vloeier meganika is die stelling vir drywing: 
waar 

In die praktyk word die minimum grootte van 'n elektriese motor vir 'n pomp met die volgende formule bereken:

waar:

Die woorde ""energie"" en ""drywing"" word dikwels verkeerdelik afgewissel in die geloof dat hulle dieselfde beteken.

"Perdekrag" is 'n eenheid van drywing en nie van krag nie. In die "Onse Vader"-gebed word die Latynse woord ""potestas"" as ""power"" in Engels, as ""puissance"" in Frans, as ""krag"" in Afrikaans, as "kracht" in Nederlands en as ""Kraft"" in Duits vertaal. In fisika, het die Franse woord ""puissance"" en die Engelse woord ""power"" dieselfde betekenis, dit wil sê "drywing" maar die Duitse woord ""Kraft"" en die Nederlandse woord "kracht" het dieselfde betekenis as die Afrikaanse woord, naamlik ""krag"".

In Nederlands word die woord "vermogen" in plaas van "drywing" gebruik.



</doc>
<doc id="23586" url="https://af.wikipedia.org/wiki?curid=23586" title="Joule">
Joule

Die joule (J) is 'n energie-eenheid wat gebruik word om alle energie mee te meet. Dit is na die 19de-eeuse wetenskaplike James Prescott Joule vernoem.

Die eenheidsstelling vir energie is
waar

Dus is die basiseenheidsstelling vir die joule

Die joule is 'n betreklik klein energie-eenheid. 'n Huishoudelike gloeilamp van 100 watt gebruik 100 J elektriese energie per sekonde. Die meeste verskaffers van elektrisiteit meet elektriese energie in 'n nie-SI-eenheid, die kilowatt-uur. Dit is gelyk aan 3 600 000 joule. Maar die kilowatt-uur is 'n klein eenheid om die energieverbruik van 'n land mee te meet. 'n Groter eenheid wat hiervoor gebruik word, is die mtce. Dit is die energie wat verkry word uit 'n miljoen ton steenkool en is gelyk aan ongeveer 10 miljard kilowatt-uur. In 1978 was die totale energieverbruik van die Verenigde State 339,8 mtce.



</doc>
<doc id="23587" url="https://af.wikipedia.org/wiki?curid=23587" title="Anemometer">
Anemometer

'n Anemometer is 'n instrument wat gebruik word om windsnelheid te meet. Die mees algemene soort bestaan uit drie klein bakkies wat op 'n vertikale draaispil gemonteer word. Hoe groter die windsnelheid, hoe vinniger roteer die bakkies. Ervare waarnemers kan die windsnelheid taamlik akkuraat skat sonder die gebruik van instrumente. Sulke skattings word gewoonlik aangedui as punte op die Beaufortskaal, wat wissel van windsterkte 0 (kalm) tot windsterkte 12 (orkaan).

Die sterkte van die wind hang af van die derde mag van die windsnelheid ("v³"), en dit beteken dat geringe fluktuasies in die windsnelheid groot veranderinge ten opsigte van die beskikbare energie sal veroorsaak. 'n Twintigpersent-afname in die windsnelheid sal byvoorbeeld die windenergie met ongeveer die helfte verminder. Ligte winde is nie in staat om die generators te draai nie, terwyl skade aangerig kan word indien die masjien in winde sterker as 30 m·s gebruik word.



</doc>
<doc id="23588" url="https://af.wikipedia.org/wiki?curid=23588" title="Windenergie">
Windenergie

Windenergie is 'n vorm van kinetiese energie in die wind. Die tekort aan brandstof mag in die toekoms nuwe belangstelling wek vir die kommersiële gebruik van seilskepe, maar die ware belang van windenergie lê in die ontwikkeling van stilstaande masjinerie om dit in elektrisiteit om te sit. Die meganiese apparate om energie van die wind te verkry, word windmeulens genoem, alhoewel die anglisistiese term "aerogenerator" ook soms gebruik word. Die instrument wat gebruik word om windsnelheid te meet, word 'n anemometer genoem.

Windmeulens is waarskynlik vir die eerste maal in die 7de eeu n.C. in Persië (hedendaagse Iran) gebruik om graan te maal of water te pomp. Sedert die 13de eeu het dit kenmerkend van die Europese landskap geword.

Daar word dikwels aan Nederland gedink as die land met die windmeulens, en tereg ook, aangesien daar teen die einde van die 18de eeu omtrent 20 000 windmeulens in Nederland in gebruik was. Die meeste hiervan is gebruik om water uit die laagliggende gebiede te pomp, om sodoende waardevolle grond van die see te herwin. Deesdae maak baie meer lande van windenergie gebruik, en volgens beraming was daar in 1975 reeds 150 000 klein windturbines in die VSA in gebruik.



</doc>
<doc id="23592" url="https://af.wikipedia.org/wiki?curid=23592" title="Windmeul">
Windmeul

'n Windmeul (ook 'n aërogenerator genoem) is 'n tipe masjien wat deur wind aangedryf word. Daar is twee soorte windmeulens: dié met 'n vertikale as, en dié met 'n horisontale as; elk waarvan daar twee subsoorte is, naamlik: windmeulens wat vir landbou bedoel is (vir waterpomp en graan maal), en windmeulens vir kragopwekking. Windmeulens wat windenergie (of kinetiese energie) in meganiese energie omsit word soms na verwys as "aërogenerators", moontlik om verwarring te voorkom. Meulens met 'n vertikale as draai soos spinwiele in die wind en kan deur wind uit enige rigting aangedryf word. Hulle is nie baie doeltreffend nie, en word dus nie so algemeen gebruik soos die meer konvensionele soort nie. Meulens met die gebruiklike horisontale as kan enige aantal blaaie hê, maar navorsing het bewys dat die ontwerp met twee blaaie die doeltreffendste is.

Hoe groter die deursnee van die rotorblaaie, hoe groter is die beskikbare energie. Die kragtigste windmeul wat nog gebou is, is gedurende die Tweede Wêreldoorlog in Vermont, VSA opgerig. Dié meul, met twee rotorblaaie 53 meter in deursnee, is ontwerp om 1,25 MW teen 'n windsnelheid van 13,4 m·s op te wek. Die projek is ná slegs 23 dae laat vaar, nadat een van die rotorblaaie gebreek het.

Dit is miskien betekenisvol dat 'n soortgelyke lot in 1962 die naasgrootste windmeul in Frankryk getref het. Hierdie meul is ook nie weer herstel nie. Hoewel klein windmeulens al eeue lank suksesvol gebruik word, het ervaring geleer dat die masjienbou-probleme wat met groot strukture gepaard gaan eers oorkom sal moet word voordat verdere vordering gemaak kan word.

In die tiende eeu vermeld Arabiese bronne horisontale windmeulens wat in Persië gebruik word. Dit is dikwels veronderstel dat dit die inspirasiebron vir die vertikale windmeulens van die Weste is en dat die Kruisvaarte die idee na die Weste gebring het. Die konstruksie is egter baie verskillend en die eerste melding van 'n windmeul in Palestina dateer van 1190 en verwys na 'n installasie wat deur die Kruisvaarders by die beleg van Akko gebruik is en waarskynlik van die westerse tipe is. Die oudste windmeulens in Europa word ongeveer 1150 in Engeland gevind en het moontlik onafhanklik ontstaan. In China word die windmeul van ongeveer 1230 gebruik. Hulle word vermeld in die memoires van Ch'hui-Tsai wat minister van Gengis Khan was. Sy beskrywing toon dat dit 'n Persiese tipe was.

Die geskikste gebiede vir die oprigting van windmeulens is òf aan die kus, òf in bergagtige streke. Die meeste lande besit dus die potensiaal om windenergie op groot skaal te benut. Die vernaamste probleme sluit in die hoë ontwikkelingskoste, onderbrekings in die voorsiening as gevolg van weersomstandighede en die vervoer van elektrisiteit van die kus na plekke waar dit benodig word.



</doc>
<doc id="23593" url="https://af.wikipedia.org/wiki?curid=23593" title="Geotermiese energie">
Geotermiese energie

Geotermiese energie oftewel aardhitte of ondergrondse warmte (nie met geotermiese krag te verwar nie) verwys na die hitte ("therme") wat deur die aarde ("geo") voortgebring word. Daar word geskat dat planeet Aarde se kern temperature van tot 7 000 °C bereik, en hierdie hitte straal opwaarts deur die aarde se binnekant na die oppervlak. Dit is dieselfde hitte wat die tektoniese beweging van die plate op die mantel voortdryf. Waar twee plate van mekaar af weg beweeg, stoot magma deur die gaping op, en waar twee plate bots, word een gewoonlik gesubdukeer onder die ander een, wat dan lei tot wrywing en verdere hitte (asook die verdere skepping van magma).

Hierdie prosesse laat toe dat pluime verskriklik warm binne-aarde-materiaal in aanraking kom met die aarde se oppervlak, en sodoende hitte na die aarde se oppervlak vervoer. Seismiese aktiwiteit is mees algemeen in hierdie plaatgrensareas, so aardbewings en vulkane word meesal hier aangetref.
In ander gevalle vorm groot poele magma onder die kors en hulle kan tot 'n miljoen jaar neem om af te koel. In hierdie gebiede stel diep verskuiwings die water in staat om diep af in die aarde te sypel – dit kan reënwater, water vanaf mere of damme, of selfs seewater wees. Hoe dieper na onder die water beweeg, hoe warmer word dit soos dit in aanraking kom met die magmapoele, en derhalwe sirkuleer dit terug na die oppervlak deur middel van konveksie.
Die resultaat kan wissel vanaf warmwaterbronne, spuitbronne, of modderbronne … tot selfs geotermiese reservoirs indien die water vasgevang word deur 'n oorliggende ondeurlatende rotslaag. Hierdie geotermiese reservoirs is aansienlik warmer as hulle oppervlakkige teenpartye, en bereik temperature van tot 350 °C.

Sodanige reservoirs word opgespoor deur van 'n reeks geologiese, seismiese, elektriese en geochemiese middele gebruik te maak, en dan word putte geboor om die stoom en warm water vry te laat - wat, op hulle beurt, ingespan word om turbine-generators te laat draai om elektrisiteit in geotermiese kraginstallasies op te wek.

Geotermiese energie is 'n energiebron wat as gevolg van gravitasionele botsings, atomiese reaksies en radioaktiewe splyting in die magma ontstaan. Die temperatuur styg gemiddeld met 25-30 °C per kilometer diepte, maar daar is uitsonderings. Plek-plek styg die temperatuur op 'n diepte van twee kilometer tot 360 °C. Hierdie verskynsel kom byvoorbeeld in Ysland, Italië, Nieu-Seeland en die Verenigde State voor. Kragopwekking deur middel van geotermiese stoom is vir die eerste keer in 1904 in die Italiaanse dorp Larderello suksesvol getoets, en sedert 1913 lewer 'n geotermiese kragsentrale elektrisiteit. Geotermiese krag kan egter ook naby die aarde se oppervlakte ontgin word. Alhoewel die klimaat in baie gebiede deur aansienlike lugtemperatuurskommelings tussen byvoorbeeld somer en winter gekenmerk word, verander die temperature in die boonste laag van die aardkors minder sterk. Vanuit die wiskundige standpunt bekyk, lyk die temperatuurskommelings op 'n soort harmoniese trilling. Teen 'n diepte van sowat vyf tot tien meter kom die temperatuur, wat in die grond gemeet word, min of meer ooreen met die jaarlikse gemiddelde temperatuur. Hierdie warmte word deur middel van spesiale borings na die oppervlak gepomp en veral vir die verwarming van geboue ingespan. In die somer kan elektrisiteit afkomstig van aardhitte egter ook vir verkoeling en lugreëling gebruik word.

Die skouspelagtige vrystelling van energie tydens 'n vulkaniese uitbarsting lewer dramatiese bewys van die groot hoeveelheid energie wat onder ons voete lê.

Ongeveer dertig tot veertig kilometer soliede rots skei ons van 'n laag warm, gesmelte rots, genaamd magma. Daar word gereken dat dié laag ongeveer 2 900 kilometer diep strek. Die magma is te diep, te warm, en te gevaarlik vlugtig om direk as energiebron gebruik te word. Tóg ontsnap die warmte uitwaarts na die boonste rotslaag wat die aardkors vorm. Soms word water as gevolg van ongewone geologiese formasies in poreuse rotse 'n paar kilometer onder die oppervlak van die aarde vasgevang. Dié water absorbeer dan geleidelik baie van die uitwaartsvloeiende hitte om 'n groot reservoir warm geotermiese vloeistowwe te vorm. Geisers (spuitbronne) en warmwaterfonteine ontstaan waar natuurlike skeure in die rotslaag die warm vloeistowwe toelaat om na die oppervlak te ontsnap.

Die temperatuur styg dramaties hoe meer in die rigting van die kern beweeg word. By dye aardoppervlakplate wissel die temperatuur van 0 tot 1 000 °C, by die mantel van 1 000 tot 2 000 °C, by die onder-mantel van 2 000 tot 4 500 °C, en by die kern word dit 4 500 °C.

Die gebruik van geotermiese energie vir verwarming is ten minste so oud soos die antieke Romeinse badhuis. Die grootskaalse benutting daarvan moes egter wag op die tegnologie van die 20ste eeu.

Ysland benut sy vulkane, geisers en warmwaterbronne reeds in só 'n mater dat geotermiese verwarmingskemas in die behoeftes van die hoofstad, Reykjavik, voorsien. Dis 'n moeilike en duur taak om te voorkom dat daar groot hitteverlies is uit die warwaterpype wat die energie van die opwekkingsterrein af moet vervoer. Om hierdie rede is geotermiese verwarming nie in gebiede ver van die geotermiese bronne moontlik nie. Die Franse is ook gelukkig om baie sulke bronne naby hul woongebiede te hê, en het teen 1990 al 500 000 huise deur geotermiese energie verwarm.

Die kleiner reservoirs nader aan die oppervlak word gewoonlik direk in die vorm van gesondheidspa's (warmwaterbronne), visplase, asook vir ander industriële en huishoudelike toepassings gebruik. Mense het reeds sedert antieke Romeinse tye van warmwaterbronne vir ontspannings- en ander doeleindes gebruik gemaak, en hulle gewildheid neem steeds toe: in Rusland, byvoorbeeld, word nie minder nie as 3 500 spa's bedryf.

In die landbousektor word warm water vanuit die geotermiese reservoirs benut vir kweekhuise. Dit is 'n baie effektiewe wyse om verhoogde temperature vir bepaalde oeste te handhaaf. In werklikheid het sommige landbougemeenskappe in Europa reeds vir honderde jare op hierdie wyse van geotermiese reservoirs gebruik gemaak om te verseker dat hulle oeste deur die bitterkoue winterseisoene kan oorleef om suksesvol te wees. 

Ander industriële toepassings sluit, onder andere, toepassings in akwakultuur (veral gewild in die Verre Ooste en die Verenigde State vir palings, alligators en tropiese visse), die varsprodukte-droogindustrie, melkpasteurisasie en die papiervervaardigingsproses in. Geotermiese kraginstallasies het die “groen” voordeel dat hulle nie gevaarlike kweekhuis-gasse vrystel, soos tradisionele fossielbrandstof-brandende kraginstallasies wel doen, nie. Geotermiese krag stel eerder net stoom (waterdamp) in die atmosfeer vry. Daar moet egter opgemerk word dat die verhittings-effek van kweekhuis-gasse versterk word deur die teenwoordigheid van waterdamp in die atmosfeer.

Sommige lande wat nie ondergrondse reservoirs besit nie, kan dit oorweeg om twee gate 'n ent van mekaar af in poreuse rotse te sink. Deur koue water in die een gat af te pomp, hoop hulle om 'n voorraad warm stoom uit die ander gat te verkry. Die koue water sal die warm rots afkoel, en die water sal deur die rots verhit word.

Aangesien hitte stadig van die kern van die aarde na buite uitstroom, kan energie wat van die reservoirs verkry word, nie dadelik vervang word nie. Geotermiese energie is dus nie vervangbaar in die leeftyd van die mens nie, maar sal uiteindelik oor 'n langer tydperk vervang kan word. Tóg is dié energiebron redelik konstant.



</doc>
<doc id="23595" url="https://af.wikipedia.org/wiki?curid=23595" title="RSV Würges">
RSV Würges

RSV Würges is 'n sokkerklub uit Bad Camberg in die deelstaat Hessen in Duitsland. "Würges" is 'n stadsdeel van Bad Camberg.

Die klub is op 1 Augustus 1920 gestig as "Fußball Verein Teutonia Würges". Teen 1922 was die klub bekend as "FV Borussia Würges" en in 1924 is die huidige naam aangeneem. Die klub se grootste prestasie was om die 3de rondte van die DFB-Pokal te haal in 1980. Die klub het ook in 1987 die "Hessenpokal" gewen en sodoende toegang tot die hoofrondte van die DFB-Pokal verkry, maar is hierdie slag in die eerste rondte uitgeskakel.




</doc>
<doc id="23599" url="https://af.wikipedia.org/wiki?curid=23599" title="Brandstofprospektering">
Brandstofprospektering

Die enigste manier om vas te stel of 'n gebied waardevolle brandstofneerslae besit, is om te boor of 'n gat te grawe en te kyk wat gebeur. Lank gelede het die prospekteerders in Amerika alles gewaag op boorgate wat dikwels min of geen kans op sukses gehad het nie. Vandag word daar altyd deeglike geologiese opnames gedoen voordat daar geboor word.

Geoloë gebruik 'n reeks wetenskaplike toetse om vas te stel presies wat onder die grond lê. Tydens 'n geologiese opname word groot gebiede vinnig en akkuraat op kaarte vasgelê met behulp van lugfotografie. Geoloë kan baie inligting omtrent ondergrondse rotsformasies van só 'n kaart verkry. Deur fossiele en rotsmonsters in 'n gekose area te versamel, kan geoloë dan die ouderdom en die soort gesteente bepaal wat op die kaart aangedui word.

Tydens 'n geofisiese opname verskaf moderne wetenskaplike instrumente akkurate inligting omtrent die fisiese eienskappe van die aarde, soos die magnetiese en gravitasieveldsterkte, elastisiteit, digtheid en die hoeveelheid radioaktiwiteit. Die geoloog gebruik hierdie inligting om sekere rotslae te identifiseer.

Seismiese metodes word algemeen in die olienywerheid gebruik om die teenwoordigheid van brandstof wat in die rots vasgekeer is, asook die dikte van die poreuse bronrotse te bepaal. Ontploffings wat gekontroleer word, stuur skokgolwe deur die aardkorts wat weer teruggekaats word na 'n reeks verklikkers, wat geofone genoem word. Die tyd wat dit die golwe neem om terug te keer, verskaf inligting oor die rotsformasies waardeur dit beweeg het. Hierdie inligting word ook in die steenkoolbedryf gebruik om die dikte en lengte van ondergrondse steenkoollae te bepaal. In die soek na die radioaktiwiteit wat dui op uraanafsettings, word vonktellers in oorvlieënde vliegtuie tans meer algemeen gebruik as Geiger-tellers wat in die hand gehou word.

Tydens 'n geochemiese opname word grond-, plant- en watermonsters ontleed met die hoop dat spoor-elemente wat met sekere ertssoorte verband hou, bespeur sal word. 'n Buitengewoon hoë persentasie radon ('n radioaktiewe gas wat uit radioaktiewe isotope van radium verval), dui dikwels op 'n uraanafsetting in die nabyheid.

Nie ál ons steenkool-, olie- en gasafsettings word onder die grondoppervlak gevind nie. Die rotse onder die seebodem word in toenemende mate 'n belangrike bron. Steenkoolafsettings in die kusgebiede mag selfs tot onder die seebodem strek. Prospekteerdery is baie moeilik in hierdie omstandighede.

Olie en gas word meesal in sedimentêre gesteentes soos sandsteen en kalksteen gevind. As gevolg van nuwe rotslae wat besig was om bo-op te vorm, is olie en gas uit die rots waarin hulle ontstaan het, na poreuse rots bokant hulle gepers. Hierin het hulle boontoe en sywaarts beweeg totdat syferdigte rots hul pad versper het. Só is olieversamelplekke gevorm.

Oliemaatskappye gebruik geofisiese metodes om die rotsformasies op te spoor wat moontlik olie en gas kan versamel. Algemene versamelplekke soos verskuiwings, antiklinale (plooirûe) en soutkoepels veroorsaak veranderinge in die aarde se magnetiese- en gravitasievelde. 'n Magentometer in 'n vliegtuig kan dikwels die teenwoordigheid van die meer magnetiese gesteentes vasstel. Soutkoepels naby die oppervlak veroorsaak 'n geringe afname in die aarde se gravitasieveld, en dít kan met behulp van 'n sensitiewe gravimeter gemeet word.



</doc>
<doc id="23603" url="https://af.wikipedia.org/wiki?curid=23603" title="Olie">
Olie

Olie mag na die volgende onderwerpe verwys:



</doc>
<doc id="23604" url="https://af.wikipedia.org/wiki?curid=23604" title="Aardgas">
Aardgas

Aardgas het die afgelope twee dekades al hoe belangriker geword, veral vir die lande van Wes-Europa, waar aardolie net op enkele plekke in die Noordsee gevind is, maar aardgas heelwat algemener en in groter hoeveelhede voorkom. Vir Suid-Afrika het aardgas in die tagtigerjare ook nuwe betekenis gekry. In hul soektog na aardolie het Soekor reeds 'n aantal redelik belowende aardgas bronne raak geboor en moontlik sal dit binne die volgende dekade ook vir Suid-Afrika van ekonomiese belang kan word. 

Aardgas omskryf die verskillende mengsels brandgasse wat in ondergrondse gesteentes vasgekeer is. Daar bestaan geen sekerheid oor die manier waarop aardgas ontstaan het nie. Dit word dikwels saam met olie aangetref. Dit het dieselfde samestelling as die myngas in steenkoolmyne. Die opsporing van aardgas en die boorwerk geskied op presies dieselfde manier as vir aardolie. Daarby vind ons dieselfde koolwaterstowwe in aardgas as in die geval van aardolie. Soms bevat dit aansienlike hoeveelhede onskadelike stikstofgas, maar wat wel skadelik en giftig is, is die swaelwaterstof wat soms gevind word en by verbranding swaeldioksied vrystel. 

Aardgas is hoofsaaklik saamgestel uit skoonbrandende metaan wat nie giftig is nie. Aardgas wat uit steenkool ontstaan, bestaan hoofsaaklik uit metaan en word droë aardgas genoem. Die samestelling van aardgas verskil van boorgat tot boorgat, maar by droë aardgas bly metaan die hoofbestanddeel (tussen 75% en 95%). Benewens metaan kan aardgas ook sekere koolwaterstowwe soos propaan of butaan bevat. Sulke aardgas word in die bedryf nat aardgas genoem. Die moontlikheid bestaan dat sulke aardgas ook by die vorming van steenkool ontstaan het en daarna deur die boonste aard- en rotslae kon dring. 'n Konsentrasie van aardgas word gevorm sodra dit deur 'n ondeurdringbare rotslaag gestuit word.

Warmwatertoestelle, stowe, verwarmingsapparaat in fabrieke, sportsale en swembaddens, en die verkoelingstelsels van ysskaatsbane werk alles met aardgas. In die nywerheid word aardgas ook meestal aangewend vir masjiene en apparaat wat nie heeldag gebruik word nie. Die gebruik van aardgas by kragsentrales en chemiese bedrywe hang af van die prys van die aardgas teenoor die van aardolie.

Vandat olie skaarser, duurder en moeiliker bekombaar is, het heelwat instansies reeds oorgeskakel na aardgas. Een van die belangrikste voordele van aardgas is in ieder geval die groter suiwerheid. Dit hoef maar min prosesse te ondergaan om dit suiwer en bruikbaar te kry. Dit besoedel nie die omgewing nie en het buitendien 'n groter gebruiksmoontlikheid as olie. 

Die aanlê, verwerking, opslag en verspreiding van aardgas: 

1. Aanlê per pypleiding

2. Afkoeling deur uitsetting om water en koolwaterstowwe te verwyder

3. Skeiding van die koolwaterstowwe

4. Verwydering van swaelwaterstof

5. Oksidasie van swaelwaterstof tot swael

6. Opslaghouers vir swael

7. Kondensasie van oorgeblewe koolwaterstowwe

8. Aardgas word vloeibaar gemaak deur verkoeling

9. Ondergrondse opslagtenk

10. Verdampers

11. Meet- en kontrolestasie

12. 'n Aardgastenkskip met opslagtenks vir vloeibare aardgas

13. Landswye en distriksnetwerke vir verspreiding van die gas

14. Verbruikers

Dis bekend dat die Chinese in 300 v.C. as deel van hul soutindustrie bamboespale gebruik het om aardgas uit ondergrondse reservoirs te lei. Vandag werk diamantpuntbore op groot produksieplatforms dag en nag om die aardgasvoorrade te bereik wat 3 000 meter onder die aarde se oppervlak vasgevang is.

Lande soos Algerië, wat groot hoeveelhede aardgas uitvoer, het installasies opgerig waarin gas vloeibaar gemaak word voordat dit vervoer word. Vloeibare aardgas word in verkoelde tenkskepe oor die wêreld versprei. Aardgasbronne in Lacq , Frankryk, bevat tot 15%  swaelwaterstof en moet eers deur afkoeling van die bruikbare gas geskei word.

Iran, Rusland, en Noord-Amerika blyk die grootste reserwes van aardgas te hê. Die ontdekking van groot hoeveelhede aardgas by Slochteren in Noordoos-Holland in 1959 het uitgebreide proefboorwerk in die Noordsee tot gevolg gehad. Aardgas uit die bronne by Slochteren in Nederland is van 'n besonder hoë gehalte en bevat geen onsuiwerhede wat eers met duur prosesse verwyder moet word nie. Daarom is aardgas in Nederland 'n redelik ekonomiese energiebron en word dit wyd oor die hele land gebruik. Aardgas word tans in Europa veral gebruik vir verwarmingsdoeleindes in installasies wat nie gedurig teen die volle vermoë hoef te werk nie.

Van die belangrikste probleme met aardgas word ondervind wanneer die bron onder die see lê. Dit moet dan met duur en kwesbare pypleidings na die industriële gebiede vervoer word. Noorweë het byvoorbeeld goeie bronne in sy konsessiegebied in die Noordsee raak geboor, maar kan dit nie ontgin nie. Tussen die bron en die kus van Noorweë lê so 'n breë trog dat dit nie met 'n pypleiding oorbrug kan word nie. Die meeste verbruikers in Brittanje ontvang nou aardgas deur 'n verspreidingsnetwerk wat direk deur 'n ondersese pypleiding verbind is met produksieplatforms in die Noordsee. Maar selfs vandag nog word hierdie kosbare brandstof deur oliemaatskappye weggebrand, omdat dit kommersieel nie so winsgewend blyk te wees as ru-olie nie.

Die tot nou toe bekende aardgas voorrade en jaarlikse produksie van die belangrikste gasproduserende streke. Die tempo waarteen die VSA sy eie voorrade verbruik kan veroorsaak dal hul bronne in die tagtigerjare uitgeput raak. Die Amerikaners oorweeg dit om dan gas uit Afrika en die Midde-Ooste aan te lê. Onlangse gasvondse langs ons eie Ooskus naby Mosselbaai, wat tot 1200 vate per dag sou kon lewer, maak hoegenaamd nie 'n beduidende persentasie uit van die wêreldproduksie as dit ontgin sou word nie.

Die geskiedenis van aardgas-ontginning is dus lank en kleurryk.

Steenkoolgas, wat vroeër 'n groot persentasie van die huishoudelike gasvoorraad uitgemaak het, is deur die distillasie van steenkool vervaardig. Daar is vandag meer effektiewe metodes om steenkool en olie in die skoner en doeltreffender vervangingsaardgas om te skakel.

Butaan en propaan word industrieel vervaardig deur die distillasie van olie. Dit word gerieflik as vloeistowwe teen normale temperature in drukvaste houers geberg, vir o.a. huishoudelike gebruik.

Die reeds beperkte voorraad olie en aardgas raak al hoe skaarser. Selfs al is die energie wat uit steenkool-, kern-, en ander bronne verkry word voldoende om die groot kragsentrales aan te dryf, kan dit in só 'n vorm voorkom dat dit nie geskik is vir gebruik in voertuie nie.

'n Moontlike oplossing is om waterstof te vervaardig. Hoewel waterstof nie as natuurlike brandstof voorkom nie, kan vervaardigde waterstof die energie van kragsentrales in 'n geskikte vorm vir praktiese gebruik opberg.

In hierdie proses word elektrisiteit deur gewone water gelei om sodoende die waterstof van die suurstof te skei. Met die nodige tegnologie kan die waterstof wat só vervaardig word uitstekende brandstof vir motors en vliegtuie uitmaak en selfs huishoudelike en industriële verwarming verskaf.




</doc>
<doc id="23614" url="https://af.wikipedia.org/wiki?curid=23614" title="Lys van lande volgens regeringstipe">
Lys van lande volgens regeringstipe

Hierdie is 'n Lys van Lande gerangskik volgens regeringsvorm.

Dit is lande waar 'n president die hoof is van die uitvoerende mag en onafhanklik is van die wetgewende mag.
Dit is lande waar 'n eerste minister die hoof is van die uitvoerende gesag en tewens van die wetgewende gesag. Daar is ook 'n president wat die simboliese hoof van staatshoof vervul.
Dit is lande waar 'n eerste minister die hoof is van die uitvoerende gesag en ook van die wetgewende gesag. Die staatshoof is 'n grondwetlike monarg wat slegs mag het met die toestemming van die regering.

Dit is lande waar 'n eerste minister die hoof is van die uitvoerende gesag, maar die monarg aansienlike politieke mag het wat hy of sy onafhanklik kan uitoefen.

Dit is grondwetlike monargieë waar koningin Elizabeth II die staatshoof is met 'n onafhanklike regering. Die koningin benoem simbolies 'n Goewerneur-Generaal wat as staatshoof dien. Die eerste minister is die hoof van die uitvoerende gesag en van die wetgewende gesag.

Dit is monargieë waar die monarg die hoof is van die uitvoerende gesag en alle mag uitoefen.

Die land erken 'n staatsgodsdiens en die staatshoof word aangedui deur 'n soort kerk of godsdienstige hiërargie.

Nie-demokratiese lande waar die politieke mag gekonsentreer is in 'n enkele politieke party waarvan de struktuur versmelt is met die regeringshiërargie.

Die leër van die land beheer die regering en alle hoë politieke beamptes is ook lid van die leërhiërargie.

Dit is state waar die regeringstelsel in oorgang of verwarring is en die op die oomblik nie geklassifiseer kan word nie.

Dit is state waar die federale regering die mag deel met half-onafhanklike streeksregerings.

State waar die federale regering 'n deel van die mag oorgekuif het na streeksregerings.



</doc>
<doc id="23617" url="https://af.wikipedia.org/wiki?curid=23617" title="100 v.C.">
100 v.C.




</doc>
<doc id="23618" url="https://af.wikipedia.org/wiki?curid=23618" title="Lys van lande volgens onafhanklikheidsdatum">
Lys van lande volgens onafhanklikheidsdatum

Onder volg 'n Lys van lande in chronologiese volgorde volgens onafhanklikheidsdatum. Lande wat deur meer as een onafhanklikheidsgebeurtenis gegaan het of op verskillende tye verskillende vorms van onafhanklikheid verkry word meer as een keer gelys.


</doc>
<doc id="23619" url="https://af.wikipedia.org/wiki?curid=23619" title="SG Sonnenhof Großaspach">
SG Sonnenhof Großaspach

SG Sonnenhof Großaspach is 'n sportklub uit Aspach in die deelstaat Baden-Württemberg in Duitsland, veral bekend vir sy sokkerafdeling. " Großaspach " is 'n dorpsdeel van Aspach en was tot 1972 'n onafhanklike dorp. Behalwe sokker het die klub ook afdelings vir gimnastiek, tafeltennis en kegelbal.

Die huidige klub het in 1994 ontstaan deur die samesmelting van "Spvgg Großaspach" en "FC Sonnenhof Kleinaspach". "Spvgg Großaspach" is in 1920 gestig en het ten tyde van die samesmelting in die "Landesliga Württemberg" op die sesde vlak meegeding. "FC Sonnenhof Kleinaspach" het in 1976 as 'n informele klub ontstaan in die "Hotel Sonnenhof" in "Kleinaspach" ('n dorpsdeel van Aspach) en is in 1982 amptelik opgerig. Ten tyde van die samesmelting het die klub in die "Kreisliga A" op die agste vlak meegeding.



</doc>
<doc id="23624" url="https://af.wikipedia.org/wiki?curid=23624" title="Despatch">
Despatch

Despatch is 'n dorp in die Oos-Kaapprovinsie van Suid-Afrika, geleë aan die suidoewer van die Swartkopsrivier tussen Port Elizabeth en Uitenhage.

Despatch het sy oorsprong in die plaaslike baksteenmakerye van die 19de eeu. Een van die vroeëre hoogoonde se skoorstene staan nog steeds, en ook Despatch se munisipale wapen pronk met 'n skoorsteen. Die dorp het in 1945 'n onafhanklike munisipaliteit geword.

Despatch staan vandag bekend vir sy jaarlikse Rose-skou, wat in Oktober plaasvind, en sy kunsfees.



</doc>
<doc id="23626" url="https://af.wikipedia.org/wiki?curid=23626" title="Menslike-ontwikkelingsindeks">
Menslike-ontwikkelingsindeks

Die Menslike-ontwikkelingsindeks (MOI, Engels: "Human Development Index (HDI)") is 'n vergelykende maatstaf van lewensverwagting, geletterdheid, opvoeding, en lewenstandaard vir al die lande van die wêreld. Dit bied 'n standaard wyse om welstand te meet, veral kinderwelstand. Dit word gebruik om te bepaal en aan te dui of 'n land ontwikkelde, ontwikkelende, of onderontwikkelde land is en om die impak wat ekonomiese beleide op lewensgehalte het, te meet. Die indeks is in 1990 deur die Indiese Nobelpryswenner Amartya Sen, Pakistanse ekonoom Mahbub ul Haq, met ondersteuning van Gustav Ranis van Yale Universiteit en Lord Meghnad Desai van die "London School of Economics" ontwikkel en word sedertdien deur die ontwikkelingsprogram van die Verenigde Nasies in die organisasie se jaarlikse menslike-ontwikkelingsverslag gebruik. Hoewel dit deur Sen as 'n "growwe meting", beskryf is as gevolg van die beperkings daarvan, vestig dit nogtans aandag op aspekte van ontwikkelings wat nie deur per capita-inkomste gedek word nie.

Die indeks meet gemiddelde prestasie in 'n land in drie basiese dimensies van menslike ontwikkeling:


VN-lidlande word elke jaar volgens die metings gelys en rangskik. Lande wat hoog op die lys verskyn gebruik dit om geskoolde immigrante te lok of emigrasie te ontmoedig

'n Alternatiewe maatstaf, die Menslike-armoede-indeks, fokus op die mate van armoede in 'n land.

In die algemeen om 'n rou-veranderlike, sê maar formula_1, na 'n eenheidslose indeks om te skakel (wat toelaat dat verskillende indekse by mekaar getel kan word), word die volgende formule gebruik:


waar formula_4 en formula_5 onderskeidelik die laagste en hoogste waardes is wat die veranderlike formula_1 kan bereik.

Die Menslike-ontwikkelingsindeks verteenwoordig dan die gemiddeld van die volgende drie algemene indekse:


Die verslag vir 2006 is in Kaapstad, Suid-Afrika, op 9 November 2006 bekendgestel. Die fokus van die verslag was op "mag, armoede en die globale waterkrisis." Meeste van die data wat vir die verslag gebruik is, dateer uit 2004 of te vore, wat dus 'n indeks vir 2004 verskaf. Nie alle VN-lidlande kies, of is in staat, om die statistiek wat benodig word, te verskaf nie.

Die verslag rapporteer 'n vertraging in wêreldwye Menslike-ontwikkelingsindeks aangesien die volgehoue verbeterings in ontwikkelde lande geneutraliseer is deur 'n algemene daling in die ontwikkelende lande. Lande in Afrika suid van die Sahara en Suid-Asië het beduidende dalings in die indeks beleef teenoor die waardes in die vorige verslag. Ander ontwikkelende lande het min of geen vooruitgang getoon nie.

'n Indekswaarde van minder as 0,5 word as verteenwoordigend van "lae ontwikkeling" gesien. 29 van die 31 lande in die kategorie is in Afrika, die ander twee in die kategorie is Haïti en Jemen. Die lande in Afrika suid van die Sahara wat die hoogste telling behaal het, Ekwatoriaal-Guinee en Suid-Afrika, het onderskeidelik die 120ste en 121ste plekke behaal met 'n waarde van 0.653).

'n Waarde van 0,8 of meer word as verteenwoordigend van "hoë ontwikkelling" gesien. Dit sluit in alle ontwikkelde lande soos die in Noord-Amerika, Wes-Europa, Oseanië, en Oos-Asië, asook sommige van die ontwikkelende lande in Oos-Europa, Sentraal en Suid-Amerika, Suidoos-Asië, die Karibbiese Gebied, en die olieryke Arabiese Skiereiland.


</doc>
<doc id="23630" url="https://af.wikipedia.org/wiki?curid=23630" title="Wapen van Thailand">
Wapen van Thailand

Die Nasionale Embleem (Nasionale Simbool) van Thailand vertoon die Garuda, 'n figuur uit beide Boeddhiste en Hindoe mitologie. In Thailand word die figuur vir die konklike familie gebruik. Die weergawe van die figuur word na verwys as Krut Pha, wat beteken " met uitgestrekte vlerke."

Die Garuda verskyn ook in die Wapen van Indonesië en as simbool van die hoofstad van Mongolië, Ulaanbaatar. Die embleem is soortgelyk aan die Indonesiese wapen in die sin dat die embleem nie 'n heraldiese skild insluit nie.

Thailand het ook vroeër 'n nasionale embleem in die heraldiese styl gehad in 1873-1910.



</doc>
<doc id="23635" url="https://af.wikipedia.org/wiki?curid=23635" title="Vlag van Thailand">
Vlag van Thailand

Die nasionale vlag van Thailand (Thai: ธงไตรรงค์ "Trairanga", "Thong Trairong", "Driekleurvlag") is op 28 September 1917 amptelik in gebruik geneem. Die vlag vertoon vyf horisontale bane in rooi, wit, blou, wit en rooi. Thailand vier sedert 2016 hul nasionale vlagdag op 28 September, en dit is ook ’n openbare vakansiedag in Thailand.

Van die kleure word gesê dat dit volk-geloof-koning (’n nie-amptelike leuse van Thailand) voorstel, rooi vir die land en die volk, wit vir gelowe en blou vir die monargie. Blou was ook die kleur wat Rama VI gekenmerk het. Die koning het in Julie 1917 oorlog teen Duitsland verklaar; gevolglik is opgemerk dat die vlag dieselfde kleure as dié van Brittanje, Frankryk, Rusland en die Verenigde State gehad het, wat op simpatie met die Geallieerdes gedui het.

Die Vlagwet van BE 2522 (1979 CE) stipuleer die ontwerp van die vlag as “reghoekig in vorm met in die verhouding van 6 by 9 dele, verdeel in vyf bane deur die wydte van die vlag; met die middelste baan twee dele hoog in donkerblou, die wit bane elk een deel hoog aan weerskante van die blou baan, en die rooi bane elk een deel hoog aan die buitekant van die wit bane. Die Nasionale Vlag sal as die Tri-Rong-vlag bekend staan”.

Die kleure van die vlag is in ’n aankondiging van die Kantoor van die Eerste Minister aangekondig op 30 September 2017. Dit verskaf aanbevole waardes vir die bepaling van die standaardkleure van fisiese materiaalvlae, soos volg in die CIELAB-kleurruimte onder Ligbron D65 gedefinieer:

Die eerste vlag wat vir Siam gebruik is, is waarskynlik ’n effekleurige rooi vlag, vir die eerste keer deur Koning Narai (1656–1688) gebruik. Vlootvlae het later verskillende simbole op die rooi agtergrond gebruik — ’n wit chakra (die Boeddhiste wiel), ’n wit olifant binne die chakra, of ’n wit skyf met ’n son daarbinne.

Die eerste vlag is amptelik in 1855 deur Koning Mongkut (Rama IV) geskep. Dit het ’n wit olifant (’n koninklike simbool) op ’n rooi agtergrond vertoon, aangesien die effekleurige vlag nie uitsonderlik genoeg vir internasionale verhoudinge was nie.

In 1916 is die vlag verander na die huidige ontwerp, maar met die middelste kleur dieselfde as die buitenste baan. Koning Vajiravudh (Rama VI) het die vlag blykbaar tydens ’n vloed onderstebo sien hang. Om te keer dat dit weer gebeur het hy ’n nuwe vlag ontwerp wat simmetries is. In 1917 is die middelste kleur na blou verander, die kleur vir Saterdag, die dag waarop Koning Vajiravudh gebore is. Volgens ander bronne is die blou kleur gekies om solidariteit met die Geallieerde Magte tydens die Eerste Wêreldoorlog, wat ook die kleure blou-rooi-wit in hulle vlae gehad het, te toon.

Die vlootvaandel van Thailand ( ธงราชนาวี) is in 1917 aangeneem. Dit is soortgelyk aan die nasionale vlag, maar het ’n rooi skyf in die middel wat strek tot by die rooi bane aan die bo- en onderkant. In die skyf is ’n wit olifant, in volle mondering, wat in die rigting van die vlagpaal staan. Die handelsvlag van Thailand ( ธงฉาน) is ook in 1917 aangeneem. Dit is die nasionale vlag wat die embleem van die Koninklike Thailandse Vloot in die middel het. Die ontwerp van die regimentele kleure van RTN is dieselfde as dié van die vlag.



</doc>
<doc id="23637" url="https://af.wikipedia.org/wiki?curid=23637" title="Construction Time Again">
Construction Time Again

Construction Time Again is die derde ateljeealbum van die Britse "synthie-pop"-groep Depeche Mode en die eerste waarvoor die groep van die nuwe "samples"-tegniek gebruik gemaak het: Verskillende metallieke geluide is as "samples" opgeneem en later by 'n snit gevoeg. Een van die album se snitte, "Pipeline", bestaan selfs uitsluitlik uit samples, en sy lirieke het ook die album se titel opgelewer.

Depeche Mode het naas metaalgeluide ook 'n groot verskeidenheid alledaagse geluide as samples opgeneem, en net soos "Construction Time Again" is ook hul volgende albums deur hierdie sogenaamde "industriële musiekstyl" (Engels: "Industrial Music") oorheers.

"Construction Time Again" is ook die eerste album waaraan Alan Wilder as 'n nuwe lid van die groep meegewerk het. Wilder het 'n aantal van snitte, wat hy self geskryf het, vir die album voorgestel, en uiteindelik is twee hiervan – "Two Minutes Warning" en "The Landscape Is Changing" – deur die groep gekies en opgeneem. Die album is in John Foxx se "Garden Studios"-ateljee in Shoreditch, Londen opgeneem en in die Berlynse ateljee "Hansa Studio 2" afgemeng. Depeche Mode het ook hulle volgende albums in Berlyn afgemeng.

In 2007 is "Construction Time Again" saam met 'n bonus-DVD vrygestel. Die eerste kompakskyf is hermeester en (behalwe vir die Verenigde State) as 'n beperkte CD/SACD-hibriedskyf-uitgawe vrygestel.

Die bonus-DVD bevat die B-kante en die enkelsnit en B-kant van "Get the Balance Right", 'n enkelsnit-titel wat 'n kort tyd voor die album opgeneem is, asook 'n dokumentêr waarin "Get the Balance Right" en "Construction Time Again", die album se twee enkelsnitte, die ontstaangeskiedenis van die omslag, die lirieke, en die album se "sampling"-tegniek bespreek word. Daarnaas word die invloed bespreek wat Alan Wilder as 'n nuwe lid van die groep en Gareth Jones as die nuwe klankingenieur op Depeche Mode se nuwe "industriële" musiekstyl uitgeoefen het. Die dokumentêr bied ook uittreksels van die "Get the Balance Right"-musiekvideo wat voorheen nog nie vrygestel is nie.

Die "Collectors Edition" het op 20 Maart 2007 in die VSA, 26 Maart in die Verenigde Koninkryk en 2 April in die res van Europa verskyn. Die hermeesterde album is daarnaas in Europa ook as 'n "deluxe" viniel-langspeelplaat vrygestel.

Die fotografie wat vir die omslag gebruik is in die Alpe geneem en sluit by die vorige album "A Broken Frame" se buitengewone styl aan. Maar terwyl die twee vorige albums "Speak and Spell" en "A Broken Frame" se lirieke meer op 'n persoonlike vlak geskryf is, maak Depeche Mode met" Construction Time Again" vir die eerste keer daarop aanspraak om ook 'n politieke groep met 'n boodskap te wees.

Volgens die fotograaf Brian Griffin het hy en die groep saamgestem dat die omslag weer 'n landskapfoto soos by "A Broken Frame" sou bevat, maar hierdie keer met 'n fabriekwerker. Griffin het al vroeër omslagfoto's vir die Britse popgroep "Echo and the Bunnymen" geneem met strande en gletsers as agtergrond en besluit om hierdie soort motiewe ook vir Depeche Mode se nuwe langspeler te gebruik. Die broeder van een van sy assistente, wat vroeër in die Koninklike Britse Vloot gedien het, het vir die opnames model gestaan. Die foto's is met die Frans-Italiaanse bergpiek Mont Blanc as agtergrond geneem, en die model het met 'n voorhamer geposeer.

Die "werkers-foto" is baie bypassend tot Martin Gore en Alan Wilder se lirieke, waarin die nywerheidswêreld, klasverskille en omgewingsbewaring behandel word. Gore se bydraes het daarnaas 'n baie melancholiese karakter.

In die Britse politieke klimaat van die 1980's is popgroepe wat in sukses en geld belanggestel het, dikwels as "regsgesinde reaksionêre" beskryf, terwyl kunstenaars met 'n sosiale gewete as "pseudo-kommunisties" afgestempel is. X-More, 'n lid van die linksgesinde Britse groep "The Redskins" en skrywer van die tydskrif "New Musical Express", het die album as 'n politieke manifes geïnterpreteer en Depeche Mode in 'n onderhoud selfs as "comrades" ("kamerade") aangespreek.

Maar alhoewel die omslagfoto se styl aan die werkersklas-estetiek van die sosialistiese realisme ontleen is, versinnebeeld dit slegs die album se titel en Depeche Mode se besluit om van "Construction Time Again" hul eerste album in die industriële musiekstyl te maak – met lirieke wat uitdrukking aan hulle sosiale gewete gee. Die groep het duidelik ontken dat die album 'n spesifieke politieke boodskap dra of enigsins kritiek lewer op die beleid van die destydse konserwatiewe Britse regering onder die eerste minister Margaret Thatcher, wat onder meer daarop gefokus was om die politieke invloed van vakbonde te verminder.




</doc>
<doc id="23640" url="https://af.wikipedia.org/wiki?curid=23640" title="Pous Eutichianus">
Pous Eutichianus

Eutichianus was die 27ste pous van die Rooms-Katolieke Kerk.

Pous Eutichianus is waarskynlik gebore in 220. Op 4 Januarie 275 volg hy Pous Felix I op en regeer tot sy dood op 7 Desember 283 volgens die Annuario Pontifico (2003). Hy word opgevolg deur Pous Gajus. Die naam ‘Eutichianus’ beteken ‘die gelukkiggemaakte’.

Daar is geen besonderhede bekend oor Eutichianus se pontifikaat nie. Sy pontifikaat het saamgeval met regering van die keisers Aurelius, Tacitus, Probus en Carus. Die Liber Pontificalis dui aan dat hy die ritus van die seëning van die oes (veral bome en vrugte) ingestel het, maar in werklikheid het dit eers by die konsilie van Orléans in 515 geskied. Die stelling dat hy die reëls vir die begrafnis van martelare opgestel het en eiehandig baie van hulle begrawe het, is ook verdag omdat na die dood van keiser Aurelius in 275 daar nie baie vervolgings was nie. Eutichianus was waarskynlik nie 'n martelaar nie. Die Roomse almanak uit die vierde eeu noem hom in die “Deposito Episcoporum” maar nie in die lys van martelare nie. Hy is begrawe in die Callixtus katakombe. 'n Fragment van sy grafskrif in Grieks “EUTYCHIANOS EPIS(KOPOS)” het bewaar gebly.

Sy feesdag is op 8 Desember in die Rooms-Katolieke Kerk.



Saamgestel uit die , , en wiki’s.


</doc>
<doc id="23642" url="https://af.wikipedia.org/wiki?curid=23642" title="Windkrag">
Windkrag

Windkrag verwys na die omskakeling van windenergie in meer bruikbare vorme, gewoonlik elektrisiteit, met behulp van windturbines. Teen die einde van 2006 was die wêreldwye kapasiteit van wind-aangedrewe generators gelykstaande aan 74 223 megawatt. Alhoewel windkrag minder as 1% van die wêreld se elektrisiteit produseer, verteenwoordig windkrag reeds 20% van Denemarke se totale elektrisiteitsverbruik. In Spanje verteenwoordig dit 9%, en in Duitsland 7%. Wêreldwyd het windkragopwekking meer as verviervuldig tussen 2000 en 2006.

Die meeste moderne windkrag word in elektrisiteitvorm opgewek deur die rotering van windturbines se blaaie in elektrisiteit om te skakel, met behulp van elektriese opwekkers. By windmeulens ('n veel ouer tegnologie) word windenergie gebruik om meganiese masjinerie te draai om fisieke werk te verrig, soos om graan te maal of om water te pomp.

Windkrag word op groot skaal in windplase gebruik vir lewering aan nasionale elektriese netwerke, asook in klein individuele turbines om elektrisiteit aan plattelandse huise, of aan gebiede wat van die nasionale netwerk afgeslote is, te lewer.

Windenergie is volop, hernieubaar, wyd beskikbaar, skoon, en dit verminder giftige atmosferiese- en kweekhuisgasuitlatings indien dit gebruik word om fossielaangedrewe elektrisiteit te vervang.




</doc>
<doc id="23643" url="https://af.wikipedia.org/wiki?curid=23643" title="1. FC Schwalmstadt">
1. FC Schwalmstadt

1. FC Schwalmstadt is 'n sokkerklub uit Schwalmstadt in die deelstaat Hessen in Duitsland. Die huidige Schwalmstadt het in 1970 ontstaan met die amalgamasie van verskeie dorpies, onder meer "Treysa" en "Ziegenhain".

Die huidige klub het in 2003 ontstaan met die samesmelting van die sokkerafdelings van die sportklubs "SV Jahn 1871 Treysa" en "TuSpo 1886 Ziegenhain".

"SV Jahn 1871 Treysa" is in 1871 amptelik gestig as "Turnverein Treysa ". In 1921 is daar met "Eisenbahnerverein Treysa" saamgesmelt. Na die Tweede Wêreldoorlog is die klub op 17 Julie 1946 herstig met die huidige naam.

"TuSpo 1886 Ziegenhain" het in 1886 ontstaan as "Turnverein Ziegenhain". In 1951 het die klub met "Sportverein Rot-Weiß Ziegenhain" saamgesmelt om "Turn- und Sportverein Ziegenhain" te vorm. Die klub het tussen 1979 en 1988 in die Oberliga Hessen meegeding. "TuSpo" het ook die eerste rondte van die DFB-Pokal in 1982 gehaal.

Die klub gebruik tans beide sy voorgangers se tuisvelde om sy tuiswedstryde op te speel.




</doc>
<doc id="23647" url="https://af.wikipedia.org/wiki?curid=23647" title="Andamanse See">
Andamanse See

Die Andamanse See (Hindi: अंडमान सागर "Sāgar Aṇḍmān", Birmaans: ကပ္ပလီ ပင်လယ် "Kappale Panglai", Thai: ทะเลอันดามัน "Thale Xạndāmạn", Indonesies en Maleis: "Laut Andaman") of Birmaanse See is 'n waterliggaam in die noordelike Indiese Oseaan, suidoos van die Baai van Bengale, suid van Mianmar, wes van Thailand en oos van die Andaman-eilande. Die see is ongeveer 1 200 kilometer lank (noord-suid) en 645 kilometer wyd (oos-wes), met 'n oppervlak van 600 000 km². Die gemiddelde diepte daarvan is 1 096 meter, en die maksimum diepte is 4 198 meter.

By die see se suidoostelike punt word dit nouer om die Straat van Malakka te vorm wat die Maleise Skiereiland van die eiland Sumatra skei.

Die Andamanse See is biologies ryk aan diversiteit en veelheid. Thailand se bes bewaarde en mees ekstensiewe koraalriwwe kom in die Andamanse See voor, veral in die Surineilande. Hoewel die see slegs 'n derde van Thailand se kuslyn beslaan, kom meer as die helfte van die land se koraalriwwe daarin voor. Meer as 210 koraal spesies en 100 rifvisspesies is in die see aangeteken.

Die grens tussen twee tektoniese plate, die Birmaplaat en die Sundaplaat loop in 'n noord-suid lyn op die seebodem van die Andamanse See. Daar word geglo dat die plate (of mikroplate) vroeër deel gevorm het van die groter Eurasiese Plaat, maar dat dit gevorm is toe transformasiefoutaktiwiteit vererger het soos die Indiese Plaat se substantiewe botsing met die Eurasiese kontinent begin het.

As gevolg hiervan is 'n seebodemuitspreding sentrum geskep wat die marginale bekken begin vorm het wat tot die Andamanse See ontwikkel het. Die huidige stadoium het ongveer 3-4 miljoen jaar gelede begin.

Die Barren-Eilande is 'n aktiewe vulkaan in die Andamanse See oos van die hoof Groot Andaman eiland groep. Dit is die enigste tans aktiewe vulkaan geassosieer met die Indiese subkontinent. Die vulkaanaktiwiteit is te wyte aan die volgehoue subduksie van die Indiëplaat onder die Andaman-eilandboog wat magma dwing om in die omgewing van die Birmaplaat te styg. Die vulkaniese eiland Narcondam, wat verder noord geleë is, is ook deur die proses geskep, maar dit was nie onlangs aktief nie.


</doc>
<doc id="23650" url="https://af.wikipedia.org/wiki?curid=23650" title="Ban Chiang">
Ban Chiang

Ban Chiang (Thai บ้านเชียง) is 'n argeologiese terrein geleë in die Nong Han distrik, Udon Thani Provinsie, Thailand. Dit word sedert 1992 in die UNESCO lys van Wêrelderfenisgebiede gelys. Die terrein is in 1957 ontdek en het geweldige belangstelling uitgelok as gevolg van die aantreklike rooi geverfde erdewerk wat daar aangetref is. Die eerste wetenskaplike uitgrawings is in 1967 onderneem. Dit het verskeie skedels blootgelê wat saam met brons grafgeskenke begrawe is. Rysfragmente is ook aangetref wat daarop dui dat die Bronstydperkvesting deur landbouers gestig is. Die oudste grafte bevat geen brons nie en is dus afkomstig van 'n Neolitiese kultuur; die jongste dateer uit die ystertydperk.

Die eerste daterings van artifakte wat die termoluminessensie tegniek gebruik het, het datum tussen 4420 v.C tot 3400 v.C. gelwer, wat dit die oudste Bronstydperk kultuur ter wêreld sou maak. In die 1974/75 uitgrawings is daar egter genoeg materiaal versamel dat radiokoolstofdatering gebruik kon word wat baie meer onlangse datums gelewer het - die oudste graf was uit ongeveer 2100 v.C., die jongste omtrent uit 200 n.C. Bronsproduksie het in omtrent 2000 v.C. begin, soos aangedui deur smeltkroese en bronsfragmente. Brons voorwerpe wat gevind is sluit in armbande, ringe, enkelbande, drade en stawe, spiespunte, byle en dissels, hoeke, lemme, en klein klokkies.



</doc>
<doc id="23658" url="https://af.wikipedia.org/wiki?curid=23658" title="Solidariteit">
Solidariteit

Solidariteit is 'n vakbond wat namens hul lede in die werkplek onderhandel en poog om werkers se regte te beskerm. Hoewel die vakbond dikwels betrokke is by sake van politieke belang, verbind Solidariteit homself nie aan enige politieke party nie.

Solidariteit bied tans ’n diens aan nagenoeg 190 000 lede in alle beroepsvelde, kollektief en professioneel. Die vakbond het meer as 20 dienskantore landwyd en lede word deur meer as 300 personeellede en 1 275 vakbondverteenwoordigers in duisende maatskappye bedien.

Solidariteit vind homself binne die Christelike tradisie van vakbondwese wat glo dat Solidariteit sy lede moet lei tot selfstandigheid sodat hulle hul roeping kan navolg. Solidariteit se optrede word deur sy Christelike waardestelsel bepaal. Omdat Solidariteit ’n vakbond binne die Christelike tradisie van vakbondwese is, is dit dus anders as die meerderheid ander Suid-Afrikaanse vakbonde wat ’n sosialistiese inslag het.

Solidariteit fokus nie slegs op die beskerming van lede in die werkplek nie, maar het ’n waardeketting ontwikkel wat lede en hul afhanklikes ondersteun van ’n jong ouderdom tot en met hul laaste dae, genaamd die Netwerk van Werk.

Solidariteit het op 22 Junie 1902 ontstaan toe die Transvaal Miners’ Association gestig is. Solidariteit het 110 jaar se ervaring in die Suid-Afrikaanse arbeidsmark.

Die vakbond het in sy 110-jarige bestaan vier groot veranderings ondergaan. In 1913 is die Transvaal Miners’ Association se naam na die Mynwerkersunie verander. In 2001 is die MWU na MWU-Solidariteit verander en sedert 2002 staan die vakbond net as Solidariteit bekend.

In 1997, toe Solidariteit se huidige uitvoerende hoof, Flip Buys, aangestel is, was die vakbond in groot finansiële moeilikheid en het dit ook geen vars idees meer oorgehad nie. Die verregse ideologieë wat die vakbond tot op daardie datum aangehang het, het geen relevansie in die moderne Suid-Afrika gehad nie. Tekenend hiervan was die feit dat die vakbond op daardie stadium slegs sowat 30 000 lede oorgehad het. 

Sedert die ommekeer onder Flip Buys het die ledetal tot meer as 180 000 gegroei. Die vakbond het meer as twintig kantore landswyd en sowat 300 personeellede bedien die lede. Die vakbond het ook sowat 2 000 verteenwoordigers by verskillende maatskappye.

Solidariteit het in 2006 by die Konfederasie van Suid-Afrikaanse Werkersunies (CONSAWU) geaffilieer. Hierdeur is Solidariteit ook betrokke by die Internasionale Vakbondkonfederasie (ITUC). Hierdie betrokkenheid stel die vakbond in staat om insae te hê in meer plaaslike en internasionale arbeidskwessies.

Solidariteit is in die openbare sektor, chemiese-, professionele dienste-, elektriese-, tersiêre-, metaal- en ingenieurswese-, mynbou- en landboubedrywe georganiseerd. Solidariteit se regsafdeling met 34 personeellede is die grootste van enige vakbond in Suid-Afrika. Die vakbond verteenwoordig alle lede by KVBA-sake, asook by sake in die arbeidshof. Solidariteit groepeer ook lede volgens hulle beroep deur verskeie beroepsgildes. Lidmaatskap aan die beroepsgildes word by die Solidariteit-lidmaatskap ingesluit.

Solidariteit se wortels lê in die mynbedryf, waar die Mynwerkersunie in 1913 gestig is. Solidariteit-mynbou is aktief georganiseer in die goud-, platinum-, koper-, chroom-, steenkool-, ystererts-, basismetale- en die diamantbedryf. Solidariteit-landbou is by al die groot koöperasies en agri-besighede en ook by al die groot sementvervaardigers in die land georganiseer.

Solidariteit verteenwoordig ’n groot aantal lede in die elektriese bedryf, veral by Eskom

Werknemers in Solidariteit se Chemiese Sektor word by maatskappye soos Sasol, PetroSA en AEL asook glasvervaardigers verteenwoordig.

Die metaal- en ingenieursbedryf is die bedryf met die meeste lede in Solidariteit. Die vakbond is goed georganiseerd by maatskappye soos ArcelorMittal, Denel en Highveld Steel.

Lede in Onderwys en die Universiteitwese word in hierdie bedryf beskerm.

Solidariteit se Professionele Bedryf verteenwoordig lede by ’n wye reeks instellings, insluitend landbounavorsingsinstitute, universiteite en kolleges. Solidariteit het in 2010 ook die finansiële bedryf betree. Werknemers by alle finansiële instellings het nou toegang tot die vakbond se beskerming. Die Professionele Bedryf bring nuwe geleenthede vir werknemers by onder meer banke en versekeringsmaatskappye, aangesien eksklusiewe steun aan dié werknemers gebied kan word.

Die vakbond het ook ’n geweldige behoefte in die mediese sektor geïdentifiseer en het gevolglik sy dienste in 2009 uitgebrei om werknemers in hierdie sektor te kan beskerm en verteenwoordig. Solidariteit verteenwoordig vandag reeds meer as 5 200 lede in dié sektor.

In die Lugvaartsektor verteenwoordig Solidariteit hoofsaaklik lede by Airlink, Mango, Air Traffic and Navigation Services en SAA Tegnies. Daarbenewens verteenwoordig die vakbond ook lede by Denel en Krygkor. 

Solidariteit se Kommunikasiesektor bied eksklusiewe steun aan lede wat in die inligting- en kommunikasietegnologiebedryf werksaam is.

Solidariteit beveg jaarliks talle sake in die openbare sektor (SAPD en DKD) namens lede.

Lede van Solidariteit word tradisioneel volgens die werkplek georganiseer. Daar is besluit om lede ook volgens hulle werk in gildes te organiseer. Die Solidariteit Beroepsgildes is ŉ platform wat fokus op spesifieke beroepe waar jy saam met ander in jou beroep kan werk en saam kan leer. 

Die Solidariteit Beroepsgildes is ’n gemeenskap wat daarop toegespits is om spesifieke beroepe te beskerm, jongmense ’n kans op ’n loopbaan binne die betrokke beroep te gee, en die waghond te wees wat brandpunte in die beroep met werkbare oplossings takel.

Die Beroepsgildes help om jongmense toegang tot die werkplek en ŉ spesifieke beroep te gee, deur byvoorbeeld S-leer wat help met voortgesette opleiding, en verder deur op te staan vir die belange van die beroep en ŉ netwerk te vestig waardeur lede met mekaar kan skakel, beste praktyke kan deel en besigheid kan doen. 

’n Totale netwerk van werk in kort – ’n Solidariteit-netwerk. Dit is verskillende werkinstellings wat Solidariteit die afgelope 20 jaar gebou het wat aan mekaar gekoppel is om die totale loopbaanpad met ’n lid te stap.

Die krag van dié Netwerk lê daarin dat die verskillende instellings en funksies van die Netwerk mekaar onderling gaan versterk. Die Skoleondersteuningsentrum (SOS) gaan skoliere met gesonde etiek en waardes lewer. Solidariteit Helpende Hand se Studiefondsentrum (SFS) help met studiehulp. Akademia- en Sol-Tech-studente versterk Solidariteit Jeug. Kanton mobiliseer kapitaal en ontwikkel die kampusse en skole. Solidariteit Jeug berei studente vir die arbeidsmark voor. Die Solidariteit Beroepsgildes kan aan die student ŉ internskap en/of mentorskap reël en kan help met werkplasing. Solidariteit hanteer beskerming in die werksplek. Die Solidariteit Beroepsgildes beskerm die belang van die beroep. S-leer fasiliteer die voortgesette opleiding en so opwaartse mobiliteit in die werkplek. Solidariteit Finansiële Dienste (SFD) help met produkte soos medies en pensioen. Die Solidariteit-netwerk stap dus saam met die lid op sy of haar totale loopbaanpad.

Die Skoleondersteuningsentrum (SOS) se visie is om die toekoms van Christelike, Afrikaanse onderwys te verseker deur die gehalte-onderrig wat reeds bestaan, in stand te hou en, waar nodig, nuut te bou. 

Die SOS werk om elke skool in Suid-Afrika, waar onderrig in Afrikaans aangebied word, by te staan om in die toekoms steeds onderrig van wêreldgehalte te bied. SOS se fokus is hoofsaaklik op die ondersteuning en ontwikkeling van Afrikaanse onderwysers. SOS glo dat hierdie belegging ’n hoë opbrengs lewer – suksesvolle leerders wat hul skoolloopbaan voltooi met verskeie keuses vir tersiêre opleiding en beroepe.

Solidariteit Jeug berei jongmense voor vir die arbeidsmark, staan op vir hul belange en skakel hulle in by die Netwerk. Solidariteit Jeug is ŉ instrument om jongmense te help met loopbaankeuses en is ʼn tuiskomplek vir jongmense. Solidariteit Jeug soek internskappe en bemark dit sodat intekenaars werklike ervaring in die werkplek op hul CV’s het wanneer dit kom by aansoeke om werk. 

Internskappe word ook aan die gegradueerdes gebied om hulle aan die wêreld van werk, maar ook aan Solidariteit bloot te stel.

Solidariteit Helpende Hand se Studiefondssentrum is een van die belangrikste elemente van die Solidariteit Beweging wat beoog om hopeloosheid en armoede uit te wis. Die Helpende Hand Studiefondssentrum is ’n Bewegingsinisiatief wat in 2008 gestig is ten einde armoede te verbreek deur befondsing vir tersiêre opleiding beskikbaar te stel aan behoeftige studente. Helpende Hand staan studente by deur gedeeltelike, rentevrye studielenings beskikbaar te stel om aan énige geakkrediteerde tersiêre instelling in Suid-Afrika te studeer.

Enige behoeftige student wat die wíl het om te gaan studeer, maar nie oor die befondsing beskik nie, kan by die Studiefondssentrum aansoek doen om finansiële hulp. Enige persoon wat hierdie helpmekaarprojek wil ondersteun, kan bydra tot die Studiefondssentrum deur ’n eenmalige bydrae, ’n testamentêre bemaking of deur self ’n studiefonds te stig. Hierdie kosbare belegging in die toekoms word onderhou deur afgestudeerde studente wat hul eie lenings weer terugbetaal. 

Helpende Hand se Studiefondssentrum administreer tans meer as 240 studiefondse ter waarde van R 164 miljoen – meer as 5 000 behoeftige studente se studies is reeds hierdeur moontlik gemaak. In 2019 alleen het die Studiefondssentrum meer as 1 200 Afrikaanse studente help studeer met behulp van meer as R 38 miljoen se fondse. Die meer as 2 000 donateurs wat dít moontlik gemaak het, help ook vanjaar die 5 000ste begunstigde van die Studiefonds. Vanjaar het Helpende Hand die 5 000ste lewe en toekoms verander

Akademia is ’n privaat Afrikaanse hoëronderwysinstelling en onderskei haarself van ander onderriginstellings deur leergeleenthede en studente-ondersteuning aan te bied deur middel van ’n moderne tegnologiese stelsel. Gegronde studiebegeleiding deur moedertaalonderrig en ’n elektroniese ondersteuningstelsel bied die geleentheid om intellektuele vermoëns en potensiaal te ontsluit deur nuwe kennis en vaardighede, gebaseer op sterk waarde beginsels, te behaal.

In haar agste bestaansjaar in 2019 het sy reeds aan meer as 3 500 Afrikaanse studente toegang tot gehalte hoëronderwys gebied. Oor die afgelope sewe jaar het Akademia reeds elf kwalifikasies geakkrediteer, wat grade, hoër sertifikate en ʼn gevorderde diploma insluit. Akademia beoog om hierdie jaar 40 nuwe kwalifikasies vir akkreditasie by die Raad op Hoër Onderwys in te dien.

Die instelling het in 2012 met 35 studente begin en reeds gegroei tot sowat 1 000 studente. Van die kursusse wat aangebied word is BCom (Ondernemingsbestuur), BCom (Bestuursrekeningkunde), HSert (Rekeningkunde), HSert (Kantooradministrasie-Projekadministrasie), BCom (Ekonomie en Regte), BCom (Finansiële Beplanning) en Dip (Bemarking).

Daar word ook hard gewerk aan planne om ŉ volledige kampus met koshuise, sportvelde, en ŉ studentelewe te bou. 

Sol-Tech is ŉ geakkrediteerde, privaat beroepsopleidingskollege wat op Christelike waardes gefundeer is en Afrikaans as onderrigmedium gebruik.

Sol-Tech fokus op beroepsopleiding wat tot die verwerwing van nasionaal erkende, bruikbare kwalifikasies lei. Die kwalifikasie wat studente by Sol-Tech verwerf, dien as fondasie om verder te studeer en uiteindelik 'n erkende ingenieurskwalifikasie te verwerf. Sol-Tech het dus ten doel om jongemense se toekomsdrome met betrekking tot loopbaanontwikkeling deur doelspesifieke opleiding te verwesenlik. 

In 2019 het Sol-Tech meer as 50 hoogs gekwalifiseerde personeellede en ongeveer 1 200 studente in die onderskeie fases van opleiding. Op enige gegewe stadium is daar ongeveer 600 studente op kampus besig om teoretiese en institusionele opleiding te ondergaan, terwyl die ander 600 studente besig is met geïntegreerde opleiding in die werkplek.

Daar word in 2019 ’n nuwe kampus vir Sol-Tech gebou. Sol-Tech bied ook oorbruggingskursusse aan vir skoliere om toegang te kry tot Sol-Tech by dorpe soos Wolmaransstad, Bethlehem, Naboomspruit, Klerksdorp en Worcester. Solidariteit ondersteun ook die bou van ŉ Bou-opleidingskollege op Orania, naamlik Bo-Karoo Opleiding.

Solidariteit het ŉ maatskappy, S-leer opgerig wat verantwoordelikheid neem vir verdere beroepsopleiding. S-leer vorm deel van Solidariteit se kernbesigheid, naamlik arbeidsverhoudinge, vaardigheidsontwikkeling en die Netwerk van Werk. Dit is ŉ opleidingsinstelling wat voortgesette professionele ontwikkeling vir professionele persone aanbied. S-leer dien as primêre diensverskaffer vir die Solidariteit Beroepsgildes en bied hul lede die geleentheid om hul vermoëns en vaardighede tot so ’n mate te ontwikkel dat hulle ŉ goeie werk kan kry én behou.

S-leer gebruik ŉ gemengde leermodel, wat van webinaars, e-leer komponente en kontaksessies gebruik maak, om seker te maak dat ŉ persoon wat ŉ S-leer-kwalifikasie agter hul naam het werklik daardie vaardigheid deeglik verstaan en bemeester het.

Werknet is Solidariteit se gratis, Afrikaanse aanlyn portaal waar werkgewers en werknemers mekaar kan ontmoet. Hier kan werkgewers beskikbare poste oplaai en potensiële werknemers vind. Werknemers kan weer inligting van hul kwalifikasies en werkservaring oplaai, sodat werkgewers hulle kan vind.

Algemene litigasie, arbeidshof, beroepsgesondheid en -veiligheid, telefoniese regsadvies.

Solidariteit se regsdepartement is nie net die grootste regsdepartement in alle Suid-Afrikaanse vakbonde nie, maar tel ook onder die grootste arbeidsregpraktyke in Suid-Afrika. Solidariteit Regsdienste behartig op enige gegewe tydstip sowat 1 400 sake namens lede (uitgesonder die aantal groot kollektiewe geskille). Dié sake handel oor enigiets van ontslag, griewe en pensioengeskille tot vergoedingseise vir beroepsbeserings en -siektes. 

·    Arbeidsregsadvies

·    Sivielregtelike advies

Persoonlike advies en regshulp

·    Algemene litigasie-afdeling

·    Arbeidshofafdeling

·    Afdeling vir Beroepsgesondheid en -veiligheid

Solidariteit Finansiële Dienste ontwikkel werksverwante produkte soos mediese versekering, pensioen- en beleggingsbeplanning.

Solidariteit Finansiële Dienste (SFD) is op die been gebring om Solidariteit-lede en nielede van onafhanklike en eerlike finansiële advies te bedien. SFD beskik oor die dienste van gesertifiseerde finansiële adviseurs wat spesialiseer in beleggings, aftreebeplanning, die hantering van afleggings/bedankings, lewens- en ongeskiktheidsversekering, belastingbeplanning vir individue, mediese beplanning en dekking. Die adviseurs bied ook hulp aan met basiese boedelbeplanning.

SFD is ʼn volfiliaal van die Solidariteit Beleggingsmaatskappy en lewer deur hul inkomste ʼn baie belangrike bydrae tot die Solidariteit Beweging.

Solidariteit bly aktief betrokke by kwessies van openbare belang, soos belastingmisbruik, rassediskriminasie, dubbele standaarde en algemene land, taal en kultuurkwessies.

Die regering se ras-ideologie se doel is om die bevolkingsamestelling van Suid-Afrika op die posvlakke waar witmense nog oorverteenwoordig is, te laat weerspieël. Op die intreeposvlakke is die rasdemografie bykans 100% swart. In die verlede is wit Suid-Afrikaners op die intreeposvlakke dikwels deur regeringsprogramme en regeringsinstellings opgeneem. Dit is ook nie meer die geval nie. Die sosiale infrastruktuur maak dit ook bykans onmoontlik vir jong wit Suid-Afrikaners om op die onderste posvlakke ingeneem te word. Solidariteit het ŉ loodsprojek op Orania begin om aan jongmense wat nie toegang tot onderste posvlakke kan kry nie, ŉ geleentheid te skep. Toegang tot onderste posvlakke is ŉ springplank tot opwaartse mobiliteit. Deel van die projek is ŉ behuisingsprojek, asook opleiding. Daar word ook ondersoek ingestel na die vestiging van ŉ arbeidsburo wat kan help met plasing en begeleiding. Indien die loodsprojek ŉ sukses is, kan dit verder uitgebrei word.

Die Solidariteit Beweging besef hoe noodsaaklik goeie opleiding in skaars vaardighede is en dit is juis die knelpunt wat deur die Boufonds aangepak word. Met reeds bestaande Solidariteit-opleidingsinstellings, soos Sol-Tech en Akademia, word jongmense die geleentheid gebied om vir hulself die nodige kennis te bekom om as ŉ minderheidsgroep in ŉ meederheidsamelewing te kan floreer.

Die Boufonds is deur Solidariteit tot stand gebring omdat die vakbond glo dat kennis die beste manier is om sy lede in die nuwe, onsekere ekonomie te beskerm. Die Boufonds het juis ten doel om na die behoefte van sy mense en die toekoms om te sien.

Die Solidariteit Regsfonds is met een doel voor oë gestig: Om die regering se onregmatige toepassing van regstellende aksie teen te staan.

Solidariteit se stryd is vir ons kinders. Ons moet nou reeds hierdie onregverdighede hokslaan sodat ons kinders eendag ŉ toekoms kan hê waarin hulle vry, veilig en voorspoedig kan lewe.

Solidariteit beywer hom deurgaans om die publiek teen die regering se beheptheid met ras en rasseverteenwoordiging te beskerm. Die regering se volgehoue toepassing van rassekwotas het die verdrukking van minderheidsgroepe en die totale verontagsaming van vaardighede tot gevolg.



</doc>
<doc id="23659" url="https://af.wikipedia.org/wiki?curid=23659" title="Bill Flynn">
Bill Flynn

William "Bill" Flynn (13 Desember 1948 – 11 Julie 2007) was 'n Suid-Afrikaanse akteur. Hy het in meer as 140 toneelstukke, musiekblyspele, 42 films en talle TV-programme en duisende radio- en TV-advertensies gespeel. Hy was ook die hoofsanger van "Vinnie and The Viscounts" en het meer onlangs 'n nuwe groep gehad genaamd "The Rock Rebels".

Bill Flynn het in 1966 by die Plumstead "High School" in Kaapstad gematrikuleer waarna hy by die Universiteit van Kaapstad drama gestudeer het. 

Flynn was met die aktrise Jana Cilliers getroud.

Flynn is op 58 jarige ouderdom in sy slaap oorlede, vermoedelik nadat hy 'n hartaanval gehad het. Ten tye van sy afsterwe het Flynn in "A Funny Thing Happened on the Way to the Forum" by Johannesburg se "Civic Theatre" gespeel.





</doc>
<doc id="23662" url="https://af.wikipedia.org/wiki?curid=23662" title="SV 1919 Bernbach">
SV 1919 Bernbach

SV 1919 Bernbach is 'n sokkerklub uit Freigericht in die deelstaat Hessen in Duitsland. "Bernbach" is 'n dorpsdeel van Freigericht.

Die klub is in 1919 gestig as "Fußballclub Germania Bernbach". Na die Tweede Wêreldoorlog is die klub heropgerig as "Sportgemeinde Bernbach", maar in 1953 is die klub herdoop na "Sportverein 1919 Bernbach".

Die klub se grootste prestasie was toe daar in 1998 as visekampioen van die Oberliga Hessen aan die uitspeelwedstryde om promosie na die Regionalliga Suid deelgeneem is, maar op die ou end het SC Pfullendorf ten koste van Bernbach gepromoveer.



</doc>
<doc id="23667" url="https://af.wikipedia.org/wiki?curid=23667" title="Jeruzal">
Jeruzal

Jeruzal is 'n dorp tussen Łódź en Warskou in die woiwodskap Łódź in Pole. Dit is aan die Chojnatka-rivier geleë en het 240 inwoners in 2004 gehad.


</doc>
<doc id="23674" url="https://af.wikipedia.org/wiki?curid=23674" title="Mielie">
Mielie

Mielies is 'n graangewas wat oorspronklik in Meso-Amerika verbou is, en daarna oor die Amerikaanse kontinente en ook die res van die wêreld versprei is. Mielies is Suid-Afrika se vernaamste landbouproduk en, soos in die meeste ander Afrika-lande, ook die land se stapelvoedsel. 

Na rys en koring is dit die belangrikste graansoort ter wêreld en Suid-Afrika is een van die tien grootste mielieproduserende lande. Sowat 40 % van Afrika se mielies word hier verbou en die oeste verskaf op groot skaal voedsel aan miljoene mense op die vasteland - onder meer deur middel van die Verenigde Volke se voedselhulpprogram. 

Mielies is waarskynlik reeds in die antieke Egiptiese beskawings verbou en is eers teen die middel van die vorige eeu vir handelsdoeleindes in Suid-Afrika aangeplant. 

Ongeveer een derde van die land se boere kweek die gewas op 'n totale oppervlakte van sowat 4,5 miljoen ha. Die gebied bestaan hoofsaaklik uit die sogenaamde mieliedriehoek, wat die Noord- en Oos- Vrystaat en Gauteng insluit. Aangesien mielies die vernaamste bestanddeel van vee- en pluimveevoere is, is die kostestruktuur daarvan nou verweef met die van ander landbousektore, byvoorbeeld die suiwelbedryf. 

Mielies is ŉ somergewas en word gedurende Desember en Januarie as groenmielies en in Mei of daarna as graan geoes. Benewens die gebruik daarvan in graan- en ontbytkosse, word dit tot neweprodukte soos papier, gom, tekstielware, alkohol, metanol en etanol verwerk. Die moontlikheid om laasgenoemde 2 neweprodukte vir brandstof te gebruik, is in die laaste tyd ondersoek. 

Mielies word vandag vir verskeie doeleindes geplant. In die VSA en Kanada word mielies hoofsaaklik vir veevoer gebruik. Mielies as graan het ook baie industriële gebruike soos die verwerking na plastiek en materiaal. Wanneer reg behandel kan tot stroop uit 'n mielie getap word, selfs graanwhiskey word van die veelsydige plant gemaak. 

Etanol verkry uit mielies word gebruik om die konsentrasie alkohol te verhoog (10% of meer) wat in brandstowwe gebruik word. Die oktaanvlak daal in dié geval en verlaag dan ook besoedeling. Mieliepap is stapelvoedsel vir baie lande soos Italië, Meksiko, die VSA en Suid-Amerika. Dit word "adza", "nshime", "ugla" en "mieliepap" in Afrika genoem.

Mielies is oorspronklik in Meso-Amerika aangeplant, waarna dit deur die res van Amerika versprei. In die laat 15de en vroeë 16de eeu is mielies verder oor die wêreld versprei, nadat Europa kontak gemaak het met die Amerikas. Die Afrikaanse benaming vir die graan is afkomstig van die Middelnederlandse woord "milie", wat as "Turkse koring" omskryf is. 

Die Nederlandse vorm is weer afkomstig van die Portugese "milho", indirek verwant aan die Latynse "mille" ("duisende"), wat verwys na die groot aantal saadkorreltjies wat in die aar voorkom. Mielies was een van die eerste aangeplante genetiesgemodifiseerde plantsoorte.

Daar is baie natuurlike vyande vir 'n mielie bv. voëls, rotte en insekte.

Mielies is Suid-Afrika se vernaamste landbouproduk en ook die land se stapelvoedsel. Ongeveer een derde van die boere verbou mielies (25 000 vir winsdoeleindes) op 'n totale oppervlakte van sowat 4,5 miljoen ha, wat sowat die helfte van die totale bewerkte landbougrond is. 

In 1981 is 'n opbrengs van 14,5 miljoen ton gelewer, maar die knellende droogte van die daaropvolgende jaar het ŉ opbrengs van slegs 8,5 miljoen ton tot gevolg gehad. Produksie in Suid-Afrika is dus besonder afhanklik van die weersomstandighede. 

Vanweë onder meer die faktor, is die gemiddelde opbrengs per ha in Suid-Afrika (2 ton per hal maar sowat een derde van die van die VSA (6-6% ton per ha), wat die grootste mielieproduserende land ter wêreld is (die helfte van die wêreld se mielies word daar geproduseer). Mielies word byna oral in Suid-Afrika geproduseer, maar die hoofgebied val in die sogenaamde mieliedriehoek, wat die Hoëveldstreek van Gauteng asook die Noord- en Oos-Vrystaat insluit. 

Die mieliegebied word deur die Mielieraad in 3 gebiede ingedeel, naamlik gebied A, gebied B en die vrygestelde gebied. Eersgenoemde sluit die hele Gauteng en die Vrystaat asook 'n aantal distrikte in die Kaapprovinsie en Natal in. Gebied B omsluit slegs distrikte in Natal en die Kaapprovinsie, terwyl die vrygestelde gebied uit 'n klein area van hoofsaaklik selfvoorsienende boerderye bestaan. 

Gebied A se totale produksie word deur die Mielieraad gekoop teen pryse wat in oorleg met die Staat vasgestel word. Die mielies word ook deur die raad geberg en bemark, terwyl gebied B se opbrengs aan geregistreerde handelaars verkoop word. Die opbrengste van gebied C (die vrygestelde gebied) kan na willekeur deur die produsente bemark word. Die Mielieraad is in 1935 gestig en beheer benewens binne- en buitelandse bemarking ook die mieliepryse. 

Dit pas ook gehalte- en graderingstandaarde toe, sorg vir doeltreffende opberging en ontwikkel die bedryf oor die algemeen. Navorsing word deur die Mielieraad, maar veral ook deur deskundiges by die Somer graansentrum op Potchefstroom gedoen. 

Mielies is een van die goedkoopste voedselbronne ter wêreld en kan tot 'n groot verskeidenheid produkte en neweprodukte verwerk word. Benewens groenmielies, mielierys, stampmielies en mieliemeel, wat as voedsel vir miljoene mense dien, word dit in neweprodukte soos papier, gom, tekstielware, alkohol, etanol en metanol gebruik. 

Die moontlikheid am etanol en metanol as brandstof te gebruik, is in die laaste tyd ondersoek en het groot reaksie uitgelok vanweë die implikasie wat die toepassing daarvan op die Suid-Afrikaanse ekonomie kan hê. Ander neweprodukte is glukose, stysel, dekstrien, dekstrose, koeldrank, kitskoffie, tandepasta, bier, lekkers, vuurhoutjies, verf en whisky. Mielies is 'n produk met 'n hoë koolhidraatinhoud wat energie verskaf, asook proteïene, minerale en vitamiene. 

Sowel wit as geel mielies word verbou en laasgenoemde word hoofsaaklik as gemengde vee- en pluimveevoer gebruik. Sowat 3 miljoen ton mielies word jaarliks vermeng, en proteïene vir die produksie van onder meer vleis, kaas, melk en eiers word so voorsien. Omdat mielies die vernaamste bestanddeel van veevoer is, is die prysstruktuur van die gewas uiters nou verweef met die van ander voedselprodukte. 

Wanneer die mielieprys styg, styg die prys van onder meer rooivleis, eiers en suiwelprodukte gewoonlik ook. Plaaslik word mielies onder meer as krummelpap, stywepap en slappap voorgesit, terwyl die tradisionele Mexikaanse " tortilla" ook daarvan gemaak word. Mielies aan die stronk is in Mexiko, maar veral ook in die VSA, 'n baie gewilde gereg.

Mielies is een van Suid-Afrika se vernaamste uitvoerprodukte (surplusse beloop soms tot meer as 80 % van die totale produksie) en goud is dikwels die enigste produk wat die "goue oes" in verdienste aan buitelandse valuta oortref. Die gehalte van Suid-Afrikaanse mielies word oor die algemeen as die beste ter wêreld beskou. 

Belangrike kopers is Japan (sowat 2 miljoen ton vir 1981 - 82), Taiwan (60 000 ton per jaar) en Brittanje. Die Afrika-lande wat Suid-Afrikaanse mielies aankoop, bly meestal vanweë politieke implikasies anoniem. Die moontlikheid word tans ondersoek om uitvoere te verhoog deur meer hawens vir die doel te ontwikkel. 

Die hawens van Oos-Londen en Durban hanteer onderskeidelik twee derdes en een derde van die mielie-uitvoere. In 1982 het mielies R650 miljoen aan buitelandse valuta vir Suid-Afrika verdien, 'n syfer wat baie hoër kon gewees het indien die hele surplus uitgevoer is. Ruilhandel met ander lande, waarvolgens Suid-Afrikaanse mielies vir kunsmis geruil word, het ook al plaasgevind.

Die woord mielies is afgelei van die Portugese woord "milho", wat "graan" beteken. Die Swart stamme aan die ooskus van Suid-Afrika het mielies by die Portugese gekry en dit mlungu of mbila genoem. Antieke Egiptiese graftekeninge van graan oeste (1450 v.C.) dui daarop dat mielies waarskynlik reeds in die vroeë tyd as voedsel verbou is, en die Mochica-Indiane van Peru het selfs 3 mieliegode aanbid. 

In 1492 is mielies deur Columbus van Sentraal-Amerika af na Spanje gebring en daarvandaan is dit na ander dele van die wêreld versprei. Die Portugese ontdekkingsreisigers het die gewas na Oos-Afrika gebring, maar daar kan nie met sekerheid vasgestel word wanneer die eerste mielies in Suid-Afrika geplant is nie. Jan van Riebeeck het wel in 1655 mieliesaad uit Nederland ontvang en die Vryburgers het in 1658 mieliesaad uit Nieu-Guinee aan die Kaap geplant. 

Die sade het destyds as "Turchse tarwe" bekend gestaan. Mielies is eers teen ongeveer die middel van die vorige eeu vir handelsdoeleindes begin verbou toe dit sorghum as stapelvoedsel van die Swartes in Oos-Kaap begin vervang het. Sorghum word steeds gebruik vir die vervaardiging van mout en meet vir die bereiding van magou, en dit word ook in veevoer gebruik. Die Groot Trek (1836-1838) het ŉ belangrike rol gespeel in die verspreiding van mielies na die binneland en in die sewentiger- en negentigerjare van die vorige eeu het die groot sametrekking van Swartes op die diamantmyne van Kimberley en die Witwatersrandse goudmyne 'n groot vraag na mielies tot gevolg gehad. 

Sodoende is die verbouing daarvan in veral die Vrystaat en Gauteng aangemoedig. Aan die begin van die eeu was die jaarlikse opbrengs ongeveer 3 miljoen sak en sedert 1960 het die produksie met 5 % per jaar toegeneem (in 1981 was dit 4,5 %). 

Mielieboerdery is ŉ dinamiese sektor van die landbou wat voortdurend verander ten opsigte van verbouingsaspekte. Dit is ŉ minder ingewikkelde bedryf vergeleke met ander gewasse, onder meer omdat dit in die reël nie met besproeiing gepaard gaan nie. Mielies is ŉ somergewas wat 'n reënneerslag van 500 mm tot 900 mm benodig en wat van November tot Maart nie aan ryp blootgestel moet word nie. 

Die saad word direk na die eerste somerreëns, gewoonlik in Oktober, geplant en die mielies word 5 tot 6 maande later geoes. Slegs 'n klein hoeveelheid mielies word in Suid-Afrika onder besproeiing verbou omdat dit gewoonlik onekonomies is. Wanneer mielies wei besproei word, word dit baie digter geplant en kry dit meer water en kunsmis as droëtandmielies. 'n Groter plantdigtheid word ook toegepas wanneer die gewas uitsluitend vir kuilvoer gekweek word.

Hoewel daar streekverskille bestaan ten opsigte van grondvoorbereiding, is dit noodsaaklik om die grond vroegtydig te bewerk ten einde insekteplae te beheer, vog te bewaar, oesreste in die grond in te meng en onkruid aan te moedig om vroeg, voor die mielies opkom, te ontkiem. Gewoonlik word die land in die winter - na die vorige oes – diep geploeg, waarna dit weer verskeie kere bewerk word, gewoonlik na reëns en net voor planttyd. 

Die stoppel land van die winteroes kan ook deur vee bewei word. In gebiede met swaar grond, waar ploegsole gevorm word, moet die landerye soms met diepbewerking voorberei word, terwyl streke met ligter grond, byvoorbeeld dele van die Vrystaat en Gauteng wat aan winderosie blootgestel is, meestal met skottel implemente bewerk word. 

In laasgenoemde geval word 'n deklaag, die sogenaamde stoppelkombers, verkry, wat die grond teen reën en wind beskerm, die grondvog bewaar en die grond koel hou. 'n Goeie saadbedding moet ook die regte hoeveelheid kalk bevat en dit word gedurende die wintermaande of voor planttyd ingeploeg indien die suurgehalte van die grond te hoog is.

'n Kwart of meer van die boer se lopende produksiekoste word dikwels aan bemesting bestee; derhalwe is dit noodsaaklik dat die grond behoorlik ontleed en die potensiaal bepaal word. Baie boere maak gebruik van landbouorganisasies se grondontledingsdienste om bemestingsbehoeftes te bepaal. Stikstof, fosfaat, kalsium en potas is die belangrikste elemente vir mielies en sink is 'n noodsaaklike spoorelement. Wanneer daar te min stikstof aanwesig is, kry die blare ŉ gebrekkige kleur en gaan die onderstes soms dood. 

Fosfaat is noodsaaklik vir die ontwikkeling van die mielie se wortelstelsel en vir die jong plant, en 'n gebrek daaraan word dikwels deur 'n rooierige of perserige kleur van die jong blare gekenmerk. 'n Sinktekort veroorsaak vergeling van die plante net nadat hulle opgekom het, en wanneer die plant te min potas kry, verdroog die blaarrande. Potas maak die mielies meer siektebestand en speel 'n belangrike rol in die wortel- en graanontwikkeling. 

Ander tekorte aan elemente en spoorelemente ontstaan van tyd tot tyd in sekere streke, onder meer die element molibdeen, waaraan daar gedurende die laaste paar seisoene in sekere dele van die Hoëveld ŉ tekort was. Kunsmis word gewoonlik in 3 stadia toegedien, naamlik voer planttyd, met planttyd en na planttyd (kantbemesting). Voor planttyd word daar meestal 'n fosfaathoudende kunsmis met potas, sink en soms ook stikstof diep ingeploeg, ingesny of ingeeg. 

'n Hoeveelheid kunsmis word altyd met planttyd toegedien en word meestal effens weg van die sade geplaas (bandplasing) sodat die sade nie beskadig word nie. In droër gebiede word 'n bietjie kunsmis saam met of na aan die saad in die grond gevoeg. In die geval van bandplasing bevat die kunsmismengsel minstens stikstof en fosfaat, en indien nodig, ook sink en potas. Sink kan alleenlik toegedien word voordat die mielies opkom. Ongeveer 'n maand na planttyd benodig die mielies 'n groot hoeveelheid stikstof en is die element vir die volgende 4 of 5 weke 'n kritieke taktor vir 'n goeie opbrengs. 

Kantbemesting met stikstof word toegedien wanneer die mielieplante ongeveer kniehoogte staan, onder meer deur die skoffelmetode of as blaarbespuiting. Die groeiproses word hierdeur aangewakker.

Onkruid benadeel mielies veral van 4 tot 7 weke nadat die mielieplante hul verskyning gemaak het. Indien onkruid toegelaat word om tot 2 weke nadat die mielies opgekom het, op die lande te groei, kan dit produksie met tot 10 % laat daal. Indien dit 5 weke lank op die lande gelaat word, kan die verliese twee keer so groot word. Die tradisionele skoffelbewerking met die hand is steeds doeltreffend, maar word van wee verminderde arbeidskragte bemoeilik. 

As ŉ mielieland meganies skoongehou word, moet dit 'n paar dae nadat die sade geplant is en voordat die mielies opgekom het, gedoen word. Die tandeg en veral die roltandeg of "duisendpoot" word vir die doer gebruik. Hoewel daar meestal voor en tydens planttyd op die verbouingsaspek gekonsentreer word, kan onkruid ook bestry word nadat die mielies opgekom het: met die hand, met meganiese bewerking of met chemiese hulpmiddele. Die roltandeg is veral gewild omdat die moontlikheid dat dit die jong plante kan beskadig, maar gering is. Daarbenewens word lande met trekkerskoffels skoongehou of word chemiese onkruiddoders met ligte vliegtuie op die landerye gespuit.

Deur in die winter te ploeg, kan insekteplae - waarvan die snywurm en die mieliestamruspe die belangrikste is - beter beheer word. Hoewel snywurms die afgelope tyd minder skade aanrig, moes boere in die verlede tot byna ŉ kwart meer sade plant om voorsiening te maak vir die wat deur die snywurms gevreet word. 

Snywurms kom snags na die grondoppervlak en vreet die plant van onder af sodat 'n hele saailand soms vernietig word. Volgroeide stamrusperwurms, wat beheer kan word deur vroegtydig te ploeg, leef weer in die reste van vorige oeste. Die wurms wat oorleef, lê hut eiers op die blare en stam van jong mielieplantjies, en die klein, swart wurmpies vreet later "venstertjies" in die mielieblare en kruip in die stingel op na die sagte plantdele. Die plaag moet dikwels bestry word deur onder meer herhaalde behandelings met vloeibare of gekorrelde chemiese insektedoders wat op die plante gesproei word. 

Ander minder ernstige plae is die bontmietiekewer, die mieliekopkewer, die bruinkewer (doodhouertjies), plantluise en die kommandowurm. Die bontmieliekewer berokken skade aan die pluime en baard van die mieliekop, terwyl die swart mieliekewer, wat veral in die Vrystaat voorkom, die jong plant onder die grondoppervlak aanval. Die mieliekopwurm eet weer die jong mieliepitte. Die bruinkewer is veral in Wes-Transvaal 'n probleem. 

Hy rig skade aan van die oomblik wanneer die plant opkom totdat die mielieplant ongeveer 20 cm hoog is; plantluise val die mielies aan wanneer die koppe begin vorm en kommandowurms kan binne 'n kort tyd 'n hele oes vernietig. Mieliesiektes kan oesverliese van tot 40 % tot gevolg hê en word met saadbehandeling, wisselbou, ploeg, bastersaadteling en 'n reeks voorkomende maatreëls beheer. Siektes wat deur saadbehandeling beheer kan word, is fusarium (saadvrot), droëkopvrot (diplodia), pienk kopvrot en pluim- of kopbrand. 

Fusarium is die algemeenste kopvrot en die besmette pitte is dikwels oor die hele mieliekop versprei. Droëkopvrot kom, na gelang van weersomstandighede, as 'n sa",di ngroes, 'n stamvrot of 'n kopvrot voor. Pienk kopvrot is 'n minder algemene siekte en maak sy verskyning eers bo-aan die mieliekop, terwyl pluimbrand in ernstige gevalle as ŉ massa swart swamspore op die jong mieliekoppe bemerk word. Siektes wat nie deur saadbehandeling beheer kan word nie, is blaasbrand, streepsiekte, witroes en bruinroes (gewone roes). 

Streepsiekte word deur 'n virus veroorsaak en kom veral in die laer liggende mieliegebiede voor. Fyn geel strepies oor die blaarlengte dui aan dat die plant besmet is. Die siekte kan voorkom word deur mielies op baie skoon Ian de en nie langs ou stoppellande of wintergrane te plant nie. Blaasbrand word versprei wanneer spore deur die wind aangewaai word en met ander plante in aanraking kom. Die siekte is ŉ ernstige bedreiging vir die mieliebedryf. 

Dit kom as blase op die stam, kop of blare van die plant voor, en kan deur wisselbou bekamp word - alle besmette plante moet egter begrawe of verbrand word. Witroes veroorsaak dat daar gryserige vlekke op die blare ontstaan wat later verkleur. Die siekte word ook deur die wind versprei. By bruinroes vorm donker blasies op die blare. In beide gevalle moet bestaande bastersoorte aangeplant word om die siekte te bekamp, hoewel wit roes ook beheer kan word deur die landery om te ploeg sodat ai le plantreste bedek is.

Die plantproses is een van die belangrikste aspekte van mielieverbouing en die korrekte plantestand en egalige verspreiding van die sade moet noukeurig toegepas word. Die planttyd is van die uiterste belang en hang van die reënval en saadvarieteit of kultivar af. Vroeë aanplantings in Oktober is verkieslik, maar omdat mielies nie besproei word nie en die boer dus van die eerste reëns afhanklik is, kan dit soms gebeur dat hy eers in Desember moet saai. 

Die groeiperiodes van die verskillende kultivars bepaal ook die geskikte plantdatum en sekere sade aard beter in bepaalde grondtipes. Mielies word meestal op 'n diepte van 6 tot 12em geplant en die rye is 90 cm of 225 cm uit mekaar met afstande van 20 cm tot 60 cm tussen elke pit. Die tremspoorstelsel, waar volgens die rye alternatief na en ver uitmekaar gespasieer word, word ook toegepas. Hoewel 'n reënneerslag van 50 mm nodig is voordat daar geplant behoort te word, kan ŉ boer met die korrekte voghoudende grondbewerking na 'n neerslag van slegs 10 mm saai. Wanneer die reën wegbly, word boere soms genoodsaak om droog te plant. 

Op die Hoëveld en in die Oos-Vrystaat wissel die planttyd van middel Oktober tot einde November, en in Gauteng, die Noordwes-Vrystaat en dele van Natal word daar tot in Desember geplant. Die groeitydperk van mielies verskil na gelang van klimaatsveranderings en saadvarieteite. Die plantjies neem 8 tot 10 dae om uit te skiet en na ongeveer 70 dae word die mielies bevrug en begin die mieliekoppe ontwikkel. Na sowat 3 maande, wanneer die voginhoud van die pitte 60 tot 70 % (Desember - Januarie) is, word die koppe gepluk en as groenmielies bemark. Na 135 tot 150 dae staan die mielies, afhangende van die kultivar, van 2 m tot 3,65 m hoog en is die voggehalte 14 tot 18 %. 

Die korrekte voggehalte is 14 %, en wanneer dit hoër is, word die mielies in die graansuiers verder drooggemaak. Die feit dat die mielies hoofsaaklik op die land droog word en nie soos in ander lande kunsmatig uitdroog word nie, is een van die vernaamste redes waarom die Suid-Afrikaanse produk wêreldwyd vir sy goeie gehalte bekend is. Sommige boere oes nog met die hand. Die mielies word in sakke geplaas, en die pitte word daarna met dorsmasjiene gestroop. In die praktyk word 95 % van die mieliekoppe egter met meganiese stropers afgesny en gedors. 

Die graankorrels word in spesiale mielietrokke gestort en die oesreste val aan die onderkant van die stroper uit op die land. Die reste word soms met die hand ingesamel vir gebruik in veevoer. Die graan word na graansuiers by plaaslike koöperasies, by meulenaars of by algemene handelaars wat as agente van die Mielieraad optree, vervoer, waar dit geweeg en gegradeer word. Dit word in 5 groepe geklassifiseer, naamlik wit blinkpit (rond), wit duik (plat), geel ingeduik, geel gemeng en geel blinkpit. 

Gradering geskied ten opsigte van kleur, gehalte en suiwerheid van die betrokke klassifikasie. Die mielies word ook skoongemaak en die kiemselle en semels van die res geskei sodat dit later in veevoer gebruik kan word. Daarna gaan die gesuiwerde graan na meulens en fabrieke, waar dit verwerk word, of dit word na graansuiers aan die kus vervoer, waarvandaan dit verskeep word. In die vernaamste gebiede van die mieliedriehoek is graansuiers naby spoorlyne opgerig om vervoer te vergemaklik. Suid-Afrika se mieliemeulens is wêreldwyd bekend vir hul doeltreffendheid. Die graan word daar gesif en 'n hele paar keer tot 'n fyn mieliemeel gemaal. Daarna word dit onder streng beheerde toestande geberg.




</doc>
<doc id="23675" url="https://af.wikipedia.org/wiki?curid=23675" title="Afvalbestuur">
Afvalbestuur

Afvalbestuur is die versameling, vervoer, verwerking en hersirkulering van afvalstowwe.

Om van vullis ontslae te raak, is stortingsterreine die mees algemene oplossing en is dit tot vandag toe in baie lande die hoof afvalverwyderingsmetode. In vroeë tye is ou steengroewe of natuurlike gate in die grond as stortingsterreine gebruik. 'n Goed bestuurde stortingsterrein kan higiënies en relatief goedkoop bedryf word. Die metode wat vir so 'n stortingsterrein gebruik, moet die afval op so 'n manier bestuur sodat dit nie skade aan die omgewing aanrig nie. Ouer en minder veilige stortingsterreine kan heelwat gevare vir die omgewing inhou:

'n Moderne stortingsterrein moet afval van klei, plastiek en kledingsmateriale kan verwerk. Die meeste afval kan in blokke gekompakteer word, wat minder plek neem, en in sekere grotes kom vir presiese grote ruimtes in die terrein. Die gekompakteerde afval lok ook minder aasdiere soos rotte en muise, dit verminder ook die gevaar van wind wat die rommel kan wegwaai na waar dit dalk skade aan die natuurlewe kan doen. Baie stortingsterreine het 'n masjien wat die kweekhuisgasse verwyder. In Sao Paulo in Brasilië byvoorbeeld, is daar op een stortingsterrein 'n kragopwekker aan die pypsisteem wat die kweekhuisgasse verwyder, gekoppel en so word 'n klein dorpie van elektrisiteit voorsien! In hierdie proses verbrand die gasse en draai 'n turbine, wat dan die krag opwek. Hierdie oplossing is een van vele om die kweekhuisgasse te verwyder, maar nogtans verbrand die meeste stortingsterreine oor die wêreld heen eenvoudig net die gasse. Dit is egter baie belangrik om die metaangas so te benut en uit te skakel uit die omgewing, Die metaangas is baie gevaarliker as die mate van koolstofdioksied wat deur die proses vrygestel word. Plante breek ieder geval die koolstofdioksied af.

Dit is moeilik om 'n stortingsterrein in 'n groot stad of dorp te bou, want niemand verkies tog 'n ashoop regoor 'n parkie nie, so die koste vir die afvalverwydering raak duur, want dit moet na 'n stortingsterrein buite die dorp vervoer word.

Om vullis effektief te verbrand, is baie hoë temperature nodig. Hierdie metode staan bekend as "termiese behandeling". Teen hoë temperature reageer die afvalstowwe en skei gas en as na die verbranding as uit. Verbranding is gewild in baie lande, byvoorbeeld in Japan, wat min oop ruimtes het vir stortingsterreine, in Swede wat vir die laaste 20 jaar die leier in afvalverbranding is, en in Denemarke wat ook die afval verbrand en energie daarvan opwek vir huishoudelike verwarming. Verbranding word op klein skaal gedoen deur individue of op groot skaal deur industrieë. Dit is 'n praktiese metode om afval te bestuur en om gevaarlike materiale te beveilig soos mediese afval, alhoewel dit bekend is om erge lugbesoedeling te veroorsaak.

Om komplekse chemiese verbindings soos dioksien af te breek deur gebruik te maak van hitte, kan gewoonlik nie gedoen word deur gewoon die materiaal te verbrand teen die temperature wat 'n oop vuur meebring nie. Dit is gereeld nodig om die proses van verbranding aan te vul met gas- of oliebranders en blaasbalke ten einde die temperatuur hoog genoeg te kry om molekulêre afbreking tot gevolg te hê. Alternatiewelik kan die uitlaatgasse van 'n gewone vuur gebruik word, deur dit in genoegsaam verhitte buise te gelei, wat termiese afbreking van molekules tot gevolg sal hê.

Die termiese afbreking van besoedelende molekules kan indirek ander besoedelingsprobleme tot gevolg hê. Dioksien se afbreekproses begin by 1 000 °C, maar tegelyk word giftige stikstof oksides en osoon gevorm wanneer atmosferiese stikstof en suurstof afbreek teen 1 600 °C. Hierdie ongewenste vorming van oksides verg verdere katalitiese behandeling van die uitlaatgasse.

Herwinning is 'n relatiewe nuwe begrip in afvalbestuur. Die vullis word soos 'n hulpbron hanteer, eerder om dit te vernietig in oonde of ashope. Daar is verskillende maniere waarmee die vullis na 'n hulpbron omgeskakel kan word soos herwinning of om die afval vir die opwekking van elektrisiteit te gebruik.

Die ontginning van hulpbronne uit afval raak meer algemeen waar daar nie genoeg oop grond is vir stortingsterreine nie, of waar daar 'n hoë bevolkingsdigtheid is. Meer mense is ten gunste van herwinning, want dit sal op die lang termyn beter wees as verbranding. Natuurlike hulpbronne op die aarde is beperk en sal nie vir ewig hou nie. Daar is verskeie metodes om afval te herwin en met vandag se tegnologie en beter metodes wat daagliks uitgevind word, sal daar hopelik nie meer stortingsterreine, lug- en waterbesoedeling wees nie.

In sommige lande vind hulpbronherwinning klaar plaas, in die vorm van handearbeid wat die afval deursoek en die herwinbare hulpbronne in die herstel/herwin mark verkoop vir geld. Suid-Amerika is een van die voorlopers in dié beweging. Die werkers agter die skerms word genoem "waste pickers" of "rag pickers" en is deel van die informele sektor, maar speel 'n groot rol in die verwerking van afval en verlig die druk op munisipaliteite. Daar is planne om hierdie werkers by die formele afvalbestuur in te sluit, wat geld sal spaar en werkloosheid en misdaad sal verlaag. Dit sal egter baie kos om hierdie mense in die formele sektor in te sluit, daar gaan gereeld beserings opgedoen word en hulle lewensverwagting mag drasties verlaag word in geval van blootstelling aan giftige materiale. Ontwikkelde lande sal hulle nie in hul formele sektor wil insluit nie.

Herwinning is die proses waar gebruikte produkte gesirkuleer en weer nuut gemaak word deur tegnologie. In gevorderde lande is die term baie bekend en die meeste tipes vullis word as herwinbaar beskou. Alles word in spesifieke kategorieë geskei, versamel en daarna verwerk:

Meeste van die bogenoemde soorte afval is van 'n enkele materiaal, wat dan die herwinningsproses vergemaklik.

Die herwinning van gebreekte rekenaars en elektriese produkte is 'n belangrike uitdaging, maar duurder omdat dit meer tyd verg om die apparaat oop te maak en die probleem op te los. Baie elektroniese afval word na Asië gestuur waar die ontginning van koper en goud uit die elektronika 'n groeiende omgewingsprobleem word. In rekenaar- en TV-skerms kom lood, koper, seleen en kadmium ("swaarmetale") voor, wat ook in baie ander elektronika voorkom.

Omdat herwinde produkte met nuwe produkte moet kompeteer, is die herwinde produk gewoonlik duurder, want die nuwe/roumateriaal maatskappy is lank reeds in bedryf.

Gelukkig is die meeste ekonomieë ten gunste van herwinning, want dit is goedkoper in die sin van water en energie teenoor wat gebruik is om die rou produk te ontgin. As voorbeeld: die herwinning van 1 000 kg aluminium blikkies spaar 5 000 kg bauxiet yster wat gemyn word in Australië en verhoed die verwerking (deur plante) van 15,17 ton CO wat 'n kweekhuis gas is.


</doc>
<doc id="23676" url="https://af.wikipedia.org/wiki?curid=23676" title="Sigaret">
Sigaret

'n Sigaret (afkomstig van die Franse woord "cigarette", wat klein sigaar beteken) is 'n produk waarmee tabak gerook word. Onlangs het verskeie lande se belastingbeleid jeens tabakprodukte meegebring dat die stam van die tabakplant nou ook in die sigarette ingewerk word, pleks van dit nie te gebruik nie. Die stam word eers platgeslaan en dan gesny sodat dit soos die blaar lyk en dan word dit by die gesnyde blare bygevoeg. Die sigaret was in die omgewing van die 18de eeu benoem: boemelaars in Seville, Spanje het die señoritos (ryk jong mans) se sigare opgetel, die tabak wat oorgebly het in papier gerol en dit gerook.

Dit word aangesteek met 'n vlam en gerook. Tabak is 'n wettige dwelmmiddel in die meeste lande. Dit word soms deur minderjarige kinders in skole misbruik, deels vir sosiale aanvaarbaarheid.

Kommersieël geproduseerde sigarete is relatief maklik om te maak, hulle bestaan meestal uit 'n tabakmengsel, papier, PVA-gom en somtyds 'n filter.

Die papieromhulsel, wat die tabak vashou, mag van materiaal verskil maar meestal hou dit die vlam se brandperiode stadig, ventileer nie by die kante uit nie en hou die stabiliteit van die as reg. Die mondarea, wat die filter bevat, stabiliseer die mondstuk teen spoeg en brandgevaar wat die roker se lippe kan skroei en laastens die spoed en tyd wat die vlam neem om deur te brand.

Deur 'n paar produkte saam te meng kan daar verskillende geure en smake ontdek word. Tabak, wat reg oor die wêreld aangeplant word, het verskillende geure en kleure. Dit hang natuurlik af van die klimaat, die jaartal en ander kondisies.
Elke sigaret bestaan meestal uit blare van die gekuurde helderblaar, burleytabak, en oosterse tabak. Die blare word geselekteer na gelang van ouderdom.

Voor die Tweede Wêreldoorlog het sommige maatskappye spesiale versamelaarskaarte uitgegee in elke pakkie sigarette. Die verkoopsfoefie is afgeskaf om papier te spaar. Dit was vir 'n lang tyd na die oorlog nog skaars. Natural American Spirit sigarette het "vignette" kaarte met bedreigde spesies en Amerikaanse historiese gebeurtenisse daarop uitgebeeld in 2003.


Verder kan rook ook by vroulike rokers die menopouse vervroeg en die risiko van osteoporose verhoog. Mortaliteit onder babas van moeders wat rook is veel hoër.

Die gesondheidsprobleme wat met rook gepaard gaan het owerhede wêreldwyd, en ook in Suid-Afrika, genoop om drastiese rookwetgewing in te stel.


Veronderstel jy rook 20 sigarette per dag, mag die volgende met jou liggaam gebeur as jy ophou:

Volgens die Wêreldgesondheidsorganisasie (WGO) sal rook teen die jaar 2030 die grootste oorsaak van sterftes in die wêreld wees.

In lande soos Amerika, Brittanje en Kanada veroorsaak rook meer sterftes as MIV/vigs, heroïen, kokaïen, alkohol, brande, moorde, selfmoorde en padongelukke tesame! In Suid-Afrika is tabakverwante siektes die oorsaak van meer as 25 000 sterftes per jaar.

In 2000, volgens die Wêreldgesondheidsorganisasie.


</doc>
<doc id="23688" url="https://af.wikipedia.org/wiki?curid=23688" title="Grootmalmok">
Grootmalmok

Die grootmalmok ("Diomedea exulans"), ook die grootalbatros genoem, is 'n groot, wit seevoël. Die voël het 'n blekerige pienk snawel wat in 'n kenmerkende geel punt eindig. Dit het swart punte op die vlerke. Dit het 'n swewende vlug en die vlerke word nie dikwels geklap nie. Die spesie broei op eilande in subantarktiese streke. Dit word deur die IUBN as 'n kwesbare spesie geklassifiseer.

Die grootmalmok is 'n nie-telende besoeker aan Suid-Afrikaanse diepseewaters, veral in die winter. Dit kom van Namibiese tot Mosambiekse waters voor.




</doc>
<doc id="23698" url="https://af.wikipedia.org/wiki?curid=23698" title="Rosario">
Rosario

Rosario is die derde grootste stad van Argentinië na Buenos Aires en Córdoba en die grootste stad van die provinsie Santa Fe met 'n oppervlakte van 179 vierkante kilometer en 'n bevolking van meer as een miljoen. Rosario is die administratiewe hoofstad van die gelyknamige "departamento."
Rosario lê aan die westelike oewer van die Paraná-rivier, sowat 300 kilometer noordwes van Buenos Aires, in die sentrum van Argentinië se mees belangrike nywerheidskorridor. Saam met sy voorstede en aangrensende munisipaliteite vorm die stad die metropolitaanse gebied van Gran Rosario met 'n bevolking van meer as 1,2 miljoen (2009).

Rosario is 'n beduidende spoorwegsentrum en die belangrikste rivierhawe in Noordwes-Argentinië, wat danksy sy diepte van 34 voet ook as diepseehawe vir oseaanskepe dien. Die hawe hanteer uitvoergoedere soos graan, meel, hooi, lynsaad en ander plantaardige olies, mielie, suiker, timmerhout, vleis, velle en wol. Die belangrikste plaaslike nywerheidsprodukte is meelblom, suiker, vleis en ander verwerkte voedsel. 'n Brug oor die Paraná se rivierdelta verbind Rosario sedert 2003 met Victoria.

Rosario lê in die suide van die provinsie Santa Fe, in 'n tipiese Pampas-vlakte met golwende heuwels, tussen 22,5 en 24,6 meter bo seevlak. Die oorspronklike nedersetting het in 'n ravyn aan die regteroewer van die Paraná-rivier ontstaan, net teenoor 'n eilandgroep in die rivierdelta wat nou gedeeltelik in die provinsie Entre Ríos geleë is. Die mees nabygeleë stad anderkant die Paraná se riviervloedplein is Victoria in Entre Ríos, sowat 60 kilometer van Rosario af. Die twee stede word deur die Rosario-Victoria-brug met mekaar verbind.
Die stadsgebied beslaan 178,69 vierkante kilometer, wat ook 'n aantal onbeboude gebiede insluit. Die beboude gebiede van Gran Rosario tussen Alvear en San Lorenzo strek oor 'n lengte van sowat vyftig kilometer langs die Paraná. Ondanks sy grootte is Rosario net die administratiewe sentrum van die gelyknamige "departamento" (distrik). Die provinsiale regering van Santa Fe het sy setel in die gelyknamige stad sowat 170 kilometer noord van Rosario.

Die gebied van Rosario word deur 'n tipiese Pampas-klimaat gekenmerk, met 'n warm seisoen tussen November en Maart en maksimale temperature tussen 18 en 32 °C, en 'n koue seisoen tussen Junie en die middel van Augustus, waartydens die kwik tot tussen 5 en 16 °C daal. Reënvalle word veral in die somer aangeteken, maar die tipiese bedompigheid van die vlakte tree dwarsdeur die jaar op.

Rosario het teen die begin van die 17de eeu ontstaan. Dit het destyds as "Pago de los Arroyos" of "Land van die Spruite" bekend gestaan - 'n verwysing na die verskeie spruite wat deur die suide van die provinsie Santa Fé vloei en in die Paranárivier uitmond, soos die Ludueña, die Saladillo en ander. Die stad het geen presiese stigtingsdatum of enige amptelike erkenning hiervan. In 1689 het kaptein Luis Romero de Pineda 'n deel van die land van Pago de los Arroyos volgens 'n koninklike dekreet as vergoeding vir dienste ontvang wat hy aan die Spaanse Kroon verleen het.
Voor hierdie periode was die gebied oorspronklik deur die Calchaquí-stamme bewoon, wat in sogenaamde "reducciones" geleef het - 'n soort sendingstasies wat deur Fransiskaanse monnike gestig is. Hierdie sendingstasies is uiteindelik deur vyandelike Chaco-stamme aangeval en verniel.

Romero de la Pineda het die eerste permanente nedersetting gestig, 'n "estancia", wat hy as landbougebied en nie as 'n dorp ontwikkel het nie. Die Jesuïete het in 1719 'n ander stuk land gekoop en hier die "Estancia San Miguel" opgerig. Die gebied was nog steeds so yl bevolk dat dit nie oor 'n sentrale owerheid beskik het nie; dit is vanuit die provinsiale hoofstad Santa Fe en Buenos Aires beheer.

In 1724 is nog 'n koloniale nedersetting deur Santiago de Montenegro gestig wat hier 'n meul en 'n kapel gebou het. Hy het begin om die toekomstige ontwikkeling van die dorp te beplan en is in 1751 tot burgemeester verkies. Die gebied wat deur hierdie plaaslike regring beheer is het vanuit die huidige Rosario tot by gebiede noord van die stad gestrek. Eers in 1784 is dit in twee kleiner regsgebiede opgedeel.

Op 27 Februarie 1812 het generaal Manuel Belgrano die nuutgeskepte nasionale vlag van Argentinië vir die eerste keer aan die oewer van die Paraná gehys. Vanweë hierdie geskiedkundige gebeurtenis staan Rosario nog steeds as die "Bakermat van die Argentynse Vlag" bekend. Die Nasionale Vlagmonument is ter herdenking van hierdie gebeurtenis opgerig.

Die provinsie Santa Fe het sterk onder die burgeroorlog gely wat ná 1820 in Argentinië gewoed het. As gevolg hiervan was die bevolkingsgroei stadig; Rosario was 'n klein nedersetting langs die pad van Santa Fe na Buenos Aires. In 1823 is dit amptelik tot dorp verklaar (Spaans: "Ilustre y Fiel Villa del Rosario"). Charles Darwin, wat in 1832 deur die gebied gereis het, het Rosario reeds as 'n "Groot dorp" met sowat 2 000 inwoners beskryf. In 1841 is die plaaslike hawe volgens 'n dekreet van die "caudillo" en goewerneur van Buenos AIres, Juan Manuel de Rosas, vir die buitelandse handel gesluit nadat nie-Argentynse skepe nie meer op die Paraná- en Paraguay-riviere toegelaat is nie.

Op 25 Desember 1851 het 'n klein groep van plaaslike burgers en lede van die militêre garde hul steun vir Rosas se teenstander caudillo Justo José de Urquiza verklaar. As 'n beloning vir hulle deelname aan die Slag van Caseros het Urquiza ná sy oorwinning op 9 Junie 1852 die goewerneur van Santa Fe in 'n brief versoek om stadstatus aan Rosario te verleen. Goewerneur Domingo Crespo het hierdie versoek in die wetgeende vergadering van die provinsie geregverdig deur na die strategiese belangrikheid van die stad te verwys, wat vanweë sy geografiese ligging 'n beduidende rol vir die binne- en buitelandse handel sou kon speel. Op 5 Augustus is die stadstatus formeel aan Rosario toegeken.
Urquiza het die rivier vir internasionale vryehandel oopgestel, en Rosario se demografiese en ekonomiese groei het aansienlik versnel. In 1880 was Rosario reeds die belangrikste uitvoerhawe in Argentinië, en sy bevolking het in 1887 tot sowat 50 000 gegroei. Sowat veertig persent van die inwoners was immigrante wat nuwe idees uit Europa saamgebring het en van Rosario 'n stad gemaak wat in politieke baie progressief was - in teenstelling met die meer konserwatiewe en aristokratiese Santa Fe.
Gedurende die tweede helfte van die 19de eeu was daar selfs 'n beweging wat vir Rosario as die nasionale hoofstad van Argentinië gepleit het. Een van die sterkste voorsprekers vir hierdie voorstel was Ovidio Lagos, stigter van die oudste Argentynse koerant La Capital (een van Rosario se hoofstrate is intussen na Lagos vernoem). Alhoewel Rosario by drie geleenthede tot nasionale hoofstad verklaar is, is die wetsbesluit elke keer deur die uitvoerende gesag geveto J(een keer deur Bartolomé Mitre en twee keer deur Domingo Faustino Sarmiento).

In die laaste vyftien jaar van die 19de eeu het Rosario se bevolking verdubbel. Die snelle bevolkingsaanwas het egter tot slegte lewensomstandighede vir baie van die stadsbewoners, epidemieë van aansteeklike siektes soos tuberkulose en 'n oorskot van mannekrag en gepaardgaande uitbuiting gelei. In 1901 is vir die eerste keer 'n stakende werker deur die polisie dood gemaak, en Rosario het tot 'n sentrum van radikale politieke bewegings begin ontwikkel. Die Radikale Burgerunie het in 1903 'n opstand bevorder en die eerste verkiesing volgens die nuwe geheime en verpligte stemreg gewen.

Die bevolking van Rosario het in die volgende dekade en nog eens binne die volgende twee dekades verdubbel. In 1926 was daar reeds 407 000 inwoners, waarvan 47 persent uit die buiteland gekom het. Dit was meestal Europeërs wat as gevolg van die Eerste Wêreldoorlog in Rosario 'n nuwe heenkome gevind het, waarby Italiaanse immigrante - veral uit Ligurië - oorweeg het.

Die plaaslike geleerde Juan Álvarez het in 1943 'n werk oor die geskiedenis van die stad geskryf waarin hy die stelling bevestig het dat Rosario uit eie krag gegroei en sy ontwikkeling aan sy moderne kapitalistiese ekonomie en sy hardwerkende bevolking te danke het - in teenstelling met ander stede wat soos Santa Fe eerder deur 'n tradisionele koloniale en adellike verlede gekenmerk word. Ter ere van Álvarez is die grootste openbare biblioteek in Rosario, die "Biblioteca Argentina Dr. Juan Álvarez", na hom vernoem.

In 1946 het Rosario die oorwinning van die populistiese kandidaat Juan Perón in die presidensiële verkiesing met 'n meerderheid van 58 persent van die uitgebragte stemme bevorder, en die stad het toe die bynaam "Hoofstad van die Peronisme" gekry. Rosario het vervolgens voordeel uit Perón se nasionaliseringsbeleid asook sy subsidies vir nywerhede en voordelige arbeidswette getrek.

Maar die stad het ná Perón se afdanking as gevolg van 'n staatsgreep desgelyks baie onder die diktatuur van sy opvolger, president Juan Carlos Onganía, gely. In Mei en September 1969 het werkers en studente in groot getalle teen die régime betoog - 'n gebeurtenis wat later as die "Rosariazo" bekend gestaan het. Die betogings was deel van die algemene onluste in die land, alhoewel hulle ook 'n reaksie op die onderdrukking van plaaslike vakbonde was en die moord op 'n plaaslike student wat deur polisiemagte gedood is. In September het sowat 100 000 betogers die polisiemagte oorrompel en die onluste tot by die voorstede uitgebrei. Die régime het troepe na Rosario ontbied om die opposisie met geweld te onderdruk en die beheer oor die stad te herwin.

Gedurende die sogenaamde "Nasionale Proses van Reorganisasie", wat in 1976 met die staatsgreep van dieselfde jaar begin het, is honderde inwoners deur regeringsmagte vermoor of het spoorloos verdwyn. Die militêre "junta" het Rosario as een van die gasheerstede van die Sokker-wêreldkampioenskap van 1978 gebruik waarmee hulle die bevolking van die menseregskendings en algemene politieke onderdrukking afgelei het.

In 1983 het Argentinië na 'n demokratiese stelsel teruggekeer, en sowat 400 000 Rosarino's het die Radikale Burgerunie se laaste byeenkoms voor die verkiesing bygewoon. Die Burgerunie het sowel die plaaslike burgemeestersverkiesing met sy kandidaat Horacio Usandizaga asook die nasionale presidentsverkiesing met sy kandidaat Raúl Alfonsín gewen.

In 1989 het 'n hiperinflasie van meer as 3 000 persent die Argentynse ekonomie in duie gestort. In Rosario het die proteste teen die prysstygings en die gepaardgaande onvoldoende voorsiening van voedsel en ander lewensnoodsaaklike goedere saam met die algemene ontevredenheid van die bevolking en aanhitsing deur ekstremistiese elemente tot die plundering van supermarkte en ander winkels gelei en ook die aanleiding gegee vir soortgelyke onluste in ander Argentynse stede. Die onluste is deur polisie-eenhede onderdruk, en volgens amptelike statistieke het veertien betogers tussen 26 en 29 Mei gesterf. President Alfonsín het 'n noodtoestand verklaar en op 12 Junie bedank sodat die presidentskap van sy gekose opvolger Carlos Menem ses maande vroeër begin het.

Die Menem-regering se makro-ekonomiese beleid het daarin geslaag om die inflasie onder beheer te bring, en aanvanklik het ook Rosario se ekonomie begin stabiliseer. Maar enkele jare later het die instelling van 'n lae vaste wisselkoers invoere drasties laat styg, terwyl die mededingendheid van Rosario se nywerheidsektor verlaag is en uitvoere van landbouprodukte gestagneer het. Toe president Menem in 1995 vir 'n tweede ampstermyn gekies is, was Rosario se werkloosheid met 21,1 persent die hoogste in die land.

Baie van Rosario se inwoners het onder die broodlyn geleef en was gedwing om in die plaaslike krotbuurte, die sogenaamde villas miseria, te gaan woon. Hierdie informele nedersettings sonder toiletgeriewe, lopende water en ander dienste was al vroeër 'n tipiese verskynsel, maar het in die 1990's het hulle oppervlaktes en bevolking aansienlik gegroei. Die probleem het weens die binnelandse migrasie en die vestiging van bewoners uit armer provinsies soos byvoorbeeld Chaco verskerp. Volgens die laaste amptelike ondersoek, 'n studie wat deur die Munisipale Bank-Stigting van Rosario in 1996 deurgevoer is, was daar 91 informele nedersettings met 115 000 inwoners (tien persent van die metropolitaanse gebied se bevolking).

Die ekonomiese resessie het in Desember 2001 sy hoogtepunt bereik, en net soos in ander groot Argentynse stede het armes en werkloses weer begin om winkels te plunder. Gedurende die onluste het agt mense gesterf, waaronder die Uruguyaans-gebore politieke aktivis Pocho Lepratti.

Ná die Argentynse ekonomiese krisis van die jaar 2001 het Rosario se ekonomie herstel. Dit is nou die snelste groeiende stad in Argentinië, en die lewensomstandighede van sy inwoners het duidelik verbeter. Verbruikerbesteding en beleggings het as gevolg van die sterk oplewing in die landbousektor (veral die uitvoer van plaasslik vervaardigde sojaboonprodukte) aansienlik toegeneem, en daarnaas trek ook die toerismebedryf voordeel uit die gunstige ekonomiese klimaat. 'n Aantal sakesentrums is geopen of heropen, waaronder twee groot winkelsentrums, Alto Rosario en El Portal.

Die pryse van eiendomme het in 2005 begin styg en nuwe bouprojekte is veral in die voorstede aangepak. Onderontwikkelde gebiede soos die noordoostelike buurte naby die lughawe is in moderne woonbuurte omskep. Die stadsregering onder die leiding van "intendente" (burgemeester) Miguel Lifschitz van die Sosialistiese Party was danksy die ekonomiese opswaai in staat om groot bedrae in openbare geriewe te belê. Sowat 'n derde van die stedelike begroting word tans aan openbare gesondheid bestee.

Rosario lê in die sentrum van Argentinië se optiese vesel-kring. Die grootste nasionale telekommunkasie-maatskappye verskaf al hul dienste van openbare telefone tot selfoon-netwerke en breëband-internettoegange met DSL-lyne, kabelmodems, "Wi-Fi" en kuberkafees aan hul plaaslike klante.

Sowat 86 persent van alle huishoudings beskik oor 'n telefoonlyn (daar is tans 272 170 lyne), terwyl 36 persent van die bewoners ook gebruik maak van selfoondienste. Die vraag na selfoondienste het as gevolg van lae pryse en aggressiewe bemarkingstrategieë vinnig gegroei, maar die beperkings wat op die installasie van antenna's geplaas is en onvoldoende beleggings en opknappingswerk het die gehalte van selfoondienste laat versleg. In die jare 2004 en 2005 was die selfoonnetwerke gedurende Kersfees, Nuwejaarsdag en die "Día del Amigo" ("Dag van die Vriend") onderbreek.

Rosario beskik oor vier AM- en meer as 200 FM-radiostasies en twee plaaslike private-televisiekanale, "Canal 3" en "Canal 5" (die laasgenoemde kanaal maak deel uit van die nasionale netwerk "Telefé"). Ook die openbare televisie-kanaal "Canal 7 Argentina" word in Rosario uitgesaai. Rosario se drie kabeltelevisie-netwerke - "Cablevisión" en "Multicanal" is openbare kanale, terwyl die plaaslike "Cablehogar"-net onder die beheer van 'n privaatmaatskappy is - saai ook twee plaaslike kanale uit: "Canal 4 Noticias" en "Canal 6".

Die belangrikste dagblaaie in Rosario is "La Capital" (die oudste Argentynse koertant wat nog steeds uitgegee word en in 1867 gestig is), "Rosario/12" (gestig in 1991) en "El Ciudadano & la Región" (gestig in 1999). 


</doc>
<doc id="23746" url="https://af.wikipedia.org/wiki?curid=23746" title="Pous Gajus">
Pous Gajus

Gajus (ook gespel ‘Caius’) was die 28ste pous van die Rooms-Katolieke Kerk.

Pous Gajus is waarskynlik gebore in Dalmasië en was dalk verwant aan die heilige Susanna van Rome (ook Susanna van Concordia genoem). Susanna se pa, die heilige Gabinius was glo 'n broer van Gajus. Daar word ook beweer dat hy verwant was aan keiser Diocletianus. Op 17 Desember 283 volg hy Pous Eutichianus op en regeer tot sy dood op 22 April 296. Hy word opgevolg deur Pous Marcellinus.

Daar is feitlik niks bekend oor sy lewe. Sy bewind word gekenmerk deur 'n tyd van vrede voor die laaste vervolging. Hy word genoem in die “Deposito Epicoporum” uit die 4de eeu, maar nie as martelaar nie. Hy is begrawe in die Callixtus katakombe. Sy seëlring is in sy graftombe gevind.

Pous Gajus word as heilige vereer in die Rooms-Katolieke Kerk en sy feesdag is op 22 April, saam met Pous Soter. In die Oosters-Ortodokse Kerk is sy feesdag op 18 Desember. Hy word gewoonlik afgebeeld met die pouslike tiara en saam met die heilige Nereus. Hy word veral in Dalmasië en Venesië vereer.



Saamgestel uit die , , en wiki’s.


</doc>
<doc id="23756" url="https://af.wikipedia.org/wiki?curid=23756" title="La Paz">
La Paz

La Paz [la 'pas] (Spaans: La Paz de Ayacucho, Aymara: Chukiagu) is die regeringsetel van Bolivië en die hoofstad van die departamento La Paz (die amptelike Boliviaanse hoofstad is nog steeds Sucre). La Paz lê teen die noordwestelike hang van die Cordillera Real-bergreeks, sowat 3 600 tot 3 700 meter bo seevlak, in die onvrugbare riviervallei van die Río Choqueyapu (Río de la Paz). Die stadsgebied word deur die sneeubedekte bergspits Illimani (6 882 meter) oorheers.

La Paz is amptelik op 20 Oktober 1548 deur die Spanjaarde gestig en het destyds 'n ou Inka-stad vervang. Die huidige La Paz is 'n moderne metropool met 'n bevolking van meer as 1,8 miljoen in die metropolitaanse gebied en dien as die kulturele, nywerheids-, handel- en opvoedkundige sentrum van Bolivia. La Paz beskik oor 'n aantal universiteite waarvan die oudste in 1674 gestig is, en 'n aantal wetenskaplike en kulturele instellings.


</doc>
<doc id="23760" url="https://af.wikipedia.org/wiki?curid=23760" title="1446">
1446

Die jaar 1446 was 'n gewone jaar wat volgens die Gregoriaanse kalender op 'n Donderdag begin het. Dit was die 46ste jaar van die 15de eeu n.C. Soos ander gewone jare het die jaar 12 maande, 52 weke en 365 dae gehad.




</doc>
<doc id="23763" url="https://af.wikipedia.org/wiki?curid=23763" title="VfB Oldenburg">
VfB Oldenburg

VfB Oldenburg is 'n sportklub uit Oldenburg in die deelstaat Neder-Sakse in Duitsland. Behalwe sokker, het die klub ook afdelings vir krieket, stoei, tafeltennis, vlugbal en rugby. 

Die klub is op 17 Oktober 1897 as "FC 1897 Oldenburg" gestig en het in 1919 met "FV Germania 1903" saamgesmelt om die huidige klub te vorm. Die klub het tussen 1990 en 2000 met ernstige finansiële probleme geworstel en was op 'n stadium onder administrasie. In 2004 het die "Oldenburger Cricket Club", wat in die Duitse krieket-Bundesliga op die hoogste vlak meeding, by die klub aangesluit as die klub se krieketafdeling.

Die klub se beste prestasie was om tussen 1942 en 1945 in die Gauliga "Weser-Ems" op die hoogste vlak mee te ding. In die 1950’s het die klub ook 'n paar seisoene op die hoogste vlak in die Oberliga Noord deurgebring. In 1992 het die klub promosie na die Bundesliga met 1 punt gemis.

Die klub het sedert 1920 sy tuiswedstryde in die Donnerschweestadion ("Die Hölle des Nordens" - "Die hel van die Noorde") gespeel, maar moes die stadion in 1990 verkoop om van sy skuld te delg. Sedertdien speel die klub sy tuiswedstryde in die Marschwegstadion in Oldenburg. 



</doc>
<doc id="23765" url="https://af.wikipedia.org/wiki?curid=23765" title="Ichirō Mizuki">
Ichirō Mizuki

Ichirō Mizuki (水木一郎 "Mizuki Ichirou"), gebore as Toshio Hayakawa (早川俊夫 "Hayakawa Toshio") op 7 Januarie, 1948 in Tokyo is 'n Japannese sanger, komponis en akteur. Hy is veral bekend vir sy temaliedere van anime en tokusatsu.

Ichirō Mizuki begin sy solo loopbaan in 1968, met die uitreik van sy eerste kortspeler "Kimi ni sasageru Boku no Uta" en dit lied was gekomponeer deur Kanae Wada. In 1971, begin hy temaliedere van anime en tokusatsu reekse sing. Van sy eerste anime liedjies "Genshi Shounen Ryuu ga Yuku" was uitreik as die temalied van Shotaro Ishinomori se anime produksie Genshi Shounen Rju.

In 1999, tree hy op in die "1000-lied konsert" by die Kawaguchiko Stellar Theater, Yamanashi. Ichirō Mizuki sing 1000 liedjies in 24 uur tydens die konsert.

In 2000, word hy die hoofsanger en liriekeskrywer van die gewilde Japannese musiekgroep JAM Project bestaande uit Hironobu Kageyama, Masaaki Endou, Eizo Sakamoto en Rica Matsumoto.






Anime
Tokusatsu
Videospel




</doc>
<doc id="23772" url="https://af.wikipedia.org/wiki?curid=23772" title="TAM Linhas Aéreas">
TAM Linhas Aéreas

Latam Airlines Brasil is die grootste Brasiliaanse lugredery wat met sy vloot van 104 vliegtuie na 46 bestemmings in Brasilië, Amerika en Europa vlieg. TAM Linhas Aéreas is in 1961 gestig en het sy hoofkwartier in São Paulo, met die twee plaaslike internasionale lughawens Guarulhos en Congonhas as sy basis.

TAM Linhas Aéreas is in 1961 onder die naam Táxi Aéreo Marília gestig en het destyds met sy enkel-enjin "Cessna"-vliegtuie passasiers en lugvrag op nasionale roetes tussen São Paulo, Mato Grosso en ander Brasiliaanse stede vervoer.

Die lugredery se geskiedenis is nou verbind met die biografie van kaptein Rolim Adolfo Amaro wat sedert 1963 as vlieënier by TAM werksaam was. Hy het al vroeg die bestuur van die maatskappy oorgeneem wat – met kort onderbrekings – tot by sy afsterwe in 1999 onder sy leiding gestaan het.

In 1971 was die totale aantal passasiers net 3 000. Die lugredery se naam is in 1976 gewysig tot TAM Transportes Aéreos Regionais, en Rolim het as hoofdeelaanhouer 67 persent van die aandele oorgeneem.

In die tagtigerjare het die aantal passasiers sterk toegeneem, onder meer danksy die daarstelling van nuwe vliegroetes na lughawens binne die stadsgebied van Brasiliaanse metropole en TAM se sakebeleid wat klante-tevredeheid as sy belangrikste doelwit ingesluit het. 'n Aantal toekennings is aan die lugredery oorhandig, waaronder die tydskrif "Air Transport World" se "World's Best Regional Airline"-toekenning in 1995.

In 1996 is die dogtermaatskappy TAM Transportes Aéreos Del Mercosur gestig, wat bestemmings in die buurlande bedien het. In dieselfe jaar is die groep se naam gewysig tot Transportes Aéreos Meridionais.

'n Tyd lank was daar sprake van 'n samesmelting met die sukkelende mededinger Varig. Die onderhandelinge en die versmeltingsproses het egter baie moeilik geraak. Alhoewel die twee lugrederye ooreengekom het om as 'n eerste stap hul kodes te deel, is hierdie samewerking in Junie 2005 weer gestaak.

Vanaf 1982 het TAM F-27-vliegtuie van die vervaardiger Fokker op sy lugroetes gebruik. Die eerste straler-vliegtuig, 'n Fokker 100, is in 1986 in gebruik geneem, en hierdie tipe het in die 1980's en 1990's die ruggraat van TAM se vloot gevorm. Ná 'n aantal ongelukke is die Fokker-stralers deur Airbus-vliegtuie vervang, waarby op internasionale roetes veral die Airbus-straler A330 gebruik word.

Tans beplan die Star Alliance, een van die belangrikste internasionale kodedeeldienste, TAM as 'n nuwe lid te aanvaar.


</doc>
<doc id="23779" url="https://af.wikipedia.org/wiki?curid=23779" title="Eschweiler">
Eschweiler

Eschweiler [ˈɛʃˌvaɪlɐ] is 'n stad in die distrik Aachen van die deelstaat Noordryn-Wesfale (Duitsland) met 'n oppervlakte van 75,9 vierkante kilometer en 55 425 inwoners (31 Desember 2011). Die stad is die setel van belangrike administratiewe en kulturele instellings en staan ook bekend vir sy karnaval. Vanaf die Keltiese tydperk tot by die 20ste eeu het mynbou en oopgroewe 'n berlangrike rol in die plaaslike ekonomie gespeel.

Die huidige stad het met die insluiting van die dorpe Dürwiß, Laurenzberg, Lohn, Weisweiler en Kinzweiler by Eschweiler in 1972 ontstaan.



</doc>
<doc id="23780" url="https://af.wikipedia.org/wiki?curid=23780" title="Fred Astaire">
Fred Astaire

Fred Astaire (1899–1987) was 'n Amerikaanse danser, choreograaf, sanger en akteur. Hy was veral bekend vir sy grasieuse dansstyl in rolprente en op die teaterverhoog in Broadway. Sy verhoog- en daaropvolgende rolprentloopbaan het oor 76 jaar gestrek; gedurende die tydperk het hy in altesaam 31 musiekprente verskyn. Hy word veral geassosieer met Ginger Rogers, 'n aktrise wat in tien rolprente saam met hom verskyn het en saam met wie hy die genre 'n gedaanteverwisseling laat ondergaan het. Sy bekendste fliek is "Top Hat" (1935).

Die Amerikaanse balletchoreograaf en medestigter van die New Yorkse Balletgeselskap ("New York City Ballet"), George Balanchine, en die Russiese ballerino, Rudolf Nureyev, het na Fred Astaire verwys as die beste danser van die twintigste eeu. Astaire word ook algemeen beskou as die invloedrykste danser in die geskiedenis van musikale rolprente en televisieprogramme. Die "American Film Institute" ("Amerikaanse Filminstituut") het Astaire gekies as die vyfde beste manlike ster van alle tye ("5th Greatest Male Star of All Time").

Fred Astaire is op 10 Mei 1899 in Omaha, Nebraska, gebore as Frederick Austerlitz. Tydens sy vierde lewensjaar het hy saam met sy gesin na New York verhuis, waar sy suster, Adele, danslesse sou neem – hy het haar (aanvanklik onwillige) dansmaat geword. Twee jaar later, op sesjarige leeftyd, bied hy en die negejarige Adele hulle eerste professionele vertoning aan, in November 1905, in Keyport, New Jersey.

Fred en Adele het tot in hulle twintigerjare saam opgetree en sukses behaal op die planke van beide New York en Londen. Na Adele in 1932 getroud is, het sy die teaterwêreld verlaat en Fred het op eie houtjie voortgegaan: reeds in 1933 het hy groot sukses behaal met die musiekblyspel "The Gay Divorce" ("Die Vrolike Skeiding"). Kort daarna het Astaire begin om aan oudisies vir rolprente deel te neem.

Alhoewel hy 'n onbekende in die rolprentwêreld was, het Astaire 'n kontrak met die maatskappy "RKO Pictures" onderteken, alhoewel sy eerste rolprent in samewerking was met Metro-Goldwyn-Mayer: die 1933-rolprent "Dancing Lady", met Clark Gable en Joan Crawford in die hoofrolle.
Kort daarna het 'n rol gekry in die RKO-rolprent, "Flying down to Rio". Dit was sy eerste rolprent saam met Ginger Rogers: die twee het ondersteunende rolle gehad, terwyl Dolores Del Rio en Gene Raymond die hoofrolle vertolk het. Alhoewel hulle beperkte tonele in die rolprent gehad het, was Astaire en Rogers uiters gewild en word die rolprent hoofsaaklik onthou vir die twee se (destyds) ietwat gewaagde eerste dans. Astaire en Rogers het in tien rolprente saam verskyn: nege in die 1930's en weer in die 1949-rolprent "The Barkleys of Broadway".

In 1939 het Astaire RKO verlaat, wat gelei het tot 'n groter verskeidenheid rolle asook verskillende dansmaats, waaronder Rita Hayworth, Eleanor Powell en Cyd Charisse. Ná die voltooiing van "Blue Skies" in 1946 het Astaire onverwags aangekondig dat hy gaan aftree. In 1948 is hy egter oortuig om saam met Judy Garland in "Easter Parade" op te tree, nadat die oorspronklik gekose akteur, Gene Kelly, beseer is. Dié optrede het ook die einde van Astaire se aftrede beteken en hy het sy werk in die vermaaklikheidswêreld voortgesit.

Ná die voltooiing van "Funny Face" (1957) saam met Audrey Hepburn, het Astaire weereens sy aftrede aangekondig, maar dié keer was dit slegs van musiekblyspele: Astaire wou meer tyd spandeer aan dramatiese rolle, soos in die 1959-rolprent "On the Beach", wat handel oor die uitwissing van die meerderheid van die mensdom deur wedersydse atoombomaanvalle.

Ná sy aftrede van musiekblyspele het Astaire ook aan televisieproduksies begin deelneem. Van tyd tot tyd het sy werk in die televisiewêreld wel dansrolle ingesluit – die eerste hiervan was vir die program "An Evening with Fred Astaire" (1958). Die program het nege Emmy-toekennings gewen, waaronder "Beste enkele vertoning deur 'n akteur" en "Voortreflikste enkele program van die jaar".

Tydens die sestiger- en sewentigerjare het hy steeds in televisieprogramme en rolprente verskyn. Sy werk het nou 'n breër spektrum gedek as aan die begin: buiten sy dramatiese rolle in reeds genoemde rolprente, het hy ook (onader andere) 'n rol in die avontuurreeks "It Takes a Thief" gehad (1968–1970), sy stem geleen aan die geanimeerde "Santa Claus is Comin' to Town" (1970), 'n gasrol gehad in die wetenskapfiksiereeks Battlestar Galactica (1979) en verskyn in die gruwelrolprent "Ghost Story" (1981) (sy laaste rolprentrol). In 1974 is hy vir 'n Oscar genomineer vir sy rol in die ramprolprent "The Towering Inferno".

Astaire het op 22 Junie 1987 gesterf aan longontsteking. Hy was 88 jaar oud. Geen rolprente oor Astaire se lewe is ooit vervaardig nie en sal moontlik nooit vervaardig word nie. Astaire het altyd toestemming om biografiese verfilmings geweier: "Al bied hulle my ook hoeveel aan – en sulke aanbiedings is daar die hele tyd – ek sal nie verkoop nie". In sy testament het Astaire ook versoek dat geen so 'n biografiese verfilming ooit plaasvind nie: "[Die versoek] is daar omdat ek geen besondere begeerte het dat my lewe misgeïnterpreteer word nie, wat die geval sal wees".




</doc>
<doc id="23784" url="https://af.wikipedia.org/wiki?curid=23784" title="Afrikaanse Kinderensiklopedie">
Afrikaanse Kinderensiklopedie

Die Afrikaanse Kinderensiklopedie is 'n ensiklopedie wat vir Afrikaanssprekende kinders geskryf is, alhoewel enige persoon met Afrikaanse taalkennis dit dalk inligtend kan vind. Die ensiklopedie is onder redaksie van die Ensiklopedie-afdeling van die "Nasionale Opvoedkundige Uitgewery Beperk" (Nasou) saamgestel.

Die stof in die ensiklopedie is in die volgende hoofrubrieke ingedeel:

Die stof in die rubrieke is oor die algemeen sistematies gerangskik, dit wil sê van die laagste tot die hoogste vorme (in die geval van plant- en dierkunde), of van die vroegste tye tot die hede (in die geval van historiese onderwerpe). Hierdie stelsel is nie in een van die rubrieke, genaamd "Die mens en sy bedrywighede", gevolg nie, omdat dit oor onderwerpe soos godsdiens, kleredrag, taal, kunsvorme, wapens, sport, ens. handel. Hierdie onderwerpe kan egter maklik gevind word deur in die inhoudsopgawe voor in elke deel (buiten die eerste en tweede dele), of in die Sistematiese Inhoudsopgawe in die twaalfde deel, te raadpleeg.

Die meeste rubrieke begin in deel drie en word in die daaropvolgende dele voortgesit. Die uitsonderings is die rubrieke "Lewensverhale", wat in dele een en twee afgehandel word, en "Die Verhaal van Suid-Afrika", wat in deel sewe begin.

Voor in elke deel verskyn daar 'n opgawe van die inhoud van die betrokke boekdeel, met 'n aanduiding van die onderwerpe wat in vorige dele behandel is.

'n Volledige bladsyindeks van sleutelwoorde verskyn saam met kinderverhale in deel 10. 'n Opgedateerde deel 11 is later gepubliseer.


</doc>
<doc id="23785" url="https://af.wikipedia.org/wiki?curid=23785" title="Loonjoernaal">
Loonjoernaal

'n Loonjoernaal is 'n rekeningkundige hulpboek wat weekliks deur ondernemings opgestel word indien hulle loonwerkers het. Dit moet nie met die "salarisjoernaal" (vir die maandelikse uitbetaling van salarisse) verward word nie.

Die joernaal maak voorsiening vir basiese lone, oortyd, aftrekkings en werkgewerbydraes. Die boekhouer boek uit die loonjoernaal na die betrokke grootboekrekeninge oor en doen daarna die nodige betalings. Die berekening, uitbetaling en boekstawing van salarisse en lone is een van die roetinetake in alle sakeondernemings. Salarisse en lone is baie belangrike koste-items van alle sakeondernemings en moet dus met sorg bestuur word.


</doc>
<doc id="23786" url="https://af.wikipedia.org/wiki?curid=23786" title="Loon">
Loon

'n Loon is 'n tipe weeklikse vergoeding aan 'n werker.

Die berekening, uitbetaling en boekstawing van lone is een van die roetinetake in alle sakeondernemings. Lone is baie belangrike koste-items van alle sakeondernemings en moet dus met sorg bestuur word.

Verskeie aftrekkings word deur die werkgewer maandeliks van salarisse en weekliks van lone afgetrek, en die gevolglike nettobedrag word aan die werknemer betaal.


</doc>
<doc id="23793" url="https://af.wikipedia.org/wiki?curid=23793" title="Magreb">
Magreb

Die Magreb, ook gespel Maghreb (letterlik "sononder"; Arabies: المغرب العربي "al-Maghrib al-ʻArabī", "die Arabiese Weste"; Berbers: ⵜⴰⵎⴰⵣⵖⴰ), ook genoem die Atlasstreek, is 'n streek in die noorde van Afrika. Net soos ander Mediterreense lande, was die Atlasgebied vanweë sy seeligging gedurig aan die invloede van die verskillende beskawingsgroepe blootgestel wat deur die geskiedenis om die beurt die Mediterreense gebied beheer het. Die Magreb kan ten beste begryp word wanneer dit beskou word in die lig van die talle ooreenkomste en verskille wat die streek ten opsigte van ander lande om die Middellandse See en ten opsigte van die Wes-Kaap van Suid-Afrika toon, asook ten opsigte van die kontraste met die res van Afrika.

Geleë in die noordwestelike uithoek van Afrika, word die Magreb in die suide deur die Sahara van die res van Afrika afgesny, met die Middellandse See ten noorde en ten ooste, en die Atlantiese Oseaan ten weste daarvan. Die streek beslaan 'n totale oppervlakte van nagenoeg 750 000 km², wat gevorm word deur 95% van Marokko in die weste, 10% van Algerië in die middel, en 75% van Tunisië in die ooste. Dit bevat bykans 100% van die bevolking van Marokko, 95% van dié van Algerië, en meer as 95% van dié van Tunisië.

Die klimaat is tipies Mediterreens (soos in die Wes-Kaap), met koel, nat winters, en droë, warm somers. Sneeu is in die winter algemeen op die hoër berge, terwyl reënval van noord (by die see) na die suidelike binneland afneem. Die Magreb gaan suidwaarts oorgaan in die droë Sahara (net soos die Wes-Kaap in die droë Karoo oorgaan), terwyl ander Mediterreense lande verder noord aan nog vogtiger landstreke grens. Die temperature is hier ook hoër, terwyl droë steppe-plato's nie eintlik in Europa voorkom nie. Juis die droër aard van die Magreb veroorsaak dat min standhoudende riviere aangetref word, wat die besproeiings- en hidroëlektriese potensiaal van die streek aan bande lê.

Wat landvorme betref, val dit dadelik op dat die Magreb en ons Wes-Kaap die enigste gebiede in Afrika is waar plooiberge (berge wat ontstaan a.g.v. groot drukkragte wat die aardkors as het ware opvou) aangetref word. Die Atlasberge is eintlik 'n voortsetting van die plooibergstelsel om die Middellandse See, waarvan bv. die Alpe deel vorm. In Tunisië is die Atlasberge 'n ingewikkelde bergmassa wat weswaarts in Algerië in twee verdeel. Die laer noordelike kusreekse van die Tell-Atlas word hier van die suidelike Sahara-Atlas geskei deur die Karoo-agtige Plato van die Sjots. Verder wes, in Marokko, word die Tell-Atlas voortgesit in die noordelike "Rif", terwyl die suidelike Sahara-Atlas in drie reekse verdeel: die Middel- en die Hoë Atlas, met die Anti-Atlas suid van laasgenoemde. Dzjebel Toubkal (4 165 m) in die Hoë Atlas is die hoogste piek in die hele streek. 'n Verdere ooreenkoms is hier die smal, vrugbare kusvlaktes, en die talle besproeibare valleie, net soos in die Wes-Kaap en om die Middellandse See.

Vanweë die onherbergsaamheid van baie berggedeeltes en die ontoeganklikheid van ruwe kuste, het groot dele van die Magreb (veral in Marokko) grootliks onaangetas gebly deur Europese invloede.

Tipiese Mediterreense plantegroei, soos fynbos en struike, is algemeen in die Magreb, met woude van bladwisselende eike en kurkeike, asook denne en seders in die vogtiger berge. Op die hoër maar droë plato's groei esparto-gras, wat vir gebruik in die papierindustrie ingesamel word.

Die grondgebruik ten opsigte van produkte wat verbou word, asook omstandighede van verbouing, stem grootliks ooreen met dié in Suid-Afrika se Wes-Kaap en met die Meditirreense landboupatrone. Ten eerste word gewasse verbou wat geheel en al van reën afhanklik is; daarvan is grane, veral gars en koring, die beste voorbeelde. Verbouingtipes wat daarteenoor lank sonder reën kan klaarkom, soos olywe, vye, en neute (amandels, okkerneute), is weer van meer permanente belang. Hierbenewens word besproeiingslandbou van al groter belang in die Magreb. Druiwe (en wyn), sitrusvrugte, sagte vrugte en groente word veral só verbou en op die markte van Europa van die hand gesit.

Die Magreb word onderskei deurdat daar 'n groter betrokkenheid by veeboerdery voorkom, war ook meer nomadies beoefen word. Oor die algemeen is 'n groter persentasie van die bevolking by die landbou betrokke as in moderner state. In ál drie die state is ongeveer die helfte van die bevolking op die landbou vir 'n bestaan aangewese – 'n persentasie wat weer heelwat laer is as die res van Swart Afrika.

Die huidige ekonomiese opset in die Magreb is grootliks te danke aan die bydrae van Europese Blankes. Die grondslag van die moderne landbousektor (bv. die wynbedryf), die vervoerstelsel, en die industriële ontwikkeling, is tydens die koloniale tydperk Blanke (hoofsaaklik Franse) koloniste gelê. Die getal koloniste het aangegroei tot bykans twee miljoen, maar ná die onafhanklikwording van die drie Magrebstate het 'n groot uittog gevolg, sodat daar vandag nie veel meer as 200 000 Blankes in die Magreb woonagtig is nie.

Die Magreb beskik oor 'n redelike verskeidenheid van minerale. In Marokko word fosfaat, ru-olie, mangaan, yster, sink, lood, kobalt en steenkool ontgin. Algerië (die Sahara-gedeelte uitgesluit) ontgin yster, sink, lood en fosfaat, terwyl in Tunisië olie, aardgas, fosfaat, lood, sink en yster ontgin word.

Hoewel die Magrebstate industrieel hoër ontwikkel is as die state van Swart Afrika, maak fabrieksnywerhede nog net 'n klein persentasie van die ekonomiese aktiwiteite uit. Voedselverwerking en tuisnywerhede is die belangrikste groep, terwyl fabrieke vir petrochemiese produkte, voertuigmontering, tekstielware en kunsmis 'n groeiende aandeel verwerf.

Die vervoerstelsel in die hele Noord-Afrika toon 'n opmerklike konsentrasie in die Magreb. Die vervoernet is grootliks uit die koloniale tydperk oorgeërf en, hoewel dit soms erg verwaarloos is, is verbindings deur die hele streek voldoende. Ongeveer 30 000 km teerpaaie en bykans 8 000 km spoorlyne is op die kus in gebruik. In die talle inhamme langs die kus word 'n groot aantal uitstekende hawens aangetref.

Toerisme is 'n belangrike verdiener van buitelandse valuta, want ongeveer twee miljoen toeriste sak jaarliks op veral Tunisië en Marokko toe. Die goue Afrika-strande, die eg Oosterse atmosfeer van die ou stede, die uitmuntende Arabiese argitektuur en die ruïnes uit die Romeinse tyd verskaf die grootste aantrekkingskrag.

Jaarliks werk daar ook gemiddeld meer as 'n miljoen mense as "gasarbeiders" uit die Magreb in Europa, waar hulle die minder aangename beroepe beoefen. Hul tuisstate verkry egter op hierdie wyse belangrike buitelandse valuta, omdat die arbeiders die meeste van hul lone huis toe stuur na hul gesinne.

Kultureel is Magreb meer eiesoortig. Die gebied vorm die westelike vleuel van die Moslemwêreld, wat tot in die Midde-Ooste strek. Die Magreb is oorspronklik deur 'n Blanke ras, die Berbers, bewoon. Ná die Arabiese invalle, wat van die 8ste- tot die 13de eeu geduur het, het die Berbers grootliks met die Arabiere vermeng geraak, wat vandag in elk geval nog die meerderheid vorm. Die Berbers het die Moslemgeloof aangeneem, sodat dié geloof vandag die drie Magrebstate se staatsgodsdiens is.

Hoewel bykans 'n kwart van die bevolking vandag nog Berbertale praat, is Arabies die amptelike taal van die Magreb. Berberse meerderhede kom slegs in afgeleë gebiede voor, soos in die Kabiliese Berge en Aurèsberge van Algerië. In onlangse tye was daar heelwat Berber-onrus as gevolg van hul miskenning as kulturele minderheidsgroep.

Vreemde invloede in die Magreb het 'n lang geskiedenis. Die Feniciërs, die Romeine, die Arabiere en die Turke was om die beurt meesters van die gebied (hoofsaaklik die kusstreke). Gedurende die 19de eeu het Frankryk en Spanje die hele gebied gekoloniseer, maar ná bloedige opstande (veral in Algerië) het eers Marokko en Tunisië in 1956, en toe Algerië in 1962, onafhanklik geword.

Die mense van die Magreb is in betreklik groot mater verstedelik. Tussen 35% en 45% van hulle woon in dorpe en stede. Die algemene verstedeliking lei tot die ontstaan van groot plakkersgemeenskappe om baie stede. Talle stede het reeds bevolkings van meer as 100 000, waarvan Casablanca (2 miljoen) en Algiers (1,8 miljoen) die grootstes is. Die algemene inkomstepeil van die bevolking is hoër as in die meeste Afrika-state, maar baie laag in vergelyking met meer ontwikkelde state. Daarbenewens is die oorgrote meerderheid van die bevolking nog ongeletterd.

Vanweë die talle unieke fisiese en kulturele verskille wat die Magreb so skerp van die res van Afrika onderskei, en versterk deur die isolasie wat die Sahara na die suide teweegbring, vertoon die Magreb soos 'n afgeslote eiland op die noordelike rand van Afrika. Die ooreenkomste met die Mediterreense wêreld het weer tot gevolg dat die streek dikwels in die verlede eerder as deel van Europa as deel van Afrika beskou is.



</doc>
<doc id="23797" url="https://af.wikipedia.org/wiki?curid=23797" title="Porto Alegre">
Porto Alegre

Porto Alegre (Portugees, letterlik "Vrolike Hawe") is die hoofstad van die Suid-Brasiliaanse deelstaat Rio Grande do Sul
met 'n oppervlakte van 497 vierkante kilometer en 'n bevolking van 1,5 miljoen in 2010. Porto Alegre is die belangrikste handel- en nywerheidsentrum in die suide van Brasilië en die vyfde grootste metropolitaanse gebied van die land met 'n bevolking van 4,0 miljoen. Die stad lê aan die oewer van die Rio Guaíba, wat hier die grootte van 'n meer bereik, sowat 50 kilometer vanaf sy uitmonding in die Lagoa dos Patos.

Porto Alegre is gedurende die Spaans-Portugese grenskonflikte van die 18de eeu gestig. In 1742 het sowat sestig koloniste van die Portugese Asore-eilandgroep hulle aan die oewer van die Rio Guaíba gevestig. Die vinnige ekonomiese opswaai van die nedersetting het in 1824 met die vestiging van Duitse setlaars uit die Hunsrück en ander Duitse gebiede begin wat hier 'n nuwe heenkome as kleinboere gevind het.

Die stad bied aan sy inwoners volgens 'n ondersoek van die Verenigde Nasies die hoogste lewenskwaliteit van alle groot stede in Latyns-Amerika. Porto Alegre is vandag 'n moderne hawestad met baie wolkekrabbers en pronk met sy indrukwekkende ligging in die heuwels van die kusgebied en 'n groot aantal tuine en groen gebiede. 

Vanweë die nabygeleë "Campanha Gaúcha", die land van die gauchos, word Porto Alegre ook dikwels die "Hoofstad van die Gauchos" genoem. Ander belangrike besienswaardighede in die omgewing is die suidhange van die Serra Gaúcha waar Europese setlaars 'n blywende stempel afgedruk het, en die bouvalle van voormalige Jesuïete-nedersettings.

Danksy die samevloeiing van verskeie kleiner riviere wat in die Rio Guaíba uitmond beskik Porto Alegre oor 'n groot rivierhawe wat vanweë sy uitgestrekte oppervlakte soos 'n groot strandmeer lyk en by die Lagoa dos Patos aansluit wat oor 'n lengte van 250 kilometer en 'n wydte van tot by 60 kilometer strek.

Porto Alegre tel sowat 1,4 miljoen inwoners, terwyl die metropolitaanse gebied met meer as 30 stede (waaronder Canoas, Novo Hamburgo, Campo Bom, São Leopoldo en Gravataí) 'n bevolking van naastenby vier miljoen het.

Vanweë sy ligging in die mees suidelike deel van Brasilië lê Porto Alegre verder af van die meeste groot Brasiliaanse stede soos Rio de Janeiro (1 558 kilometer), São Paulo (1 109 kilometer) en Brasília (2 027 kilometer) as byvoorbeeld van die Uruguaanse hoofstad Montevideo (890 kilometer) of die Argentynse hoofstad Buenos Aires (1 063 kilometer). Die suidelike buurlande het dus ook 'n groot invloed op Porto Alegre se ontwikkeling uitgeoefen. Net soos in Uruguay en Argentinië speel die Gaúcho-kultuur 'n groot rol in die stad en sy omgewing. Sondae geniet mense hier dikwels die tipiese Churrasco, 'n plaaslike variant van 'n braaivleis-ete, en chimarrão (mate-tee) is een van die gewildste dranke in Porto Alegre.

Porto Alegre is in die subtropiese klimaatstreek van Brasilië geleë en kry dwarsdeur die jaar hoë reënval. Somertemperature styg nouliks bo 32 °C, alhoewel die warm somerweer met bedompigheid gepaard gaan. Die hoogste temperatuur wat ooit aangeteken is was 40,7 °C in Februarie 1943. Die winterseisoen word deur matige temperature, maar ook dikwels wisselvallige weerstoestande met wind en reën, en temperature tussen 5 °C en 25 °C gekenmerk. Sneeuval kom nouliks voor en tree meestal in die vorm van nat sneeu op. Die laagste wintertemperatuur wat ooit aangeteken is was -4 °C in Julie 1918. Die weer in die najaar is eweneens wisselvallig, maar warmer. Die lente is die droogste seisoen. Newel kom soggens gereeld voor, en veral vroeë vlugte word deur vertragings geraak.

Porto Alegre het sy oorsprong in 'n plaas wat temidde van Indiaanse stamgebiede geleë was. In 1752 het setlaars, wat hoofsaaklik van die Asore-eilande afkomstig was, hier 'n klein nedersetting gestig. Twintig jaar later is die parogie van São Francisco do Porto dos Casais gevorm. Hierdie naam is deur die biskop in die volgende jaar gewysig tot Nossa Senhora Madre de Deus do Porto Alegre (Onse Dame Moeder van God van die Vrolike Hawe). Die nedersetting is as die setel van die plaaslike provinsiale regering gekies.

In 1822, die jaar waarin Brasilië sy onafhanklikheid van Portugal verkry het, het die bevolking van Porto Alegre reeds 12 000 beloop. Tussen 1845 en 1860 het die hawefasiliteite ontstaan, en die inwonertal het aan die einde van die eeu die 70 000-kerf verbygesteek.

In 1963 het Porto Alegre as gasheerstad van die Wêreld-Universiteitspele internasionale bekendheid verwerf. Die bewoners het in 1985 'n belangrike rol in die beweging vir vrye verkiesings gespeel, en een van die grootste betogings in die land het hier plaasgevind.


</doc>
<doc id="23802" url="https://af.wikipedia.org/wiki?curid=23802" title="Anthe">
Anthe

Anthe (Grieks: "Άνθη"; ook Saturn XLIX), oorspronklike voorlopige naam S/2007 S4, is die 60ste natuurlike satelliet van Saturnus. Die maan se ontdekking is op 19 Julie 2007 bekend gemaak, nadat die Cassini-Huygens-tuig op 30 Mei 2007 'n reeks beelde daarvan geneem het.

Die maan het 'n berekende wydte van ongeveer 2km en 'n wentelbaan wat lê tussen dié van die mane Methone en Pallene. Die nabyheid van hierdie maan aan Methone en Pallene kan beteken dat dié mane deel van 'n familie van mane vorm. Die nuwe maan se wentelbaan resoneer met die wentelbaan van Mimas, een van Saturnus se ander mane.

Soos baie van Saturnus se ander mane, word daar gespekuleer dat hierdie maan ook uit rots en ys bestaan. 



</doc>
<doc id="23803" url="https://af.wikipedia.org/wiki?curid=23803" title="BETA">
BETA

BETA is 'n suiwer objekgeoriënteerde taal wat in die "Skandinawiese Skool" van objekoriëntasie sy oorsprong het. Die eerste objekgeoriënteerde taal, Simula, is ook daar ontwikkel.

Vanuit 'n tegniese oogpunt bied BETA die volgende unieke eienskappe:


</doc>
<doc id="23806" url="https://af.wikipedia.org/wiki?curid=23806" title="Afrikaanse Protestantse Kerk">
Afrikaanse Protestantse Kerk

Die Afrikaanse Protestantse Kerk is 'n kerkverband wat bestaan uit 212 gereformeerde kerke waarvan die meeste in Suid-Afrika geleë is, met sewe gemeentes in Namibië, en een in Londen, Engeland wat hulle ook by die kerkverband gevoeg het. Die totale lidmaattal was in 2017 sowat 31 500.

Die Afrikaanse Protestantse Kerk (APK) het in 1987 tot stand gekom. Die meeste van die eerste lidmate was voormalige lidmate van die Nederduitse Gereformeerde Kerk (NGK), terwyl daar tog ook later lidmate vanuit die ander gereformeerde kerkverbande was wat hulle by die APK geskaar het. Die oorspronklike lidmate vanuit die NGK was vanweë hul Calvinistiese oortuigings besorgd oor die Skrifbeskouing wat al hoe meer in die NGK gehandhaaf is, waar die maatstaf in besluitneming, na hul mening, al hoe meer die denkrigtings van die humanisme en sosiale liberalisme gevolg het. Die besorgde lidmate het gereken dat hierdie tendens die gesag van die Bybel as onfeilbare Woord van God aantas. Hulle het die Algemene Sinodale Kommissie (ASK) van die NGK versoek om 'n spesiale sinode te hou om die toenemende ongelukkigheid onder lidmate aan te spreek.

Van die sake waaroor daar ongelukkigheid bestaan het na die NGK se Algemene Sinode van 1986, was die groter wordende invloed van die Metodisme in die NGK en die dinamies-ekwivalente metode van Bybelvertaling wat vir die 1983-vertaling van die Bybel in Afrikaans gebruik is, en wat vir amptelike gebruik in die NGK goedgekeur is. Die ander saak waaroor die grootste onrus bestaan het, was die NGK se standpunt oor die eenheid en verskeidenheid van die kerk wat verander het met die aanvaarding van die studiestuk "Kerk en Samelewing" deur die 1986-sinode, waarin eenheid ten koste van verskeidenheid beklemtoon is. Later het die klem op eenheid verander in klem op vereniging. Die politieke ontwikkelinge en menseregte het 'n al hoe groter rol begin speel in die verhouding tussen verskillende kulture en nie meer soseer die Woord van God nie, het die ontevrede NG lidmate gereken. Volgens die lidmate se interpretasie, het die NGK besluit dat dit 'n sonde is vir mense van verskillende volke om elk die Here in sy eie taal en kultuur te aanbid en dat almal aan dieselfde kerk moet behoort.

Die behoefte aan 'n kerk(e) wat mense sou toelaat om die Here binne hul besondere kultuur en in hul eie moedertaal te aanbid, het al hoe groter geword.

Na verskeie ontmoetings met en versoeke aan die ASK is die volgende drie opsies vir oorweging aan lidmate voorgehou tydens 'n massa-vergadering in Pretoria, gehou op 27 Junie 1987:
1. Bly in die NGK en aanvaar die veranderinge onvoorwaardelik;
2. Bly in die NGK en wag vir Sinode 1990 om beswaarskrifte teen die veranderinge in te dien;
3. Verlaat die NGK en vorm 'n nuwe kerkverband.

Die besorgde lidmate het oor die voorstelle gestem en 83% het ten gunste van die laaste voorstel gestem. In 2002 het vier van die NGK se historici die volgende in 'n publikasie geskryf: "Die NG Kerk is waarlik bevry van diegene wat naakte rassisme voorgestaan het" en "dit is duidelik dat die kerk in 1987 'ontslae' geraak het van daardie lidmate wat hulle teen kerkeenheid verset het".

Die APK staan bekend vir sy standpunt dat die Kerk van Christus onder elke volk en kultuur verinheems moet word. Om dieselfde taal te praat, beteken nie noodwendig dat mense aan dieselfde kultuur behoort nie. Hierdie standpunt van die verinheemsing van die kerk onder elke volk en kultuur het al baie kritiek en beskuldigings van rassisme ontlok, maar telkens is die verinheemsingsbeginsel gehandhaaf.

Die AP Kerkverband bestaan uit gereformeerde kerke wat almal die Drie Formuliere van Enigheid as belydenisskrifte onderskryf volgens die quia-standpunt. Die Drie Formuliere van Enigheid is die Nederlandse Geloofsbelydenis, die Heidelbergse Kategismus en die Dordtse Leerreëls. Die AP Kerkverband handhaaf die Calvinistiese lewensbeskouing en aanvaar die gesag van die Bybel oor alle dinge. Die AP Kerkverband is die mees konserwatiewe van al die gereformeerde kerkverbande in Suid-Afrika.

Die AP Kerkverband handhaaf verder ook die belydenisse van die vroeg-Christelike kerk naamlik:
Die Apostoliese Geloofsbelydenis; 
Die Geloofsbelydenis van Nicéa; 
Die Geloofsbelydenis van Athanasius.

Die kerke wat in 1987 die AP Kerkverband gevorm het, het ook besluit om dadelik te begin met die eie opleiding van leraars. Die eerste student het reeds in 1988 ingeskryf. Dit was die nederige begin van 'n instelling wat later 'n privaat, Gereformeerd-Christelike Afrikaanse Universiteit sou word.

Dit het gebeur toe die voormalige Teologiese Skool by die Suid-Afrikaanse departement van onderwys geregistreer is as 'n privaat tersiêre inrigting onder die naam Afrikaanse Protestantse Akademie met sy kampus in Pretoria. 

Die Afrikaanse Protestantse Akademie het die reg ontvang om die volgende grade toe te ken:
Baccalaureus Artium en Baccalaureus Theologiae.

Teen Januarie 2018 het meer as 75% van die leraars in die AP Kerkverband hul opleiding aan die Afrikaanse Protestantse Akademie ontvang. Hiermee is die grondslag gelê vir 'n groot groep jong, dinamiese leiers wat toegewy is aan die gereformeerde leer, verklarende prediking, herderlike sorg en Bybelse orde.

Die kerke van die nuwe Afrikaanse Protestantse Kerkverband het besluit op die presbiteriale stelsel van kerkregering, gegrond op die Dordtse Kerkorde (1618–1619).

'n Kerkorde, bestaande uit 66 artikels, is aanvaar as gemeenskaplike akkoord om sorg te dra dat alles in die kerkverband "ordelik en gepas" geskied volgens die eis van die Bybel in 1 Korintiërs 14:40. Net soos die Dordtse Kerkorde se laaste artikel (Artikel 86), stel die Kerkorde van die Afrikaanse Protestantse Kerke se laaste artikel (Artikel 66) die volgende: "Hierdie Kerkorde (Artikels en Bepalings) is bindend op alle lidmate, kerkrade en meerdere vergaderings totdat dit deur 'n sinode verander word en wel by wyse van 'n beskrywingspunt of 'n beswaarskrif aan 'n sinode."

Die Afrikaanse Protestantse Kerkverband het tydens sy elfde Sinode, gehou in September 2004, sy eie sangbundel aanvaar. 'n Belangrike faktor in die samestelling van die bundel, was die verhouding tussen die melodie en die teks. Daar is besluit dat die teks en die melodie van 'n kerklied in balans moet wees en by mekaar moet pas. Gevolglik bestaan die sangbundel van die AP Kerk uit gereformeerde kerkliedere waarin die woorde die belangrikste is; die melodie is die "diensmaagd" daarvan met die doel om die woorde te dra en in die hart van die verloste sondaar as 't ware soos deur 'n tregter in te giet sodat hy/sy dit van daaruit aan die Drie-enige God kan opdra as 'n gesonge aanbiddings-, lofprysings-, dank-, en/of smeekgebed.

Die Afrikaanse Protestantse Kerk handhaaf die leer van God se onvoorwaardelike verbond van genade. Die kinders van gelowige ouers word ingesluit by die genadeverbond en ontvang dus die teken van die doop. Vir die ouers in die AP Kerk is dit belangrik dat hulle kinders geleer moet word wat die genadeverbond behels. Om dit te bereik, het die AP Kerk 'n eie stel verbondsonderrig-handboeke en -werkboeke opgestel aan die hand van die Bybel en die Drie Formuliere van Enigheid.

Tydens verskeie sinodes het die kerke in die AP Kerkverband hulself verbind tot die ondersteuning van plaaslike, Christelike skole wat ingelyf is by die BCVO. Waar daar nie sulke skole bestaan nie, word plaaslike kerke aangemoedig om te begin met hul eie Christelike privaat skole.



</doc>
<doc id="23808" url="https://af.wikipedia.org/wiki?curid=23808" title="Evangelie volgens Maria">
Evangelie volgens Maria

Die Evangelie van Maria is in 1896 in 'n 5de eeuse papirus-kodeks (Papyrus Berolinensis 8502, soms ook Akhmin-kodeks genoem) ontdek. Die Duitse geleerde Carl Reinhardt het die kodeks in Kaïro gekoop.

Volgens Karen L. King, Winn-professor in Kerkgeskiedenis by die Harvard-universiteit se "Divinity School", gee die Evangelie van Maria 'n indruk van 'n Christelike stroming wat vir byna vyftien honderd jaar verlore gegaan het.

Die evangelie bied 'n radikale interpretasie van Jesus van Nasaret se leerstellings en beskryf hulle as 'n pad na spirituele kennis, verwerp die konsep van lyding en dood as 'n pad na die ewige lewe; stel duidelik dat die uitbeelding van Maria Magdalena as 'n prostituut 'n foutiewe teologiese leerstelling was (wat in 1969 deur die Vatikaan amptelik herroep is); bevat die oudste en mees oortuigende pleidooi en legitimasie vir vroulike leierskap van alle bekende vroeë Christelike tekste; lewer duidelike kritiek op onwettige leierskap en bied 'n utopiese visie van spirituele volmaaktheid; bevraagteken romantiese sienswyses ten opsigte van die eendrag en eenstemmigheid van die eerste Christene; en maak dit duidelik dat die grondslag van die kerk se gesag bevraagteken moet word.

Volgens professor King weerspieël die konfrontasie tussen Maria en Petrus, wat ook deur die Evangelie van Thomas, Pistis Sophia en die Koptiese Evangelie van die Egiptenare beskryf word, die spanning in die 2de eeuse Christendom. Petrus en Andreas neem hier ortodokse standpunte in wat die geldigheid van esoteriese openbaring en die gesag van vroue om te leer ontken.




</doc>
<doc id="23810" url="https://af.wikipedia.org/wiki?curid=23810" title="Gewigloosheid">
Gewigloosheid

Streng gesproke beteken die term gewigloos dat daar geen gravitasiekrag op 'n liggaam inwerk nie. Tog word die term dikwels gebruik om die oënskynlike gewigloosheid te beskryf wat ruimtevaarders ervaar (die gevoel dat hulle dryf). Wat eintlik gebeur, is dat die ruimtetuig en die ruimtevaarders dieselfde gravitasieversnelling ondervind en dus kan die ruimtevaarder in die tuig ronddryf. As die ruimtetuig se motore egter ontbrand, sal die tuig begin versnel en die ruimtevaarders binne-in sal 'n drukkrag vanaf die vloer van die tuig ondervind. "Traagheid" of "inersie" sal hom teen die vloet vasgedruk hou en dus sal hy weer 'n gevoel soortgelyk aan gewig ervaar. Voorwerpe in 'n hysbak wat in vrye val in 'n hysskag is, sal dieselfde gewigloosheid ervaar.


</doc>
<doc id="23811" url="https://af.wikipedia.org/wiki?curid=23811" title="Maria Magdalena">
Maria Magdalena

Maria Magdalena of Maria van Magdala is volgens die Nuwe Testament en belangrike apokriewe evangelies 'n vroulike apostel van Jesus van Nasaret. Die vier evangeliste van die Nuwe Testament beskryf haar as die getuie en verkondiger van Jesus van Nasaret se opstanding, 'n verwysing na die onsterflikheid van sy spirituele boodskap. Vanweë haar sentrale rol in die Christendom is sy deur Middeleeuse Bybel-eksegete met die bynaam "apostolorum apostola" ("apostel van die apostels") vereer. Sy is die enigste belangrike vrou in die Nuwe Testament wat in haar eie reg genoem word en nie net as eggenote of moeder van 'n belangrike manlike figuur nie. Sy is volgens sommige navorsers moontlik die skrywer van die Evangelie volgens Johannes.

Volgens Gnostiese apokriewe tekste het Jesus haar as sy mees geliefde apostel beskou en haar as sy opvolger en vroulike leier van sy sendingwerk, die spirituele vernuwing van die Joodse religie, gekies. Die belangrike rol wat Maria Magdalena in die vroeë Christendom gespeel het, is tans die onderwerp van verskeie wetenskaplike debatte. Veral feministiese Amerikaanse teoloë het in die lig van die ontdekking van Christelik-Gnostiese tekste die rol wat vroue – en spesifiek Maria Magdalena – in Jesus van Nasaret se sendingwerk gespeel het, begin herdefinieer.

Volgens haar bynaam is Maria Magdalena waarskynlik 'n boorling van Magdala (tans Migdal) aan die Meer van Genesaret.

Lukas 8:2,3 verwys na Maria Magdalena as een van "sekere vroue... wat Hom (Jesus van Nasaret) almal met hulle besittings gedien het", dit wil sê hulle het hom van geld of ander benodigdhede voorsien. Die boek vertel ook dat Jesus haar van sewe "bose geeste" of "duiwels" en die ander vroue ook van siektes genees het. Hierdie vroue het Jesus later op sy laaste reis na Jerusalem vergesel (Matteus 27:55; Markus 15:41; Lukas 23:55) het en ooggetuies van sy kruisiging was.

Maria het by die kruis gebly totdat die liggaam van Jesus afgeneem en in 'n graf neergelê is wat oorspronklik vir Josef van Arimatea voorberei was. In die oggendskemer van die eerste dag van die week het Maria Magdalena en Maria, die moeder van Jakobus (Matthéüs 28:1; Markus 16:2; Evangelie van Petrus ) by die graf gekom om Jesus se lyk met welriekende speserye te salf. Hulle het die graf leeg gevind, maar 'n visioen van engele gesien (Matthéüs 28:2-5).

Maria Magdalena was die eerste getuie wat die leë graf gesien het en by Simon Petrus en "by die ander dissipel vir wie Jesus liefgehad het" (Johannes 20:2-4) – hierdie dissipel het later die bynaam "apostel van die apostels" gekry – om hulle in te lig en onmiddellik daarna weer na die graf teruggekeer. Sy het daar by die ingang gebly en geween. In die Evangelie volgens Johannes is sy die eerste ooggetuie van Jesus se opstanding, alhoewel sy hom aanvanklik nie eers herken nie. Toe hy vir Maria Magdalena haar naam gesê het, was sy daarvan bewus dat sy met Jesus gepraat het, en geroep: ""Rabboeni!"" Jesus het haar verbied om hom aan te raak: ""Raak My nie aan nie, want Ek het nog nie opgevaar na my Vader nie; maar gaan na my broeders en sê vir hulle: Ek vaar op na my Vader en julle Vader, en my God en julle God."" (Johannes 20:16,17)

Hierdie is die kanoniese evangelies se laaste verwysing na Maria Magdalena wat daarna na Jerusalem teruggekeer het. Sy was waarskynlik een van die vroue wat ná Jesus se hemelvaart saam met die Apostels in die bovertrek in Jerusalem vergader het (Handelinge 1:13,14).

Die Evangelie volgens Philippus verwys na Maria Magdalena as een van die metgesellinne "wat steeds saam met die Here gegaan het: Maria, sy moeder, haar suster en Magdalena wat sy metgesellin genoem is. Sy suster en sy moeder en sy metgesellin het elkeen die naam Maria gedra. En die metgesellin van die Verlosser was Maria Magdalena."

Die Griekse teks gebruik die woord "koinonos" om Maria Magdalena se verhouding met Jesus van Nasaret te verduidelik – 'n term wat dikwels as "metgesllin" vertaal word, maar eintlik "eggenote" of "geliefde" beteken en in elk geval geslagsverkeer insluit.

Erotiese terme is dikwels gebruik om mistiese ervarings te beskryf, en selfs die Hebreeuse Skrifte bevat met die Hooglied van Salomo 'n spirituele bruilofgedig waarin Jahwe se liefde vir die volk van Israel met seksuele terminologie verduidelik word. Die Evangelie volgens Philippus gebruik moontlik seksuele terme om die spirituele vereniging van Jesus van Nasaret en Maria Magdalena te beskryf.

Die mens se opsplitsing in twee geslagte in die verhaal oor Adam en Eva is een van die hoofonderwerpe van die teks, wat die Gnostiese verlange na die oorspronklike androgiene eenheid behandel:

"Toe Eva nog in Adam was, het die dood nie bestaan nie. Toe sy van hom geskei is, het die dood 'n aanvang geneem. Sodra hy weer volledig sal wees en sy vroeëre wese weer behaal, sal die dood nie meer bestaan nie."

Die Evangelie volgens Philippus gebruik die Bruidkamer as 'n metafoor vir die hereniging van "Adam" en "Eva" – die koms van die Verlosser of Bruidegom sou die oorspronklike spirituele toestand van androginie weer herstel. Die Christelike Griekse Skrifte van die Nuwe Testament verwys moontlik na die ritueel van Heilige Huwelik waarmee Maria Magdalena van Jesus die spirituele Verlosser en Messiah gemaak het.



</doc>
<doc id="23818" url="https://af.wikipedia.org/wiki?curid=23818" title="Spin">
Spin

Spin is 'n proses waardeur 'n veseldraad uit wol-, katoen- of sintetiese vesels gedraai word. Die moderne meganiese spinproses het uit die eenvoudige hand- en wielspinproses ontwikkel. Met gevorderde spinmasjiene is dit moontlik om veseldraad met noukeurige afmetings te vervaardig. 

Teenswoordig word sintetiese vesels saam met natuurlike vesels soos katoen, vlas en wol gespin om vesels met bepaalde eienskappe te verkry. Spin het betrekking op die produksie van veseldraad met ŉ eenvormige dikte en 'n sekere sterkte. Die draad word deur sowel meganiese as chemiese metodes verkry. Die meganiese spin proses omvat die volgende stappe:

- Ruvesel word uitmekaargetrek en skoongemaak. Die stapelvesel word dan in 'n borselproses (kaard) parallel gelê.

- Die vesels word dan in 'n dik string saamgevat.

- Die vesels word in die lengte ten opsigte van mekaar verplaas deur die string uit te rek (voorspin).

- Ten slotte word die vesels tot ŉ veseldraad gespin. 

In die chemiese spin proses word 'n kunsstofoplossing deur klein gaatjies in 'n spinkop gepers en dun draadjies gevorm. In die elementêre spin proses word 'n bondeltjie vesels halfpad uit 'n bondel gewaste skaapwol getrek. 

Die vesels word in 'n dik string gedraai terwyl dit ook uitgerek word. Terwyl die string gedraai word, moet voorsorg getref word dat die verbinding met die bondel wol nie verbreek word nie. Hierdie proses is egter onakkuraat en slegs 'n ruwe, ongelyke veseldraad word so verkry. 'n Eenvoudige verbetering is die gebruik van ŉ staaf met 'n hakie. Die bondel wolvesels word met die hakie gehaak en 'n string uitgetrek terwyl die staaf gedraai word. 

Hoewel die handspinwiel in ongeveer 1000 v.C. uitgevind is, het dit eers teen die einde van die 13e eeu in Europa bekend geraak. Die eerste praktiese spinmasjien, die "Spinning Jenny", is in omstreeks 1764 gebou. Die masjien is met die hand aangedryf en die draad kon gelyktydig op 8 tot 16 spoele gespin word. Samuel Crompton se "Mule Jenny" het tussen 1774 en 1779 verskyn, en 'n fyn, dun draad kon daarmee gespin word. Hierdie masjien was die voorloper van die selfspinmuil wat in 1825 deur Roberts ontwerp is. Die selfspinmasjien is gebruik om fyn garing uit voorspindraad te spin. Daarvoor is die vesels gerek voordat dit op die spoele gedraai is.

Alle natuurlike veseldrade word op basies dieselfde manier bewerk. Die grondstof (wol, katoen, vlas) word eers skoongemaak. Wol word byvoorbeeld ontvet, gewas en ontrafel; katoen word afgepluis om sade en dies meer te verwyder; stingeltjies en ander materiaal moet uit vlas, jute en hennep verwyder word. Daarna word die vesels saamgebondel en vermeng tot 'n spin lot. Gemeleerde (gespikkelde) drade word verkry deur vesels met verskillende kleure te meng voor die draad gespin word. 

Mengelgaring word verkry deur die meng en spin van vesels van verskillende oorsprong, byvoorbeeld poliëster en wol. Twee of meer drade word soms om mekaar gedraai om sterk garing te verkry en om kleureffekte met verskillende draadkleure (twyn) te skep. Na die vermenging word die vesels dikwels met 'n olie-emulsie of 'n spesiale poleermiddel behandel om die spin proses te vergemaklik. Die vesels in 'n bondel word dan losgewikkel deur dit te pluk en te klop en daarna word dit verder skoongemaak en gemeng.

In die katoenbedryf word 'n veselmassa met behulp van 'n kaardmasjien losgewikkel. In hierdie masjien is 'n groot draaiende trommel met staalhake wat die vesels loskrap en kort vesels en onsuiwerhede verwyder. In die wolbedryf word klopmasjiene, skeurmasjiene en meulens gebruik om die wolvesels los te wikkel, te meng en skoon te maak. Die meule (duiwelmeule) lyk baie soos 'n kaardmasjien, maar onderwerp die vesels aan 'n baie kragtiger behandeling. 

Die hekelmasjien wat in die vlasbedryf gebruik word, is ook 'n soort kaardmasjien, en het bande met naalde wat agtereenvolgend fyner word. 'n Klamp hou die vlas vas sodat die vesels verdeel en onsuiwerhede en kort vesels verwyder kan word. Nadat die vesels behandel is, word dik stringe daaruit gevorm. Die stringe is egter nog so dik en ongelyk dat dit nie sonder meer tot 'n fyn draad gespin kan word nie. Die stringe word dus deur 'n rek-en-twyn-masjien gestuur, waar dit dunner en fyner uitgerek word. 

Tydens die rekproses word verskeie stringe gekombineer ten einde 'n uniforme dikte te verkry. Die proses word verskeie male herhaal. Die veselbondel (katoen, vlas) word dan in die grofvoorspinner ietwat gedraai. Wolvesels word op hul beurt verdig tussen breë vryfbande wat heen en weer beweeg. Die voorspin is nou dun en styf genoeg om gespin te word tot fyn garing wat 'n sekere aantal draaie per meter en 'n gespesifiseerde dikte en sterkte het. Die garing word gebruik as onder meer die skering en inslag in die weefbedryf, of vir die sagter breiwol in ronde en plat breirame.

Die eerste mense op aarde het byna nakend geloop. Later het hulle verskeie stowwe uit die natuur, waarvan velle die vernaamste was, begin gebruik om hul liggame mee te beskerm. Namate die mens ontwikkel het, het die behoefte aan 'n fyner en beter soort bedekking ontstaan. Dit is uit hierdie behoefte dat die spin- en weefkuns ontstaan het.



</doc>
<doc id="23840" url="https://af.wikipedia.org/wiki?curid=23840" title="Duiwelsaanbidding">
Duiwelsaanbidding

Die term duiwelsaanbidding verwys na die rituele verering of aanbidding van die Duiwel, wat in die Christelike geloof die kwaad versinnebeeld.

Die wanvoorstelling van duiwelsaanbidding as 'n middel om bonatuurlike kragte te verkry en ander mense kwaad te doen was veral gedurende die Middeleeuse heksewaan wydverspreid, maar dit word nog steeds deur massamedia en Christelike organisasies vir hul eie doeleindes misbruik. Dikwels word duiwelsaanbidding, 'n neweverskynsel van Christelike praktyke, met moderne Satanisme vereenselwig, alhoewel dit 'n hoogs ontwikkelde religieuse filosofie is waarin geen meer primitiewe religieuse praktyke soos rituele aanbidding meer voorkom nie.

Duiwelsaanbidding was egter dikwels 'n belangrike motief in die kunste en letterkunde, veral in die Franse literatuur van die 19de eeu (soos in "Là bas" ["Daar benede"] van Joris-Karl Huysmans of in rolprente soos "Rosemary's Baby" (VSA 1969). Alhoewel sensasielus steeds weer aanleiding gee tot opspraakwekkende persberigte van Swart Misse, is daar geen bewyse vir georganiseerde duiwelsaanbidding in die verlede of in die huidige tyd. Net bepaalde aspekte daarvan kan in sommige okkultiese bewegings of in die subkulture van sekere jeuggroepe aangewys word, soos byvoorbeeld in die "Death Metal" en "Black Metal"-musiekstyle.

Christelike groeperings stel dikwels vreemde religies aan duiwelsaanbidding gelyk deur vreemde gode met die duiwel te vereenselwig. Die uitbeelding van die duiwel in die Europese volkskuns het sy oorsprong in die Griekse god Pan. Ook die naam "Lucifer", wat dikwels as sinoniem met "duiwel" gebruik word, was oorspronklik dié van 'n Romeinse godheid.

Die beskuldiging van duiwelsaanbidding is hierby 'n instrument om andersgelowiges te diskrimineer en te "verduiwel". Selfs nie-religieuse mense, wat net so min aan 'n duiwel glo as aan 'n god, word soms van duiwelsaanbidding beskuldig.

Veral in Amerikaans-Christelike kringe leun mense soms op die samesweringsteorie dat duiwelsaanbidders (wat hier valslik met Sataniste vereenselwig word) begin het om die staat en samelewing te ondermyn. Hierdie stelling is meestal nie valsifiseerbaar nie, aangesien mense met afwykende opvattings self as samesweerders uitgebeeld word.



</doc>
<doc id="23841" url="https://af.wikipedia.org/wiki?curid=23841" title="Maatskappy">
Maatskappy

'n Maatskappy of kompanjie is, anders as 'n eenmansaak en vennootskap, 'n regspersoon onafhanklik van sy eienaars, wat sy aandeelhouers genoem word. Hy kan dus op sy eie onafhanklik van sy aandeelhouers optree, deur byvoorbeeld kontrakte te sluit en verpligtinge aan te gaan. Op hierdie wyse verkry maatskappye 'n handelingsbevoegdheid wat nie aan 'n persoon of persone gekoppel is nie. Maatskappye het ook nie 'n bepaalde leeftyd nie, maar kan onbeperk voortbestaan. Daar bestaan twee hooftipes maatskappye, naamlik publieke- en private maatskappye.

Die maatskappy soos ons dit vandag in die Westerse beskawing ken, is onontbeerlik vir die funksionering van die ekonomiese stelsel. Dit is dan ook die algemeenste ondernemingsvorm. Maatskappye wissel van baie klein, met miskien 'n enkele woonhuis as bate, tot die multinasionale firmas wat oor die hele wêreld bedrywig is, met bates van biljoene rande, en wat winste verdien wat die nasionale inkome van baie lande in die wêreld oortref.

In Suid-Afrika verkry maatskappye regspersoonlikhede volgens die bepalinge van die Maatskappyewet, wat die bestaan en beheer van maatskappye in die land beheer. Dié wet bevat verskeie bepalinge wat belangrik is as maatskappye ter sprake kom.

Volgens die Maatskappyewet moet elke maatskappy twee dokumente, naamlik die "Akte van oprigting" en die "Statute", as sogenaamde stigtingsdokumente hê voordat die maatskappy kan begin bestaan. Die dokumente moet by die Registrateur van Maatskappye geregistreer word voordat die maatskappy regspersoonlikheid kry en kan begin sake doen. Die Registrateur van Maatskappye is die amptenaar van die staat wat verantwoordelik is vir die beheer en kontrole van maatskappye.

Die "akte van oprigting" van 'n maatskappy reël veral die maatskappy se verhoudinge na buite, dit wil sê met die lede van die algemene publiek, en moet besonderhede van die volgende bevat:

Die "statute" van 'n maatskappy omskryf die interne reëlings van die maatskappy. Die Maatskappyewet bepaal dat, as 'n maatskappy nie sy eie statute het nie, die statute soos vervat in die wet outomaties as statute vir die maatskappy sal geld. Die statute van 'n maatskappy sal gewoonlik onder andere die volgende bepaal: prosedure by uitreiking en oordrag van aandele; hou van lederegister; prosedure by hou van vergaderings; stem by vergaderings; hou van notules; verkiesing en bedanking van direkteure; verkiesing van besturende direkteur; verklaring en betaling van dividende; hou van rekeningkundige gegewens; en die opstel van finansiële jaarstate.

Die Maatskappyewet maak voorsiening vir die verdeling van maatskappye in publieke- (openbare) en private maatskappye. Openbare maatskappye kry die afkorting "Bpk." na die naam en private maatskappye "(Edms.) Bpk." 

'n Maatskappy wat voldoen aan die wet se vereistes vir 'n private maatskappy, moet die woord "Eiendoms", of afgekort tot "Edms.", in sy naam invoeg. Die vereistes wat gestel word vir 'n private maatskappy is die volgende:

'n Maatskappy moet aan ál drie hierdie vereistes voldoen om as privaat geklassifiseer te word. Daar is sekere voorregte verbonde aan klassifikasie as private maatskappy. Die maatskappy kry onder andere langer tyd om sy winste af te kondig en hoef nie finansiële jaarstate by die Registrateur van Maatskappye in te dien nie, soos wat wél die geval by 'n publieke maatskappy is.

Die kapitaal van 'n maatskappy word deur sy aandeelhouers bygedra. Vir elke sekere voorafbepaalde bedrag wat 'n aandeelhouer bereid is om as aandelekapitaal tot die maatskappy by te dra, verkry hy 'n sogenoemde aandeel in die maatskappy. As bewys van sy eiendomsreg op die aandele wat hy besit, word 'n aandelesertifikaat aan hom uitgereik en word hy in die lederegister van die maatskappy as aandeelhouer geregistreer. Die aandele gehou deur 'n aandeelhouer is gewoonlik verhandelbaar, dit wil sê dit mag deur die eienaar daarvan aan 'n ander persoon verkoop word. Die getal aandeelhouers van 'n maatskappy mag wissel van 'n enkele persoon tot, soos in die geval van groot internasionale firmas, miljoene persone. Die getal aandele gehou deur 'n aandeelhouer in die maatskappy kan natuurlik ook wissel van 'n enkele tot miljoene.

Daar is veral twee soorte aandele wat 'n maatskappy kan uitreik. Hulle is:

As voorkeuraandele "kumulatief" is, moet agterstallige dividende eers betaal word voordat 'n besondere jaar se dividend aan die voorkeuraandeelhouers en natuurlik ook aan die gewone aandeelhouers betaal mag word.

'n Aandeel het gewoonlik 'n bepaalde nominale waarde. So kan daar gewone aandele van R1 of 9%-voorkeuraandele van R2 wees. Die nominale waarde gee 'n aanduiding van die aandelekapitaal wat by die uitreiking van die aandele gevorder is. As aandele teen meer as nominale waarde uitgereik word, word die verskil as "aandelepremie" beskou. Aandele wat geen nominale waarde het nie, word "aandele sonder pariwaarde" genoem.

Aandele in 'n maatskappy is vrylik verhandelbaar, behalwe in die geval van 'n private maatskappy, waarvan die oordraagbaarheid van die aandele beperk is. Om dit vir 'n moontlike koper en verkoper van 'n bepaalde aandeel makliker te maak om by mekaar uit te kom, het daar in die meeste finansiële sentrums van die wêreld effektebeurse ontstaan. 'n Aandeel wat op 'n effektebeurs verhandel word, word op die beurs genoteer.

Die eerste effektebeurs in Suid-Afrika was op Barberton; later het daar beurse in Kaapstad, Kimberley, Durban en Pietermaritzburg ontstaan. Hulle het egter gesluit en tans is die Johannesburgse Effektebeurs die enigste in die land. Die aandele van die meeste groot publieke maatskappye in Suid-Afrika word op die Johannesburgse Effektebeurs genoteer. Die prys van 'n aandeel op die beurs word bepaal deur die vraag na en aanbod van die bepaalde aandeel. Die dividend wat die aandeel verdien, die winsgewendheid van die maatskappy, die beeld van veiligheid deur die maatskappy geskep, en die algemene ekonomiese klimaat van die tyd is ook faktore wat 'n rol speel by die bepaling van die prys van die aandeel. Dit hoef dus glad nie ooreen te stem met die nominale waarde of uitgifteprys van die aandeel nie. Die prys waarteen 'n bepaalde aandeel verhandel is, en die prys wat kopers bereid is om te betaal, of verkopers bereid is om vir die aandeel te aanvaar, word daagliks deur die effektebeurs beskikbaar gestel en in die meeste koerante gepubliseer. In die eenvoudigste vorm is dit in drie kolomme, byvoorbeeld: Veka 25 28 27. Die syfers dui aan, in sent per aandeel, onderskeidelik wat kopers aangebied het, wat verkopers wou hê, en waarvoor die aandeel uiteindelik verhandel is. 'n Aandeelhouer of belegger kan dus daagliks vasstel wat sy aandeel se markwaarde is.

Koerante wat effektebeursverslae publiseer, het gewoonlik ook indekse vir elke afdeling op die beurs, en vir die beurs in sy geheel 'n algemene indeks. Die indeks vir 'n afdeling is die gemiddelde prys van 'n uitgesoekte aantal goeie aandele in die betrokke afdeling op 'n bepaalde dag. Die gemiddelde vir al die afdelings saam gee die algemene indeks. Die indekse gee 'n aanduiding of daar 'n opwaartse of 'n afwaartse neiging is in die pryse van aandele in enige afdeling en van die beurs in sy geheel, as 'n mens hulle met indekse vir vorige dae vergelyk. 'n Algemene indeks waarvan 'n mens meermale hoor, is die Reuter-gemiddelde van die Johannesburgse Effektebeurs.

Die Johannesburgse Effektebeurs word deur 'n voorsitter, 'n ondervoorsitter, en dertien ander bestuurslede beheer. Alleen lede kan daar aandele koop en verkoop – vir hulself en ook vir hul kliënte. Lidmaatskap word alleen toegestaan nadat die bestuur hom vergewis het van die finansiële vermoë van die applikant, wat 'n hoë toetreegeld moet betaal en voldoende sekuriteit moet lewer. As 'n lid nie die reëls nakom nie, kan hy sy lidmaatskap verbeur. Hy het ook die reg om sy lidmaatskap te verkoop, onderworpe aan die goedkeuring van die raad. Groot bedrae word vir só 'n lidmaatskap betaal.

Die bestuur moet toestem tot die notering van 'n maatskappy se aandele op die beurs voodat hulle daar gekoop en verkoop mag word. So 'n beursnotering word net toegestaan nadat aan strenge voorskrifte voldoen is, en dit kan opgesê word as daar nie meer aan die vereistes voldoen word nie.

Aanbiedinge van kopers en verkopers op die beurs word mondeling gedoen, en transaksies word mondeling gesluit. Hierdie mondelinge ooreenkomste word nooit verbreek nie, wat ook al daarna met die pryse van die verhandelde aandele en effekte gebeur.

Aandele word met twee moontlike oogmerke gekoop: daar is beleggers wat hul kapitaal op hierdie manier belê om inkomste te kry uit die dividende wat maatskappye betaal, en daar is die spekulante wat probeer wins maak uit die verskil tussen die pryse waarteen hulle koop en verkoop. Die spekulante word ook in twee klasse verdeel: diegene wat koop met die hoop om later teen 'n hoër prys te verkoop – wat met ander woorde spekuleer op 'n styging in die pryse van aandele – word "stygkopers" of "stygspekulante" (in Engels "bulls") genoem; diegene wat spekuleer op 'n daling in pryse – wat aandele verkoop wat hulle nog nie het nie, vir aflewering op 'n later stadium met die hoop om hulle dan teen 'n laer prys te kan koop – word "daalkopers" of "daalspekulante" (in Engels "bears") genoem.

Daar is voordele vir 'n maatskappy om sy aandele op 'n effektebeurs te noteer. Die belangrikste is seker dat die verhandelbaarheid van sy aandele verhoog word. Die maatskappy sal nou makliker die algemene publiek kan oorhaal om geld in die maatskappy te belê deur aandele op te neem, want die voornemende aandeelhouers is verseker dat sy aandele maklik sal kan verkoop as dit vir hom nodig sou wees.

Die woord "maatskappy" is 'n vorm van toutologiese uitdrukking, aangesien die morfeme "skap" en "y" presies dieselfde beteken. Dit is wel nie n toutologies proposisie nie omdat die intensie nie is om te bedrieg nie.


</doc>
<doc id="23848" url="https://af.wikipedia.org/wiki?curid=23848" title="Anus">
Anus

In anatomie verwys anus (van die Latyn: "ānus", "ring") na die eksterne opening van die rektum. Die sluiting word deur die sluitspier beheer. Die primêre funksie van die anus is om afvalstowwe tydens ontlasting uit die liggaam te skei. Die meeste lewende wesens, van sywurms tot olifante en mense, het 'n buisagtige derm, met 'n mond aan die een punt en 'n anus aan die ander.

Die anus speel ook 'n rol in seksualiteit, alhoewel kulturele, spirituele en persoonlike houdings teenoor anale seks verskil en dit selfs in sommige lande onwettig is. Die anus is ook 'n plek vir moontlike infeksies en ander aandoenings, insluitend kanker. Die anus word dikwels as 'n deel van die liggaam wat taboe is beskou, en staan ook onder 'n aantal slang-terme bekend, waarvan die meeste vulgêr is.


</doc>
<doc id="23850" url="https://af.wikipedia.org/wiki?curid=23850" title="Spandauer SV">
Spandauer SV

Spandauer SV is 'n sportklub uit Spandau, 'n stadsdistrik van Berlyn, die hoofstad van Duitsland. Die klub is veral bekend vir sy sokkerafdeling, maar het ook afdelings vir bofbal, kegelbal en tafeltennis.

Die klub is op 24 Mei 1894 gestig as "1. Spandauer Fußballklub Triton". In 1920 is daar met "Sportclub Germania Spandau" (op 15 Oktober 1895 gestig) en "Germania 04 Spandau" saamgesmelt om "Spandauer Sport-Vereinigung 94/95 e.V." te vorm. In 1921 het die klub gepromoveer na die "Verbandsliga Berlyn-Brandenburg", destyds die hoogste klas.

Na die reorganisasie van die Duitse sokkerstruktuur in 1933 het die klub op die hoogste vlak in die Gauliga Berlyn-Brandenburg meegeding tot in 1936. In 1939 het die klub weer vir een seisoen teruggekeer.

Na die Tweede Wêreldoorlog is die klub herstig as "SG Spandau-Altstadt" en het dit in die Berlynse stadliga op die hoogste vlak meegeding. In 1949 het die klub die huidige naam aangeneem. Tussen 1954 en 1956 het die klub die Berlynse uitklopbeker 3 keer in 'n ry verower en sodoende toegang tot die hoofrondte van die DFB-Pokal verkry. In 1956 is die klub in die kwarteindstryd deur FC Beiere München uitgeskakel, terwyl die klub in die vorige twee jare vroeg uitgeskakel is deur onderskeidelik VfB Lübeck en FK 03 Pirmasens.

In 1963 is die Bundesliga opgerig en was Hertha BSC Berlyn die enigste klub uit Berlyn in die Bundesliga. Spandauer is by die Regionalliga Berlyn op die tweede vlak ingedeel (en het vir 11 seisoene hier gebly). In 1965 is Hertha 'n Bundesligalisensie geweier weens 'n oortreding van die liga se spelervergoedingreëls. Die wenner van die Berlynse Regionalliga was Tennis Borussia Berlyn, maar hulle het uitgeval in die uitspeelwedstryde om promosie na die Bundesliga. Die DFB wou egter vir politieke redes (dit was in die dae van die Koue Oorlog) 'n span uit Berlyn in die Bundesliga hê en het Hertha se plek vir Spandauer, wat tweede in die Regionalliga geëindig het, aangebied. Die klub het egter die aanbod van die hand gewys en dit het die weg vir Tasmania Berlyn, wat derde in die Regionalliga geëindig het, gebaan om na die Bundesliga te promoveer (hierdie klub het toe geskiedenis gemaak met die slegste Bundesligaseisoen nog ooit).

Die klub het in die 1975/76-seisoen vir die laaste keer op die tweede vlak meegeding in die 2. Bundesliga Noord, maar is na 'n rampspoedige seisoen (die swakste wat enige 2. Bundesligaklub nog ooit gehad het) na die derde vlak gerelegeer. Die klub het op hierdie vlak gebly vir 23 seisoene totdat finansiële probleme in 1999 veroorsaak het dat Spandauer se Regionalliga-lisensie ingetrek is en die klub na die "Verbandsliga Berlyn" op die 5de vlak gerelegeer is. Die klub het hierna selfs na die "Landesliga" gedaal, maar speel vanaf die 2007/08-seisoen in die Oberliga op die vierde vlak.

In die 1974/75- en 1977/78-seisoene is die Berlynse uitklopbeker weer verower, maar die klub is in die vroeë rondtes van die DFB-Pokal uitgeskakel.



</doc>
<doc id="23862" url="https://af.wikipedia.org/wiki?curid=23862" title="All Blacks">
All Blacks

Die All Blacks is Nieu-Seeland se nasionale rugbyspan. Rugby is Nieu-Seeland se nasionale sport en die All Blacks is 'n gedugte krag in internasionale rugby met 'n wenrekord teen alle ander lande.

Die All Blacks speel jaarliks teen die Wallabies van Australië, die Springbokke van Suid-Afrika en Argentinië in die Rugbykampioenskap, voorheen die Drienasiesreeks, waartydens hulle ook om die Bledisloebeker teen Australië meeding. Die All Blacks het die Drienasiesreeks reeds nege keer in die toernooi se 14 jaar bestaan gewen, en het drie keer 'n "Grand Slam" behaal (in 1978, 2005 en in 2008), en is die huidige Bledisloebekerhouer. Hulle is tans eerste op die rugbywêreldranglys en is in 2005, 2006 en 2008 as die Internasionale Rugbyraad se "Span van die Jaar" aangewys. Twaalf voormalige All Blacks is in die "International Rugby Hall of Fame" opgeneem.

Die span het vir die eerste keer in 1893 'n internasionale wedstryd gespeel teen Nieu-Suid-Wallis, en het hulle eerste toetswedstryd in 1903 gespeel: 'n oorwinning teen Australië. Dit is gevolg deur 'n toer na die noordelike halfrond in 1905 waartydens die span slegs teen Wallis in Cardiff verloor het.

Die All Blacks het hulle eerste reeksoorwinning teen aartsvyande Suid-Afrika ("Die Springbokke") in Nieu-Seeland in 1956 behaal. 'n Dekade later het hulle hul langste segetog behaal deur sewentien Toetse tussen 1965 en 1970 te wen. Die Britse en Ierse Leeus het hulle enigste reeksoorwinning oor die All Blacks behaal in 1971, maar sewe jaar later sou die All Blacks hulle eerste Grand Slam behaal (oorwinnings oor Engeland, Ierland, Skotland, en Wallis op dieselfde toer).

Die 1981-Springboktoer na Nieu-Seeland het grootskaalse burgerlike onrus veroorsaak as gevolg van besware teen Suid-Afrika se apartheidsbeleid. In 1987 was Nieu-Seeland die gasheer vir die eerste Rugbywêreldbeker wat die All Blacks gewen het. Nieu-Seeland het in 1996 in post-apartheid Suid-Afrika vir die eerste keer daarin geslaag om 'n reeksoorwinning in Suid-Afrika oor die Springbokke te behaal.

Vroeë Nieu-Seelandse nasionale rugbydrag het bestaan uit 'n swart trui met 'n silwer varing en wit broeke. Tydens hulle 1905 toer het die All Blacks slegs swart gedra, behalwe vir die silwer varing en die "All Black"-naam dateer uit dié tydperk. Die All Blacks voer tradisioneel 'n haka ('n Maori-oorlogsdans) voor elke wedstryd uit. Tradisioneel word Te Rauparaha se Ka Mate haka uitgevoer, maar sedert 2005 word Kapa o Pango, 'n aangepaste weergawe van die 1924 All Blacks haka, "Kia Whaka-ngawari", ook soms gebruik.

Rugbyvoetbal is deur Charles Monro in die laat 1860's in Nieu-Seeland ingevoer; Monro het die sport ontdek terwyl hy sy studies by Christ's College Finchley, Engeland voltooi het. Die eerste wedstryd in Nieu-Seeland het in Mei 1870 in Nelson tussen die Nelsonklub en Nelson Kollege plaasgevind. Die eerste unie, Canterbury, is in 1879 gestig. In 1882 is Nieu-Seeland se eerste internasionale wedstryde gespeel toe die "Southern Rugby Union" (later die "New South Wales Rugby Union") die land besoek het. Die besoekers het twee keer teen Auckland provinsiale klubs gespeel, twee keer teen Wellington en eenkeer teen Canterbury, Otago en West Coast, Noord-Eiland, waarvan hulle vier wedstryde gewen het en vier verloor het. Twee jaar later het die eerste Nieu-Seelandspan wat oorsee getoer het Nieu-Suid-Wallis besoek: Nieu-Seeland het agt wedstryde gespeel en al agt gewen.

Die eerste besoek deur 'n Britse span het in 1888 plaasgevind toe 'n Britse Eilande-span Australië en Nieu-Seeland besoek het, geen toetswedstryde is egter gespeel nie. Die spelers was meestal afkomstig uit Engeland en die Scottish Borders, alhoewel daar verteenwoordigers uit al vier tuisunies was.

In 1892 is die Nieu-Seelandse Rugbyvoetbalunie (NZRFU) gevorm wat sewe unies, uitgesluit Canterbury, Otago en Southland, verteenwoordig het. Die eerste goedgekeurde Nieu-Seelandse span het Nieu-Suid-Wallis in 1894 besoek en die jaar daarna het Nieu-Seeland vir die eerste keer tuis in 'n "internasionale" wedstryd gespeel. Hulle het die wedstryd 8-6 teen Nieu-Suid-Wallis verloor. Die span se eerste ware internasionale wedstryd was teen Australië op 15 Augustus 1903 by die Sydney Krieketveld, wat hulle 22-3 gewen het.

'n Verteenwoordigende Nieu-Seelandse span het Brittanje vir die eerste keer in 1905 besoek (daar word sedertdien na die span as die "Originals" verwys). Daar is vir die eerste keer na die span as die "All Blacks" verwys tydens die toer toe, volgens spanlid Billy Wallace, 'n Londense koerant verslag gedoen het dat die Nieu-Seelanders gespeel het asof hulle "all "backs"" was. Wallace het beweer dat as gevolg van 'n tipografiese fout, verwysings daarna na die "All Blacks" was. Dit is egter waarskynlik 'n mite aangesien die naam ook hulle wedstryduniform wat uit swart truie, broeke en kouse bestaan het.

Die "Originals" se enigste nederlaag op die toer was 3-0 teen Wallis in Cardiff. Die wedstryd is in die volksgeskiedenis van beide lande opgeneem as gevolg van die omstredenheid aangaande 'n betwiste drie deur All Black-speler Bob Deans. Indien die drie nie toegelaat was nie sou die wedstryd 'n 3-3 gelykoptelling gehad het. 'n Span wat die Britse Eilande verteenwoordig het, wat as die "Anglo-Welsh" bekend gestaan het aangesien dit net uit Engelse en Walliese spelers bestaan het, het Nieu-Seeland in 1908 beoek en is 2-0 deur die All Blacks verslaan.

Nieu-Seeland se wedywering met Suid-Afrika het in 1921 ontstaan, toe die Springbokke in Nieu-Seeland getoer het en die toetsreeks gelykop geëindig het. Die All Blacks het daarna in 1928 na Suid-Afrika gereis vir 'n reeks wat weereens gelykop geëindig het.

Die 1924 All Black-besoekers aan die Verenigde Koninkryk is die bynaam die "Invincibles" gegee, aangesien hulle al hulle wedstryde gewen het. Die span is egter van 'n kans op 'n volle grand slam ontneem deur Skotland se weiering om te speel as gevolg van 'n twis oor kostes. Die eerste werklik-verteenwoordigende Britse Eilande-span (nou bekend as die Britse en Ierse Leeus) het Nieu-Seeland in 1930 besoek. Alhoewel die Leeus die eerste toets gewen het, het die tuisspan herstel om die reeks 3-1 te wen. Nieu-Seeland het die Verenigde Koninkryk weer in 1935-36 besoek in 'n 30-wedstrydreeks waarin hulle slegs drie wedstryde, insluitend twee toetse, verloor het. In een van die nederlae het Prins Obolenski twee skitterende drieë gedruk om Engeland 13-0 te laat wen en daarme hulle eerste sege oor die All Blacks te beklink.
In 1937 het Suid-Afrika 'n reeksoorwinning teen die All Blacks in Nieu-Seeland behaal. Die Springbokspan is vervolgens beskryf as die beste ooit wat Nieu-Seeland besoek het. Die All Blacks sou eers in 1949, na die einde van die Tweede Wêreldoorlog, weer teen Suid-Afrika speel toe hulle die land met Fred Allen as kaptein besoek het. 'n Berugte All Blacks-rekord is tydens die besoek opgestel — die All Blacks se nederlaag in twee toetswedstryde op een dag. Dit is moontlik gemaak deurdat Australië Nieu-Seeland terselfdertyd besoek het. Op die middag van 3 September (Nieu-Seelandse tyd) is die All Blacks onder kaptein J. B. (Johnny) Smith in Wellington 11-6 deur Australië verslaan. Dieselfde middag in Suid-Afrika (Suid-Afrika-tyd) het die All Blacks onder kaptein Ron Elvidge (Allen was beseer) 9-3 teen die Springbokke in Durban verloor. Die All Blacks in Nieu-Seeland het ook hulle tweede Toets 16-9 verloor, wat dit vir Australië moontlik gemaak het om die Bledisloebeker vir die eerste keer te wen. Hoewel elke wedstryd 'n taai stryd was het die All Blacks die reeks 4-0 verloor.

Die twee reeksnederlae teen Suid-Afrika het beteken dat die Springbokke se 1956-besoek aan Nieu-Seeland met groot afwagting ingewag is. Die All Blacks se kaptein was Bob Duff en die afrigter Bob Stuart. Die 3-1 reeksoorwinning was die eerste teen die Springbokke en ook die Springbokke se eerste reeksnederlaag teen enige opponent. Tydens die reeks het die All Blacks vir Don Clarke en Kevin Skinner in die laaste twee Toetse ingesluit om die oorwinning te help verseker. Skinner is ingesluit om die Springbokstutte "uit te sorteer" terwyl Don Clark vervolgens bekend sou staan as "The Boot" as gevolg van sy doelskopvermoeë.

Die All Blacks se 3-1 reeksoorwinning teen die Leeus in 1959 het 'n dominante tydperk van All Black-rugby ingelui. Dit is gevolg deur 'n 1963-64 toer na die Verenigde Koninkryk, gelei deur Wilson Whineray, wat baie naby aan 'n Grand Slam gekom het maar daarvan ontneem is deur 'n puntelose gelykopuitslag teen Skotland. Die enigste nederlaag op die toer was teen Newport RFC wat die All Blacks met 3-0 by Rodney Parade, Newport op 30 Oktober 1963 geklop het. Later sou die 1967-span drie Toetse wen, maar hulle kon nie teen Ierland speel nie as gevolg van 'n bek-en-klouseer bedreiging. Die toer het deel gevorm van die All Blacks se langste segetog tussen 1965 en 1970 waartydens hulle 17 toetsoorwinnings behaal het. Alhoewel die 1966 Leeus 0-4 verslaan is op hulle Nieu-Seelandse toer, is die geluk vyf jaar later omgekeer toe die 1971 Leeus, onder die kapteinskap van die Wallieser John Dawes, die All Blacks in 'n Toetsreeks verslaan het wat tot op hede steeds die Leeus se enigste reeksoorwinning teen Nieu-Seeland is.

Die 1972-3 besoekers aan die Britse Eilande het net-net nie daarin geslaag om 'n Grand Slam te behaal nie as gevolg van 'n gelykopuitslag teen Ierland. Die toer is ook noemenswaardig vir die huistoe stuur van stut Keith Murdoch wat na bewering betrokke was by 'n kroeggeveg in 'n Cardiffhotel tydens feesvieringe na die oorwinning oor Wallis.

In 1978 het Graham Mourie die All Blacks aangevoer in hulle eerste Grand Slam wat voltooi is met 'n 13-12 oorwinning teen Wallis. Die wedstryd het tot groot omstredenheid gelei nadat die All Blacks gewen het as gevolg van 'n strafskop laat in die wedstryd. Slot Andy Haden het uit die lynstaan geduik in 'n poging om die strafskop te bekom; die strafskop wat deur skeidsregter Roger Quittenton toegeken het was egter teen Wallis se slot Geoff Wheel wat van die skouer van Frank Oliver afgespring het. Die All Blacks se enigste nederlaag op die toer was die berugte 12-0 nederlaag teen die Ierse provinsie, Munster, by Thomond Park. Die nederlaag is beroemd gemaak deur die toneelstuk, "Alone it Stands", deur John Breen.

Die 1976 All Blacks-toer na Suid-Afrika het opslae veroorsaak en gelei tot die boikot van die 1976 Somer Olimpiese Spele in Montreal, Kanada deur drie-en-dertig Afrika-lande. Die All Blacks kon weereens nie daarin slaag om 'n Toetsreeks in Suid-Afrika te wen nie en sou dit eers in 1996 na die val van Apartheid reggekry. Die 1976-Toer het bygedra tot die Gleneagles-ooreenkoms wat deur die Staatshoofde van die Britse Statebond in 1977 aangeneem is.

Die 1981 Springbokrugbytoer na Nieu-Seeland het gelei tot betogings teen Suid-Afrika se Apartheidbeleid op 'n skaal wat nie in Nieu-Seeland gesien is sedert die 1951 waterfrontdispuut nie. Die NZRU het die Springbokke na Nieu-Seeland uitgenooi omdat die Muldoon-regering geweier het om politiek en sport te meng. Alhoewel die All Blacks die Toetsreeks gewen het, is twee van die toer se provinsiale wedstryde gekanselleer en die hele toer is gekenmerk is deur geweld en betogings. Tydens die toer het die land onrus deurgemaak en die toer het 'n beduidende impak op die Nieu-Seelandse samelewing gehad.

Die 1985 All Blacks-rugbytoer na Suid-Afrika is gekanselleer na regsaksie beweer het dat dit die NZRU se grondwet sou oortree. In 1986 het 'n rebelletoer na Suid-Afrika plaasgevind wat nie deur die NZRU goedgekeur is nie. Die span, genaamd die Nieu-Seeland Cavaliers, het egter baie van die All Blacks uit die tydperk ingesluit. Die spelers wat aan die toer deelgeneem het is deur die NZRU verban na hulle terugkeer na Nieu-Seeland.

Die eerste Rugbywêreldbeker is in 1987 gesamentelik deur Nieu-Seeland en Australië aangebied. Die All Blacks het die eerste Wêreldbeker gewen deur Frankryk 29-9 in die eindstryd op Eden Park, Auckland, te klop. Nieu-Seeland het slegs 52 punte afgestaan en 43 drieë aangetekn in ses wedstryde waarin hulle Italië, Fidji, Argentinië, Skotland, Wallis en Frankryk geklop het.

Teen die 1991 Wêreldbeker was die All Blacks 'n span wat aan die verouder was en wat mede-afgerig was deur Alex Wyllie en John Hart., Hulle het gesukkel in poelwedstryde teen die VSA en Italië, maar het daarin geslaag om hulle kwarteindstryd teen Kanada te wen. Hulle is daarna deur die uiteindelike wenners, Australië, 16-6 in die halfeindstryd geklop by Lansdowne Road in Dublin. Kort na die toernooi het baie spelers en die afrigter, Wyllie, wat 'n 86% wentempo in 29 Toetse behaal het, uitgetree.

Laurie Mains het Wyllie in 1992 vervang en is die taak gegee om die span vir die 1995 Wêreldbeker in Suid-Afrika voor te berei. Die All Blacks was weereens die gunstelinge om die kampioenskap te wen. Hulle status as gunstelinge is bevestig toe 'n jong Jonah Lomu vier drieë teen Engeland aangeteken het in die All Blacks se 45-29 halfeindstrydoorwinning. Die All Blacks sou egter op die ou einde in die eindstryd teen die gashere in hulle eerste Wêreldbeker in ekstratyd verloor toe die Spingbok losskakel Joel Stransky die beker met 'n skepskop beklink het. All Black-ondersteuners sou later beweer dat die span se prestasie ondermyn is deur voedselvergiftiging.

Die professionele era in rugby het in 1995 begin met die skep van die SANZAR-groep ('n kombinasie van "Suid-Afrika", "Nieu-Seeland" en "Australië") wat gevorm is met die doel om TV-regte vir twee nuwe kompetisies, die Super 12-kompetisie en die Drienasiesreeks, te verkoop. Die eerste Drienasiesreeks is in 1996 gehou met die All Blacks wat al vier hulle toetse gewen het om die Trofee te wen.

Die 1996 Drienasieswedstryd in Suid-Afrika tussen die All Blacks en die Springbokke was ook die eerste wedstryd in 'n historiese reeks. Onder die nuwe afrigter, John Hart, en kaptein Sean Fitzpatrick het die All Blacks vir die eerste keer daarin geslaag om 'n reeksoorwinning in Suid-Afrika te behaal. Fitzpatrick het die reeksoorwinning hoër aangeskryf as Nieu-Seeland se 1987 Wêreldbekersege, waaraan hy ook deelgeneem het.

Die volgende twee seisoene het gemengde resultate vir die All Blacks gelewer: hulle het die 1997-Drienasiesreeks gewen, maar in 1998 vir die eerste keer verloor. Die All Blacks het in 1997 al hulle Drienasietoetse gewen, maar in 1998 sou hulle al 4 hulle toetse in die reeks verloor. Dit sou ook die eerste keer sedert 1949 dat hulle vier keer na mekaar verloor het. Die jaar daarna het hulle hul grootste toetsnederlaag ervaar, toe hulle 28-7 teen Australië in Sydney verloor het.

Die All Blacks het in die 1999 Wêreldbeker herstel en hulle poel gedomineer, deur onder andere vir Engeland 30-16 op Twickenham te verslaan. In die kwarteindstryd het hulle Skotland 30-18 geklop om in die halfeindstryd teen Frankryk op Twickenham te speel. Die All Blacks het halftyd 17-10 voorgeloop, maar in die tweede helfde het Frankryk skitterende rugby gespeel waarvoor die All Blacks geen antwoord gehad het nie en Frankryk het uiteindelik 43-31 gewen. Hart het daarna as afrigter bedank en is deur twee mede-afrigters, Wayne Smith en Tony Gilbert, vervang.

Onder Smith en Gilbert het die All Blacks tweede gekom in die 2000 en 2001 Drienasiestoernooie. Beide afrigters is op 3 Oktober 2001 deur John Mitchell vervang, wat die All Blacks afgerig en gelei het tot Drienasiesoorwinnings in 2002 en 2003 en die behou van die Bledisloebeker (wat sedert 1998 deur Australië gewen is) in 2003. Na hulle die 2003-Drienasiesreeks‎ gewen het, het hulle die 2003 Wêreldbeker as een van die gunstelinge afgeskop en weerens hulle poel gedomineer met oorwinnings oor Italië, Kanada en Tonga voor hulle een van die strafste wedstryde van die toernooi teen Wallis gewen het. Hulle slaag dié keer ook daarin om Suid-Afrika in 'n Wêreldbekerwedstryd te klop (29-9), maar die All Blacks verloor 22-10 teen Australië in die halfeindstryd in Sydney. Mitchell is daarna deur die NZRU afgedank en deur Graham Henry vervang.

Henry se ampsduur het begin met 'n dubbele oorwinning oor die wêreldkampioene in 2004. Die twee wedstryde se gesamentlike totaal was 72-15, met die All Blacks wat Engeland daarvan weerhou het om enige drieë te druk. Ondanks die positiewe begin van Henry se ampstermyn, was die Drienasies 'n gemengde sukses met twee oorwinnings en twee nederlae. Die kompetisie was taaier as ooit tevore en die uitslag moes deur bonuspunte beslis word wat die All Blacks laaste geplaas het. Die 2004 seisoen het op 'n hoë noot geëindig met die All Blacks wat in Europa gewen het, insluitend 'n rekord 45-6 oorwinning oor Frankryk.

In 2006 het hulle die Drienasiesreeks weer verower deur die eerste vyf wedstryde te wen (drie teen Australië en twee teen Suid-Afrika). Hulle het egter hulle laaste wedstryd in die reeks teen Suid-Afrika verloor. Hulle het hulle einde van die jaar toer onoorwonne voltooi met rekordoorwinnings teen Frankryk, Engeland, Ierland, Skotland en Wallis, om daarmee 'n tweede "Grand Slam" te behaal. Die All Blacks is gekies as die 2006 IRB Span van die Jaar en is weereens benoem vir die Laureus Wêreldsporttoekenning vir 'n Span en flank Richie McCaw is as die "IRR Speler van die Jaar" aangewys.

Die 2007-seisoen het begin met twee jaarmiddeltoetse teen Frankryk. Die All Blacks het die Toetse gewen; 42 - 11 by Eden Park en 61 - 10 by die Westpac Stadion. In 'n derde wedstryd teen Kanada is die All Blacks effens gevlei deur 'n wentelling van 64-13 wat nie Kanada se aanslag ten volle reflekteer het nie.

Die All Blacks se eerste Drienasiestoets van 2007 was teen die Springbokke in Durban waar hulle twee drieë in die laaste tien minute gedruk het om die wedstryd 26-21 te wen. Die volgende week het die Wallabies die All Blacks teen verwagting op die MCG in Melbourne verslaan (20-15): die All Blacks se eerste nederlaag teen Australië sedert 2004. Australië se nederlaag teen die Springbokke in Suid-Afrika en die All Blacks se 26-12 oorwinning oor Australië in die finale wedstryd in Auckland het egter meegebring dat die All Blacks ook die 2007-Drienasiesreeks‎ en die Bledisloebeker gewen het.

Die huidige All Black-trui is geheel en al swart met die Adidas-kenteken en die NZRU silwer varing op die voorkant. Die 1884 Nieu-Seeland-toer na Australië was die eerste oorsese Nieu-Seelandse rugbytoer en die klere wat gebruik is, het aansienlik verskil van vandag se trui. Destyds het die span 'n donkerblou trui met 'n goue varing aan die linkerkant van die trui gedra. In 1893 het die NZRU by sy algemene jaarvergadering bepaal dat die uitrusting 'n swart trui met 'n silwer varing en wit langkortbroek sou wees. Iewers tussen 1897 en 1901 het 'n verandering ingetree: teen 1901 het die span wat teen NSW gespeel het 'n swart trui, 'n seiltop sonder kraag en 'n silwer varing gedra.

Die All Black-trui word vandag as een van die mees herkenbare rugbytruie beskou. Onlangs het die gebruik ontstaan vir die All Blacks om 'n geborduurde papawer op hulle trui te dra wanneer hulle teen Frankryk speel op hul toere wat aan die einde van die jaar plaasvind. Die papawer vereer soldate wat op die slagvelde van Europa gesterf het.

Adidas betaal die NZRFU tans $200 miljoen oor 9 jaar in die verwagting dat die All Blacks ongeveer 75% van hulle wedstryde sal wen. Nike het dit ook in 1996 oorweeg om die All Blacks te borg, maar het eerder op Tiger Woods besluit.

Die All Blacks voer 'n haka ('n Maori-dans) voor elke internasionale wedstryd uit. Die haka word met Nieu-Seeland geassosieer sedert 'n toer van Nieu-Suid-Wallis in 1884. Die Nieu-Seelandse "Native"-span (die span wat in Brittanje, Australië and Nieu-Seeland getoer het in 1888 and 1889) het die "Ake Ake Kia Kaha" gebruik en die 1903-span in Australië het 'n spottende haka, "Tupoto koe, Kangaru!" gebruik. Die 1905-All Blacks het die tradisie begin om die "Ka Mate" te gebruik en teen 1914 was dit goed gevestig in Nieu-Seelandse rugby. Die 1924-All Blacks het 'n spesiaal gekomponeerde haka "Kia Whaka-ngawari" gebruik, maar later het die All Blacks weer teruggeval op die "Ka Mate".

In Augustus 2005, voor die Drienasiestoets tussen Nieu-Seeland en Suid-Afrika by die Carisbrookstadion in Dunedin, het die All Blacks 'n ander haka "Kapa o Pango" uitgevoer. "Kapa o Pango" was 'n haka wat spesiaal deur Derek Lardelli ontwikkel is en "...ontwerp is om die multi-kulturele aard van kontemporêre Nieu-Seeland te reflekteer — in besonder die invloed van Polinesiese kulture. "Kapa o Pango" is bedoel om gebruik te word by spesiale geleenthede en nie om "Ka Mate" te vervang nie. "Kapa o Pango" eindig met 'n "keel-afsny" aksie wat 'n bron van omstredenheid was en gelei het tot aantygings dat "Kapa o Pango" geweld aanmoedig wat die verkeerde boodskap aan All Blacks-ondersteuners sou stuur. Volgens die "Kapo o Pango"-komponis, Derek Lardelli, stel die gebaar die "trek van lewenskragtige energie in die longe en hart in" voor

In November 2006, by die Millennium-stadion in Cardiff, het die All Blacks die haka in hulle kleedkamers voor die wedstryd uitgevoer, in plaas van net voor die afskop. Die Walliese Rugbyunie wou gehad het dat die Walliese volkslied gesing moes word na die uitvoering van die haka. Die All Blacks wou nie instem tot die versoek nie en het daarom die haka in hulle kleedkamers uitgevoer.

Ander nasionale spanne uit eilandnasies in die Stille Oseaan-gebied voer soortgelyke oorlogsdanse uit voor internasionale wedstryde; dit sluit in Samoa se weergawe van die haka, Tonga se "Sipi Tau" en Fidji se "cibi". Suid-Afrika se Springbokke oorweeg ook tans om 'n Zoeloe-oorlogsdans as deel van die voorwedstrydverrigtinge in te voer.




</doc>
<doc id="23886" url="https://af.wikipedia.org/wiki?curid=23886" title="Oerknal">
Oerknal

Oerknal (Engels: "big bang") is die benaming van die algemeen aanvaarde kosmologiese teorie wat gebaseer is op die algemene relatiwiteitsteorie en wat beskryf hoe die heelal 13,8 miljard jaar gelede ontstaan het uit ’n superdigte, dimensielose en ontsettend warm (sowat 10 K) singulariteit. Volgens die teorie sou ruimte en tyd ook saam met die oerknal ontstaan het. Die teorie is onder meer gebaseer op die waarneming van die voortdurende uitdying van die heelal, veral die rooiverskuiwing van spektraallyne en van die lig van verre sterrestelsels, genoem die Doppler-effek. Die ontdekking van die agtergrondstraling, wat oral in die ruimte teenwoordig is, ondersteun ook die teorie.

Die term "Big Bang" is die eerste keer in 1950 deur Fred Hoyle gebruik as ’n sarkastiese aanduiding om sy afkeer van die teorie uit te druk. Hoyle was ’n voorstander van die bestendige-toestand-teorie.


Deur ekstrapolasie, of ’n terugwaartse redenering, met behulp van die algemene relatiwiteitsteorie kan ’n mens aflei die heelal was eens gekonsentreer in ’n punt met ’n oneindige digtheid en temperatuur. Gebaseer op metings van die uitbreiding van tipe 1a-supernovas, van temperatuurwisselings in die kosmiese agtergrondstraling en van die verbandfunksie van sterrestelsels, het die heelal ’n geraamde leeftyd van 13,772 ± 0,059 miljard jaar – volgens nuwe berekeninge in 2013 is dit 13,798 ± 0,037 miljard jaar.

Die eerste fases van die oerknal is die onderwerp van vele spekulasies. In die meeste modelle was die heelal gevul met ’n ontsettend hoë digtheid en ’n enorme temperatuur en druk, en dit het vinnig uitgebrei en afgekoel. Ongeveer 10 sekondes in die uitbreiding in het ’n stadiumoorgang ’n kosmiese uitbreiding tot gevolg gehad en die heelal het eksponensieel gegroei. Nadat die uitbreiding geëindig het, het die heelal bestaan uit sowel ’n kwark-gluon-plasma as ander elementêre deeltjies. Temperature was so hoog dat die willekeurige beweging van deeltjies ’n relatiwistiese snelheid bereik het, en deeltjie-antideeltjie-pare van allerlei soorte is voortdurend geskep en in botsings vernietig. Op die een of ander tydstip het ’n onbekende reaksie ’n asimmetrie veroorsaak in die bariongetal, en dit het gelei tot ’n effense oormaat van kwarke en leptone teenoor antikwarke en antileptone – sowat 1 oormatige deeltjie per 30 miljoen. Dit het gelei tot die oorheersing van materie oor antimaterie in die huidige heelal.


Die digtheid en temperatuur van die heelal het bly afneem en daarom het die tipiese energie van elke deeltjie ook afgeneem. Simmetriebrekende stadiumoorgange het die basiese natuurkragte en die parameters van elementêre deeltjies in hul huidige vorm tot gevolg gehad. Ná 10 sekondes word die oerknal minder spekulatief aangesien die energieë van deeltjies verlaag het tot waardes wat in eksperimente in deeltjiefisika waargeneem kan word. Op ongeveer 10 sekondes het kwarke en gluone gekombineer om barione te vorm soos protone en neutrone. Die klein oormaat van kwarke teenoor antikwarke het gelei tot ’n klein oormaat van barione teenoor antibarione. Die temperatuur was nou nie meer hoog genoeg om nuwe proton-antiproton-pare te vorm nie (dieselfde geld vir neutrone-antineutrone), dus het daar skielik ’n massavernietiging plaasgevind wat net 1 uit 10 van die oorspronklike protone en neutrone oorgelaat het, en geen van hul antideeltjies nie. ’n Soortgelyke proses het by 1 sekonde plaasgevind vir elektrone en positrone. Ná hierdie vernietiging het die oorgeblewe protone, neutrone en elektrone nie meer teen ’n relatiwistiese snelheid beweeg nie en is die energiedigtheid van die heelal oorheers deur fotone (met ’n klein groep neutrino's).

’n Paar minute in die uitbreiding in, toe die temperatuur ongeveer 1 miljard kelvin was en die digtheid ongeveer soos dié van lug, het neutrino's met protone gekombineer om die heelal se deuterium- en heliumatoomkerns te vorm in ’n proses wat oerknal-nukleosintese genoem word. Die meeste protone het ongepaard gebly as waterstofkerns. Namate die heelal afgekoel het, het die rusmassa-energiedigtheid van materie begin om die straling gravitasioneel te oorheers. Ná sowat 379 000 jaar het die elektrone en kerns gekombineer om atome (meestal waterstof) te vorm; sodoende het die straling ontkoppel geraak van materie en grotendeels ongehinderd verder deur die ruimte beweeg. Hierdie straling staan bekend as die kosmiese agtergrondstraling.

Oor ’n lang tyd het die ietwat digter gebiede van die feitlik reëlmatig verspreide materie, nabygeleë materie aangetrek en so nog digter geword. Dit het gelei tot die vorming van gaswolke, sterre, sterrestelsels en andere astronomiese strukture wat vandag waargeneem kan word. Die detail van die proses hang af van die hoeveelheid en soort materie in die heelal. Die vier moontlike soorte materie staan bekend as koue donker, warm donker, hete donker en barioniese materie.

Bewyse bestaan dat die heelal vandag oorheers word deur ’n geheimsinnige vorm van energie wat bekend staan as donker energie, wat waarskynlik deur die hele ruimte voorkom. Waarnemings voorspel dat 74% van die totale energiedigtheid van die hedendaagse heelal in hierdie vorm voorkom. Toe die heelal nog baie jonk was, was dit moontlik deurdrenk met donker energie, maar met minder ruimte en alles nader aanmekaar, het swaartekrag die oorhand gehad en langsamerhand die spoed van die heelal se uitdying laat afneem. Maar uiteindelik, ná verskeie miljarde jare van uitdying, het die groeiende oorvloed van donkere energie meegebring dat die uitdying weer langsamerhand versnel het.

Die samestelling en werking van donker materie is onbekend, asook die verband daarvan met die standaardmodel van deeltjiefisika.

Al hierdie kosmiese verskynsels ná die uitdyingstydperk kan beskryf word deur die Lambda-CDM-model, wat die onafhanklike terreine van kwantummeganika en Einstein se algemene relatiwiteit gebruik. Daar is egter geen model om die gebeure voor ongeveer 10 sekondes te verklaar nie. Klaarblyklik is ’n nuwe teorie van kwantumswaartekrag nodig om deur dié grens te breek. ’n Begrip van dié vroegste fase van die geskiedenis van die heelal is tans een van die grootste onopgeloste probleme in natuurkunde.

Voordat die teorie van die oerknal geformuleer is, het die meeste mense geglo die heelal is staties; met ander woorde dit het altyd, en sal altyd, bestaan. Volgens die swaartekragwet van Isaac Newton sou só ’n heelal egter ineenstort. Newton het hierdie probleem erken, maar probeer om die algemene veronderstelling te behou deur in ’n briefwisseling met Richard Bentley te sê as die materie in die heelal gelykmatig in ’n oneindige ruimte versprei is, sou daar geen middelpunt wees waarheen alle materie sou kon instort nie.

Albert Einstein het ook gemeen die heelal is staties, maar uit sy algemene relatiwiteitsteorie blyk onomstootlik dat die heelal óf moet uitdy óf moet ineenstort. Hy het toe veronderstel dat ’n kosmologiese konstante die ineenstorting teenwerk.

Daarteenoor het mense soos die Nederlandse sterrekundige Willem de Sitter, die Rus Alexander Friedmann en die Belg Georges Lemaître geglo die heelal is wel aan die uitdy.

Aan die begin van die 20ste eeu het wetenskaplikes begin om die spektrums van sterrestelsels te meet. Hulle het opgemerk:

Dit het aanleiding gegee tot die teorie van die oerknal. In die verre verlede was die sterrestelsels dus nie net nader aan mekaar geleë nie, maar die uitdying van die heelal het met ’n geweldige ontploffing begin. Die eerste teorie daaroor is in 1931 deur Lemaître geformuleer. Hy het vorendag gekom met ’n taamlik korrekte voorspelling van die oomblik waarop die heelal sou ontstaan het: ongeveer 15 miljard jaar gelede.

In 1948 is die "warm oerknalteorie" deur George Gamow saam met Ralph Alpher en Robert Herman geformuleer. Die teorie beskryf hoe die heelal ontstaan het uit ’n warm, puntvormige begin (singulariteit).

Die teorie beskryf noukeurig watter elemente ná 1 sekonde gevorm het en in watter verhoudings. Alpher en Herman het verder voorspel dat die straling van die oerknal nou nog aanwesig sou moes wees. Hierdie kosmiese agtergrondstraling is in 1964 deur Arno Allan Penzias en Robert Woodrow Wilson ontdek.




</doc>
<doc id="23920" url="https://af.wikipedia.org/wiki?curid=23920" title="1. FC Gera 03">
1. FC Gera 03

1. FC Gera 03 is 'n sokkerklub uit Gera in die deelstaat Thuringen in Duitsland.

Die tradisionele lieflingklub van die stad, 1. SV Gera, is in 2003 insolvent verklaar en gerelegeer tot in die "Bezirksliga" op die 7de vlak. Op dieselfde tydstip het "TSV 1880 Gera-Zwötzen" promosie gekry na die "Landesliga Thüringen" en om voordeel te trek uit die verdwyning van 1. SV Gera, het die klub se sokkerafdeling op 23 Mei 2003 onafhanklik geword as 1. FC Gera 03. Die sokkerspelers van "SV 1861 Liebschwitz" het kort hierna ook by die klub aangesluit (alhoewel hierdie klub intussen weer 'n sokkerafdeling op die been gebring het).

Die stamklub "TSV 1880 Gera-Zwötzen" is op 25 Mei 1919 gestig as "SC Wacker Zwötzen". Na die Tweede Wêreldoorlog is die klub in April 1945 herstig as "TUS Zwötzen". In 1950 is die klub herdoop na "BSG Fortschritt Zwötzen". In 1966 is die klub herstig as "TSG Gera Zwötzen" en in 1973 is die klub weer herstig as "BSG Modedruck Gera" (as gevolg van die herstrukturering van Gera se tekstielindustrie). Na die hereniging van Duitsland is die klub in 1991 herdoop na "TSV 1880 Modedruck Gera-Zwötzen" en 'n jaar later na "TSV 1880 Gera-Zwötzen".

Die klub het in 2006 die hoofrondte van die DFB-Pokal gehaal (deurdat FC Carl Zeiss Jena, teen wie hulle in die eindstryd om die Thüringenbeker verloor het, na die 2. Bundesliga gepromoveer het en dus outomaties vir die DFB-Pokal gekwalifiseer het), maar in die eerste rondte met 0-2 teen 1. FC Kaiserslautern verloor. In 2007 het die klub die " TFV-Pokal" (Thüringenbeker) gewen en dus weer na die hoofrondte van die DFB-Pokal (2007/08-seisoen) deurgedring.

Die klub deel tans die "Stadion der Freundschaft" met 1. SV Gera.



</doc>
<doc id="23926" url="https://af.wikipedia.org/wiki?curid=23926" title="Baskies">
Baskies

Baskies (in Baskies: "euskara", [eus̺ˈkaɾa]) is die taal wat deur sowat 545 800 Baske gepraat word. Die Baske is 'n volk wat die Baskeland in die Pireneë van Noord-Sentraal-Spanje en die buurstreek van Suidwes-Frankryk aan die Golf van Biskaje bewoon.

Taalkundig is Baskies 'n isolaat ('n geïsoleerde taal), dit word nie as 'n Indo-Europese taal beskou nie en behoort nie aan die Germaanse, Slawiese, Keltiese, Romaanse, Baltiese of enige ander Indo-Europese taalfamilie nie.

Baskies omvat die ses dialekte Bizkaian, Gipuzkoan, Opper-Navarro en Neder-Navarro-Lapurdies in Spanje asook Oos-Navarro en Souletin (Zuberoan) in Frankryk.



</doc>
<doc id="23927" url="https://af.wikipedia.org/wiki?curid=23927" title="TSV Germania Windeck">
TSV Germania Windeck

TSV Germania Windeck is 'n sportklub uit Windeck in die deelstaat Noord-Rynland-Wesfale in Duitsland, veral bekend vir sy sokkerafdeling.

Die klub het in 2009 ontstaan met die samesmelting van "FC Germania Dattenfeld", "1. Windeck FC" en "TSV Dreisel". Laasgenoemde twee klubs is beide in 1919 gestig en het altyd in die laer ligas meegeding. "FC Germania Dattenfeld" is in 1910 gestig en het die grootste deel van sy geskiedenis in die laer ligas deurgebring. Aan die begin van die 1990’s het dit nog op die laagste vlak in die "Kreisliga C" meegeding, toe die klub se fortuin begin verander het met die toetrede van 'n nuwe hoofborg. Dit het die eerste keer in 1999 op die Duitse sokkerradar verskyn met 'n promosie na die "Landesliga". In 2001 is daar na die "Verbandsliga" gepromoveer en in 2007 het die klub sy grootste prestasie behaal deur na die Oberliga promosie te kry. Behalwe sokker, het die klub ook afdelings vir judo, tennis, gimnastiek en vlugbal.



</doc>
<doc id="23944" url="https://af.wikipedia.org/wiki?curid=23944" title="SV Schermbeck">
SV Schermbeck

SV Schermbeck is 'n sportklub uit Schermbeck in die deelstaat Noord-Rynland-Wesfale in Duitsland, veral bekend vir sy sokkerafdeling. Behalwe sokker, het die klub ook afdelings vir swem/waterpolo, handbal, tafeltennis, atletiek en pluimbal.

Die klub is in 1912 gestig as "Turnverein Schermbeck". In 1917 het die klub as gevolg van die Eerste Wêreldoorlog ontbind, maar dis in 1919 herstig en met "Ballspielverein Schermbeck" verenig. In die 1930’s is daar met die sokkerklub "Grün-Weiß Schermbeck" saamgesmelt om "Turn- und Sportverein Schermbeck" te vorm. Reeds in die 1938/39-seisoen kon die klub nie meer spanne in die veld stoot nie, aangesien baie van die lede vir militêre diens opgeroep is of by die "Hitler Jugend"-beweging betrokke was. Die klub het op hierdie stadium op die derde vlak gespeel.

Na die Tweede Wêreldoorlog is die span met die huidige naam herstig. Die klub se beste na-oorlogse prestasie is in 2003 behaal toe daar die eerste keer promosie na die Oberliga Wesfale verkry is.



</doc>
<doc id="23960" url="https://af.wikipedia.org/wiki?curid=23960" title="Vlag van Kambodja">
Vlag van Kambodja

Die nasionale vlag van Kambodja (Khmer: ទង់ជាតិ កម្ពុជា, "Tung-Cheat", letterlik: "Nasionale vlag") is op 24 September 1993 amptelik in gebruik geneem. Kambodja het hierdie ontwerp van die nasionale vlag tussen 1948 en 1970 gebruik en weer in 1993 die vlag aanvaar.

Rooi en blou is die tradisionele kleure van Kambodja. Voorts stel rooi dapperheid en die mense voor terwyl blou vryheid, samewerking en broederskap en die koning voorstel. Die Angkor Wat stel integriteit, geregtigheid, erfenis en Theravada-Boeddhisme voor.

Die kleurskema vir die vlag onder Franse koloniale beheer (1863–1948) en die huidige vlag van Kambodja (sedert 1993):

Die kleurskema vir die vlag van die Khmer-republiek (1970–1975):

Die kleurskema vir die vlae van die Demokratiese Kampuchea (1976–1992) en die Volksrepubliek Kampuchea (1979–1989):

Die kleurskema vir die vlag van die Staat Kambodja (1989–1991):

Sedert omstreeks 1850 het die vlag van Kambodja ’n afbeelding van die Angkor Wat in die middel. Die huidige vlag met drie bane afwisselend in blou en rooi (in verhouding 1:2:1) is aanvaar ná Kambodja se onafhanklikheidswording in 1948. Dit is tot 9 Oktober 1970 gebruik toe ’n nuwe vlag vir Lon Nol se Khmer-republiek aanvaar is. Die republiek het tot 1975 gefunksioneer toe die Khmer Rouge in 1975 oorgeneem het. Die gevolglike staat Demokratiese Kampuchea, wat van 1975 tot 1979 geduur het, het ’n rooi vlag met die Angkor Wat (met drie torings) in geel daarop, gebruik. In 1979 is die Volksrepubliek Kampuchea gestig na die Kambodjaans-Viëtnamese Oorlog.

Die Kampucheaanse Nasionale Verenigde Front vir Nasionale Redding (FUNSK) het die vlag wat deur die Khmer Issarak aanvaar is in die dae van anti-Franse weerstand teen die nuwe staat, aangeneem. Hierdie vlag het dieselfde kleurskema as Demokratiese Kampuchea, maar met ’n geel Angkor Wat met vyf torings. Toe die Volksrepubliek Kampuchea sy naam in 1989 na die “Staat Kambodja” verander, is die vlag se onderste helfte na blou verander. Die UNTAC-vlag is gedurende die oorgangstydperk in 1992–1993 saam met die nuwe vlag in Kambodja gebruik.

In 1993 is die Kambodjaanse vlag van 1948 weer aangeneem. Tussen 1948 en 1993 het die vyf verskillende vlae wat gebruik is elk ’n afbeelding van die Angkor Wat in een of ander vorm gebruik. Hierdie beroemde tempelterrein wat uit die 12de eeu dateer, is deur die Mahidharapura-monarge gebou. Dit het vyf torings, maar dit is nie altyd so in die gestileerde weergawe op die vlag gebruik nie. Die monargie is in September 1993 herstel, maar die vlag is reeds in Junie van daardie jaar aanvaar.

Die huidige Kambodjaanse vlag en die vlag van Afghanistan is die enigste twee nasionale vlae ter wêreld wat ’n gebou uitbeeld.



</doc>
<doc id="23961" url="https://af.wikipedia.org/wiki?curid=23961" title="SG Rooiwit Frankfurt">
SG Rooiwit Frankfurt

SG Rooiwit Frankfurt is 'n sokkerklub uit Frankfurt am Main in die deelstaat Hessen in Duitsland. 

Die klub is op 11 November 1901 gestig as "FV Amicitia 1901 Bockenheim". "Bockenheim" is vandag 'n stadsdeel van Frankfurt. In 1909 is die naam verander na "Frankfurter FV Amicitia" en toe weer na "VfR 1901 Frankfurt" in 1919. Tussen 1926 en 1935 was die span bekend as "SC Rot Weiß Frankfurt". 

In 1933 is Duitse sokker geherstruktureer onder impuls van die Derde Ryk en het "Rot-Weiß" op die hoogste vlak meegeding in die Gauliga Suidwes tussen 1938 en 1941. In 1941 is die Gauliga Suidwes verder onderverdeel in die Gauliga Westmark en die Gauliga Hessen-Nassau, waar die klub vir nog drie seisoene meegeding het as "Reichsbahn TSV Rot-Weiß Frankfurt". In 1941 het die span tweede in sy afdeling geëindig.

Na die Tweede Wêreldoorlog is die klub in 1945 herstig as "SG Bockenheim". In 1947 is die klub herdoop met die huidige naam en het dit een seisoen in die eersteliga Oberliga Suid deurgebring. Die klub se toeskouerrekord van 27 000 is in daardie seisoen teen 1. FC Neurenberg opgestel. Die klub se grootste na-oorlogse prestasie was om die Oberliga Hessen te wen in 1990. Die klub het die hoofrondte van die DFB-Pokal gehaal in 1974 en 1989.



</doc>
<doc id="23965" url="https://af.wikipedia.org/wiki?curid=23965" title="Oppikoppi">
Oppikoppi

Oppikoppi is 'n jaarlikse musiekfees wat naby die myndorpie Northam, in die Limpopoprovinsie van Suid-Afrika, gehou word. Die fees het aanvanklik begin deur hoofsaaklik op rock, blues en akoestiese musiek te fokus, maar het mettertyd jazz, kwaito, rap, wêreldmusiek, en talle ander genres op die verskeie verhoë aangebied. Jaarliks rondom Augustus besoek duisende mense die plaas en slaan kamp op in die bosveld om na die Suid-Afrikaanse musiek te luister. Die naam "Oppikoppi" is afgelei van de woorde "Op die koppie", waar "koppie" na die heuwel verwys waar die vertonings plaasvind. Die kampterrein is aan die voet van die heuwel, en bo-op die heuwel is 'n kroeg en 'n klein verhoog.

Die fees het vir die eerste keer in Augustus 1995 plaasgevind met 27 plaaslike kunstenaars en/of muskiekgroepe wat 'n klein dog entoesiastiese gehoor toegesing het. Die fees het intussen aansienlik gegroei, nuwe verhoë is bygebou en die jaarlikse skare beloop tans in die duisende: die beraamde jaarlikse gehoor kom neer op 15 000. Buiten die oorspronklike verhoog bo-op die sentrale koppie, is daar tans twee ander grasdakverhoë en nog twee kleiner verhoë. Die fees word ook deur sommiges beskou as die primêre invloed wat Suid-Afrikaanse rock-musiek 'n hupstoot gegee het in die laat negentigerjare.

Oppikoppi spog jaarliks met 'n reeks uiteenlopende kunstenaars wat vele moderne genres uitvoer. 

Elke Oppikoppi het tot dusver 'n ander naam en tema gehad. Hieronder volg 'n lys van elke Oppikoppi se naam soos wat dit verskyn op die amptelike Facebook-bladsy van Oppikoppi.




Van die kunstenaars wat al by Oppikoppi opgetree het word hieronder gelys.



</doc>
<doc id="23969" url="https://af.wikipedia.org/wiki?curid=23969" title="Tiensnaarkitaar">
Tiensnaarkitaar

Nadat Narciso Yepes alreeds naam gemaak het as 'n eersteklas klassieke musikant het hy 'n stadium bereik waar die sessnaarkitaar se beperkings in konflik getree het met sy musikale visie. Hy was versteur deur die onegaligheid van die instrument se resonansie as gevolg van die simpatieke vibrasie van die botone van die bassnare. Sekere note (E, A, D, B) klink rond, verryk deur hierdie vibrasie, terwyl ander in vergelyking yl en arm klink, en ook meer geneig is tot staccato klank (die oomblink dat die vinger van die linkerhand verwyder word van die vingerbord). Yepes se idee om hierdie probleem op te los - 'n kitaar met kromatiese resonansie wat hy in 1963 ontwerp het met die hulp van José Ramirez - volg streng wetenskaplike en musikale logika.

Deur vier addisionele snare by te voeg en hulle 'n baie spesifieke manier te stem - dit is C, B-mol, A-mol, en G-mol - word dieselfde resonansie verkry wanneer enige van die note op die vingerbord gespeel word, deur gebruik te maak van die mees prominente botone van die sewe bassnare (dit wil sê, meesal oktawe en vyfdes) wat in simpatie vibreer wanneer die ekwivalente noot elders op die vingerbord gespeel word. Die resultaat is liniêre, kromatiese resonansie: die bassnare vibreer nou in simpatie, versterk en verleng al twaalf note van die kromatiese oktaaf, soortgelyk aan die funksie van die pedaal van die klavier. Net soos die pianis die keuse het om die pedaal te gebruik, of nie, so kan 'n bekwame speler van die tiensnaarkitaar ook beheer behou oor watter klanke hy/sy wil versterk/verleng, of hy/sy legato of staccato klanke wil hê, ensovoorts. Hierdie kromatiese resonansie en liniêre klankkwaliteit is nie moontlik op die sessnaarkitaar nie, en ook nie op 'n tiensnaarkitaar met enige ander bestemming as daardie van Yepes nie.

Verder is dit nou moontlik vir die kitaarspeler om die repertorium van die Barokluit (soos dié van J.S. Bach) te speel sonder om enige skade aan te rig aan die basnote, deur gebruik te maak van scordatura (om die sewende - die laagste snaar - verder af te stem na B1 of A1) om die lae basnote te speel. (Die addisionele snare is nie bedoel om dit tegnies makliker te maak om basnote te speel nie, maar om meer akkurate opvoerings van luit- of klaviermusiek op die kitaar moontlik te maak.) Behalwe vir die nuwe moontlikhede vir die interpretasie van bestaande kitaarmusiek en meer akkurate transkripsies maak die instrument ook nuwe deure oop vir kontemporêre komposissies soos die suites "Si le jour paraît..." (Wanneer die dag breek...) en "Cadran lunaire*" (Maanhorlosie*) van die Morrokaanse/Franse komponis Maurice Ohana, en "Y despues" (En Dan...) deur die Italiaanse dodekafonis Bruno Maderna.

Die korrekte standaardbestemming van die moderne tiensnaarkitaar is:

Of, enharmonies geskryf:







</doc>
<doc id="23987" url="https://af.wikipedia.org/wiki?curid=23987" title="Radio Sonder Grense">
Radio Sonder Grense

Radio Sonder Grense (algemeen tot RSG afgekort) is 'n Afrikaanse radiostasie wat onder die Suid-Afrikaanse Uitsaaikorporasie (SAUK) oor die hele Suid-Afrika uitsaai. Volgens die konstitusie moet die openbare uitsaaier minstens een Afrikaanstalige radiodiens en een Afrikaanse televisiediens lewer, aangesien Afrikaans een van die elf amptelike tale van Suid-Afrika is. RSG saai meestal oor FM uit en maak van Sentech se uitsaaipunte gebruik. Die radiostasie betrek witmense, kleurlinge en Indiërs. RSG bied nuus, aktuele gebeure, sport, lewenstyl, opvoeding en musiek.



</doc>
<doc id="23990" url="https://af.wikipedia.org/wiki?curid=23990" title="Indo-China">
Indo-China

Indo-China of Agter-Indië (Frans: "L'Indochine") verwys na die vastelandgedeelte van Suidoos-Asië. Die term "Indo-China" is vir die eerste keer deur die Deens-Franse geograaf Conrad Malte-Brun (ook Malthe Konrad Bruun, 1775–1826) gebruik in sy werk van 1810, "Précis de la Géographie Universelle", wat in Parys gepubliseer is. Die benaming "Indo-China" verwys na die kulturele invloed wat Indië en China onderskeidelik op die vastelandgedeelte van Suidoos-Asië gehad het. In Malte-Brun se gebruik van die term word die moderne state Laos, Kambodja, Thailand, Viëtnam, Mianmar en die noordelike deel van Maleisië (die Maleisiese Skiereiland), die suide van China, dele van Bangladesj en Singapoer ingesluit. Vandag verwys die term gewoonlik na die voormalige Frans-Indo-China (Frans: "Indochine française"), wat slegs Kambodja, Laos en Viëtnam ingesluit het. Daar is ook soms na Mianmar onder Britse koloniale beheer as Brits-Indo-China (Engels: "British Indochina") verwys.


</doc>
<doc id="23996" url="https://af.wikipedia.org/wiki?curid=23996" title="Inflasierekeningkunde">
Inflasierekeningkunde

Inflasierekeningkunde is 'n reële waarde boekhoustelsel waarvolgens die reële waardes van konstante reële waarde nie-monetêre items outomaties op datum gehou word in die ekonomie of firma in plaas van hul outomatiese onwetende vernietiging teen die inflasiekoers deur geoktroieerde rekenmeesters indien hulle nie ten volle of nooit op datum gebring word nie. Die enigste verskil tussen 'n reële waarde rekeningkunde model en die huidige tradisionele historiesekostemodel in Suid-Afrika is die herroeping van die bestendige rekeneenheidaanname - die basis van die historiesekostemodel. Dit staan enige firma in Suid-Afrika vry om hul bestendige rekeneenheidaanname te herroep en 'n reële waarde rekeningkunde model in gebruik te stel. 

Die wetlike herroeping van die bestendige rekeneenheidaanname in Suid Afrika sal die jaarlikse onwetende vernieting van miljarde Rand in konstante items se reële waardes deur geoktroieerde rekenmeesters verhoed. Dit sal dit ook onmoontlik maak dat die Suid-Afrikaanse ekonomie deur hiperinflasie vernietig kan word soos dit oor die afgelope sewentien jaar van hiperinflasie in Zimbabwe gebeur het (sien die Unidade Real de Valor).

Inflasie het twee komponente, maar slegs in 'n inflasionistiese ekonomie waar die historiesekostemodel gebruik word. Die twee komponente is monetêre of geld inflasie en historiesekoste-inflasie. 
In 'n ekonomie of firma waar 'n reële waarde rekeningkunde model gebruik word het inflasie slegs een komponent, naamlik monetêre of geldinflasie. Historiesekoste-inflasie is onmoontlik in 'n ekonomie of enkele maatskappy of groep van maatskappye wat 'n reële waarde rekeningkundemodel gebruik.

Inflasie het altyd 'n monetêre oorsprong en het altyd die vernietiging van monetêre waarde tot gevolg met die gebruik van watter rekeningkunde model ook al in alle inflasie ekonomieë - lae, hoë of hiperinflasie ekonomieë. 

Monetêre of geldinflasie vernietig die reële of koopwaarde van geld en ander monetêre items. In die algemeen dink almal dat inflasie net een komponent het, naamlik, die monetêre komponent. Mense is meestal onbewus van die nie-monetêre komponent wat geïgnoreer word net soos die kennis dat die historiesekostemodel nie reële waarde 100% in die ekonomie behou nie geïgnoreer word deur die toepassing van die bestendige rekeneenheid aanname wat die basis van die historiesekostemodel is. 

Historiese Koste inflasie is die onwetende jaarlikse vernietiging deur geoktroieerde rekenmeesters van biljoene Rande in reële waarde in konstante reële waarde nie-monetêre items wat nie ten volle of nooit reggestel word nie as gevolg van die kombinasie van monetêre inflasie en die bestendige rekeneenheid aanname soos dit deur geoktroieerde rekenmeesters toegepas word volgens die Historiese Koste model in inflasionistiese ekonomieë. 

Die twee komponente - monetêre inflasie en historiesekoste-inflasie - moet nie verwar word nie en die spesifieke oplossings vir albei moet ook nie verwar word nie. 

Monetêre of geld inflasie is altyd teenwoordig met die teenwoordigheid van geld in 'n inflasionistiese ekonomie. Historiese Koste inflasie is slegs teenwoordig met die teenwoordigheid van die historiesekostemodel. Alle inflasierekeningkundemodelle is nie outomaties 100% reële waarde modelle nie.

Nie-monetêre reële waarde oplossings vir die beperking van historiesekoste-inflasie help nie self om monetêre inflasie te verminder nie. Dit kan moontlik help of dit kan ook absoluut niks help om monetêre inflasie te verminder nie. Nie-monetêre reële waarde oplossings (byvoorbeeld die instelling van 'n reële waarde rekeningkundemodel) se doel is om historiesekoste-inflasiee geheel en al te stop. Dit mag ook help om monetêre inflasie te verminder en dit mag ook niks help nie.

Monetêre of geld inflasie word veroorsaak deur die kombinasie van verskillende ekonomiese prosesse, byvoorbeeld, oormatige nuwe geld voorsiening in die ekonomie of swakhede in enige van die ander onderliggende waarde sisteme in die ekonomie; by voorbeeld, 'n swak sentrale regering, slegte makro en mikro ekonomiese maatreëls, 'n swak onderrig stelsel, 'n swak verdeding stelsel, swak industriële ontwikkeling, 'n swak gesondheids stelsel, 'n swak opleidingstelsel, swak ekonomiese infrastrukture, 'n swak bank stelsel, 'n reserwe bank wat nie 100% onafhanklik van die regering is nie (by voorbeeld die SA Reserwe Bank), ens. 

Enige kombinasie van hierdie probleme kan monetêre inflasie veroorsaak. Daar is verskillende algemene aanvaarde oplossings vir monetêre inflasie wat deur die reserwe bank toegepas word om monetêre inflasie so na as moontlik aan 2% inflasie te hou - die huidige internasionale aanvaarde korrekte vlak vir monetêre inflasie. 

Suid Afrika se aanvaarde inflasievlak van 3% tot 6% is ongelukkig heeltemal buite die internasionale aanvaarde vlak. Suid-Afrika betaal nou die prys van daardie ongelukkige besluit met die huidige (2008) 11.1% per jaar onwetende vernietiging deur geoktroieerde rekenmeesters van die reële waardes van alle konstante reële waarde nie-monetêre items in die Suid-Afrikaanse ekonomie wat nog deur hierdie jaar nie ten volle of nooit reggestel word nie. Die gemiddelde jaarlikse reële waarde van onuitbetaalde wins in alle Suid-Afrikaanse maatskappye is in 2008 teen 11.1% vernietig. 

Waar monetêre inflasie 'n ekonomiese proses is met algemene aanvaarde spesifieke oplossings, is nie-monetêre inflasie slegs 'n Historiese Koste rekeningkunde proses wat slegs op twee maniere gestop kan word: (1) met 0% inflasie of (2) met reëlewaarderekeningkunde.

Een van die basiese beginsels van rekeningkunde is die verslagsdoeningsgeldeenheid beginsel: die verslagsdoeningsgeldeenheid in rekeningkunde is die basiese monetêre eenheid van die mees relevante geldeenheid. Die rekeningkunde monetêre verslagsdoeningsgeldeenheid is die enigste internasionale standaard rekeneenheid wat nie 'n werklike bestendige rekeneenheid is nie. Alle ander rekeneenhede, by voorbeeld die duim, millimeter, sentimeter, kilometer, myl, pond, gram, ensovoorts, is almal werklike bestendige rekeneenhede 

Geoktroieerde rekenmeesters gebruik 'n empiriese oplossing wat geldillusie deur die eeue tot gevolg gehad het. Hulle neem eenvoudig aan dat al die verskillende geldeenhede in al die verskillende wêreldekonomieë geskep en bestuur word deur 'n reserwebank of regering, almal "100% bestendige" verslagsdoeningsgeldeenhede is in laë-inflasie ekonomieë - slegs vir die waardering van konstante waarde items en niks anders nie. 

Hierdie geldillusie word selfs vandag nog onderskraag deur verklarings deur die Europese Reserwebank dat prysbestendigheid gedefinieer word as 'n jaarlikse toename van onder 2% in die geharmoniseerde verbruikersprysindeks vir die Euroarea. Die Europese Reserwebank het ook aangedui dat, in die nastrewe van prysbestendigheid, hulle doel is om inflasiekoerse onder, maar naby 2% oor die mediumtermyn te hou. Ongelukkig ignoreer die SA Reserwe Bank die internasionale aanvaarde 2% inflasie koers wat tot geweldige onwetenede jaarlikse vernietiging van reële waarde in SA lei. 

Dit word verklaar nieteenstaande die feit dat aaneenlopende 2% jaarlikse inflasie 51% van die reële waarde van alle monetêre waardes asook 51% van die reële waarde van alle onuitbetaalde wins van alle maatskappye in die Europese Monetêre Unie oor 35 jaar sal vernietig - "ceteris paribus".

'n Hoë graad van prysbestendigheid is 'n jaarlikse toename in die Verbruikersprysindeks (VPI) onder 2%. Prysbestendigheid is 'n jaarlikse toename in die Verbruikersprysindeks van 0%. (Sien Alan Greenspan se definisie van prysbestendigheid in "RealValueAccounting.Com")

Historiesekosterekeningkunde is die wêreldwye basiese rekeningkundemodel.

In die meeste lande word die hooffinansiële state opgestel volgens die historieskostemodel sonder om die verandering in die algemene prysvlak of die toename in spesifieke pryse van bates in ag te neem, behalwe tot die mate waarin eiendomme, toerusting en beleggings geherwaardeer mag word.

Die bestendige rekeneenheidaanname is een van die basiese beginsels van die Historiesekostemodel. Die basiese beginsel van die Historiese Koste model is dus 'n aanneming en nie 'n werklike feit nie.

Een van die basiese beginsels van rekeningkunde is die rekeneenheid beginsel: die rekeneenheid in rekeningkunde is die basiese monetêre eenheid van die mees relevante geldeenheid. Hierdie beginsel neem ook aan dat die rekeneenheid bestendig is; dit is, veranderings in sy algemene koopwaarde word nie as belangrik genoeg beskou om veranderinge te benodig in die finansiële state nie.

Deesdae word die bestendige rekeneenheid aanname as deel van die Histories Koste model slegs toegepas vir die waardeering van konstante reële waarde nie-monetêre items in lae-inflasie ekonomieë. Rekenmeesters het deur die jare besef dat die bestendige rekeneenheid aanname nie gebruik kan word vir die waardering van wisselvallige reële waarde nie-monetêre items nie. Wisselvallige reële waarde nie-monetêre items word deesdae waardeer volgens, by voorbeeld, redelike waarde, mark waarde, huidige waarde, netto gerealiseerde waarde of terugwinbare waarde in terme van die Internasionale Rekeningkundige Standaarde Raad se Internasionale Rekeningkundige Standaarde en Internasionale Finansiele State Standaarde asook die VSA se Algemene Aanvaarde Rekeningkunde Beginsels. 

Voorbeelde van wisselvallige reële waarde nie-monetêre items is eiendomme, toerusting, land, geboue, voorraad, aandele, buitelandse geld, verkoopsgoedere, meubels, motors, vragmotors, skepe, vliegtuie, ens. 

Buitelandse geld is nie die funksionele geldeenheid in 'n ekonomie waar dit nie die verslagsdoeningsgeldeenheid is nie, naamlik, waar maatskappye nie hul rekeningkunde alleenlik in die buitelandse geld eenheid doen nie. Buitelandse geld is slegs geld in lande wat hulle ekonomieë gedollariseer het, by voorbeeld, Panama, Ekwador en El Salvador.

Die baie vinnige vernietiging van die reële waarde van geld deur hiper inflasie word gedupliseer in die massiewe vernietiging van die reële waardes van alle konstante reële waarde nie-monetêre items wat nie ten volle of nooit reggestel word nie as gevolg van die kombinasie van hiper inflasie en die bestendige rekeneenheid aanname. 

Konstante reële waarde nie-monetêre items is konstante reële waardes as gevolg van die Pacioli dubbele inskrywing boekhoustelsel wat ons gebruik. Wanneer hulle konstante reële waardes nie reggestel was of word nie, was en word hulle eenvoudig vernietig teen die hiperinflasie of inflasie koers as gevolg van die kombinasie van hiper inflasie of inflasie en die bestendige rekeneenheid aanname soos dit toegepas word as deel van die Historiese Koste model. 

Konstante reële waarde nie-monetêre items se reële waardes was in die verlede deur die kombinasie van inflasie en die Histories Koste model vernietig net soos dieselfde kombinasie vandag die waardes van all konstante reële waarde nie-monetêre items wat nie ten volle of nooit reggestel word nie vernietig teen die inflasie koers as gevolg van die wêreldwye gebruik van die Historiese Koste model. 

Voorbeelde van konstante reële waarde nie-monetêre items is uitgegewe aandele kapitaal, onuitbetaalde winste, verliese, handels debiteure, handels krediteure, salarisse, huur, rente in die wins-en-verliesrekening, belasting, alle items in die wins-en-verliesrekening, debiteure en krediteure vir salarisse, huur, belasting, ens.

Die beste voorbeeld van historiesekoste-inflasie is die huidige wêreldwye vernieting van die reële waardes van all onuitbetaalde wins in alle maatskappye in die wêreld met onuitbetaalde wins deur die kombinasie van inflasie en die bestendige rekeneenheid aanname in alle lae-inflasie ekonomieë. Die reëls van die Historiese Koste model, naamlik die bestendige rekeneenheid aanname, verbied die regstelling van die reële waardes van onuitbetaalde wins in all lae-inflasie lande. Onuitbetaalde wins is in beginsel dieselfde as kontant (geld) in alle maatskappye in lae-inflasie ekonomieë. Die gemiddelde jaarlikse waarde van onuitbetaalde wins word op hierdie oomblik vernietig teen die gemiddelde jaarlikse inflasie koers in all maatskappye met onuitbetaalde wins in lae-inflasie lande (In alle lande wat nie IAS 29 toepas nie). 

Die jaarlikse vernietiging van die reële waarde van onuitbetaalde wins wêreldwyd beloop heel moontlik honderde miljard Euros. Dit is baie eenvoudig om dit te stop: herroep die bestendige rekeneenheidaanname. Anders gestel: doen alle rekeningkunde volgens Reële Waarde Rekeningkunde (Real Value Accounting) in plaas van historiesekosterekeningkunde.

In Suid Afrika sal dit die vernietiging van die nie-monetêre deel van die SA ekonomie deur hoë of hiperinflasie onmootlik maak.

Slegs maatskappye in hiperinflasionistiese ekonomieë mag onuitbetaalde wins reëlewaarde regstel (heel moontlik slegs Zimbabwe met 8000% hiperinflasie) in terme van Internasionale Rekeningkundestandaard IRS 29 finansiële state in 'n hiperinflasionistiese ekonomie.

Maar, slegs solank die kumulatiewe inflasie oor drie jaar 100% bereik of verbysteek - die kumulatiewe inflasie koers wat benodig word vir die instelling van IRS 29. Dit is gemiddeld 26% vir drie jaar na mekaar. Sodra daar nie meer hiperinflasie is nie, byvoorbeeld 20% jaarlikse inflasie vir 'n onbeperkte tydperk, dan word hulle nie meer toegelaat om onuitbetaalde wins se reële waarde reg te stel nie. Dan word hulle deur die reëls van die Historiese Koste model gedwing om onuitbetaalde wins se reële waarde weer te vernietig - teen 20% per jaar. Of teen al die ander lae inflasie koerse in die wêreld vandag. 

Die meeste rekenmeesters is onbewus dat dit gebeur en dat dit die gevolg is van hulle gebruik van die historiesekostemodel. 

Eenvoudig gestel: die historiesekostemodel het in die verlede waarde wêreldwyd permanent vernietig en vernietig dit ook tans.

Inflasierekeningkunde was gebruik om hierdie massiewe vernietiging van die reële waardes van konstante reële waarde nie-monetêre items in hiperinflasionistiese ekonomieë te stop.

Inflasierekeningkunde was in twee vorme gebruik:

(1) Dit het die bestendige rekeneenheid aanname heeltemal herroep en gevolglik die massiewe vernietings effek in die berekening van konstante reële waarde nie-monetêre items in hiperinflasionistiese ekonomieë heeltemal gestop; of

(2) Dit het die bestendige rekeneenheid aanname amper heeltemal herroep en gevolglik die massiewe vernietings effek in die berekening van konstante reële waarde nie-monetêre items in hiperinflasionistiese ekonomieë tot 'n baie lae vlak verminder.

Wanneer inflasierekeningkunde in lae inflasie ekonomieë gebruik word sal dit die massiewe vernietiging van die reële waardes van konstante reële waarde nie-monetêre items in lae inflasie ekonomieë - soos Suid Afrika - stop.

Die Unidade Real de Valor in Brasilië was 'n voorbeeld van die eerste model.

Dit was besef dat hiperinflasie die koopwaarde van geld vernietig. 'n Konstante koopwaarde rekeningkunde model is dus ontwerp om die koopwaarde van all nie-monetêre items in 'n hiperinflasionistiese ekonomie te behou. Dit is bereik deur die gebruik van 'n bestendige nie-monetêre waarde eenheid as 'n indeks eenheid. Brasilië het die Unidade Real de Valor vir hierdie doel ontwikkel. Hulle het indeks eenhede gedurende die 30 jaar vanaf 1964 tot 1994 gebruik. Met die Unidade Real de Valor het hulle uiteindelik hulle hiperinflasie oorkom. 

Die Unidade Real de Valor was 'n baie unieke nie-monetêre indeks. Dit het twee komponente gehad. Dit was 'n nie-monetêre indeks gedurende die lewe van die Unidade Real de Valor en aan die einde is dit in hulle nuwe geld eenheid verander - die Real, naamlik, 'n monetêre eenheid. Die finale tweede komponent is nie 'n algemene komponent nie. Dit was uniek in Brasilië gewees. Dit is nie 'n noodwendige deel van 'n nie-monetêre indeks nie. Die VSA Dollar kan ook as 'n baie goeie direkte nabootsing van 'n nie-monetêre indeks in 'n chaotiese hiperinflasie ekonomie soos Zimbabwe gebruik word. 

URV's was in Cruzeiros Reais gekwoteer. Die URV se intrinsieke waarde was aan drie prys indekse gekoppel en het 'n vasste kwoteering van 1-tot-1 met die VSA Dollar gehad. Die wisselkoers tussen die URV en die Cruzeiro Real was daagliks deur die regering herbereken en gepubliseer.
Alle nie-monetêre items het URV en Cruzeiro Real pryse gehad, maar betalings was slegs in Cruzeiros Reais. 

Die feit dat die URV op drie Brasiliaanse (en nie Amerikaanse) prysindekse gebaseer was het tot gevolg gehad dat die bestendige rekeneenheid aanname 100% in Brasilië herroep was, maar, slegs gedurende die periode van die URV. Ongelukkig het die Brasiliaanse Reserwebank onwetend die baie vernietigende bestendige rekeneenheid aanname weer in die Brasiliaanse ekonomie ingestel toe hulle die unieke tweede deel van die URV voltooi het en dit as hul nuwe geldeenheid, die Real, ingestel het.

Inflasie vernietig altyd waarde. Dit word op twee maniere gedoen: inflasie vernietig die waarde van geld en dit vernietig ook die waarde van dinge waarvan die waardes nooit op datum gebring word nie, soos byvoorbeeld die winste wat 'n besigheid in die besigheid behou en nie aan eienaars uitbetaal nie. 

Rekenmeesters besef die gevaar wat inflasie inhou en het reëls om dinge met veranderbare waardes reg te waardeer. 

Dit word egter aangeneem dat inflasie niks doen aan die waardes van konstante waarde dinge, byvoorbeeld onuitbetaalde winste, wat nooit op datum gebring word nie. Inflasie vernietig dus hierdie konstante waarde dinge teen die inflasie koers elke jaar. Dit beloop honderde biljoene Euro's per jaar in die wêreld ekonomie en heel moontlik honderde biljoene Rande in Suid Afrika - elke jaar. Dit vernietig die Suid Afrikaanse reële ekonomie baie - en al hoe meer hoe meer inflasie styg. 

Dit is presies waarna Tito Mboweni, die Goewerneur van die Suid-Afrikaanse Reserwebank, verwys het in Maart 2008 toe hy gevra het: "Is daar 'n gevaar om die reële ekonomie dood te maak?" Hy is slegs vir die vernietiging van die waarde van die Rand verantwoordelik. Daar word nie besef dat Suid Afrikaanse rekenmeesters - onder die toesig van die Suid Afrikaanse Instituut vir Geoktroieerde Rekenmeesters - vir die vernieting van die reële ekonomie verantwoordelik is nie. 

Indien rekenmeesters hierdie aanname in Suid Afrika staak, sal hierdie vernietiging van waarde vir altyd stop en sal die Suid Afrikaanse reële ekonomie nooit meer deur hoë en nie slegs deur hiperinflasie, soos in Zimbabwe, vernietig kan word nie. 

Dit sal 0% inflasie in die reële (alles wat nie werklike geld is nie) ekonomie in Suid Afrika veroorsaak. Daar sal nog altyd geldinflasie in SA wees. 'n Persoon wat geen geld terughou nie, maar eerder items aankoop met sy geld, sal geen waarde verloor met geldinflasie nie - want die persoon hou geen geld nie.

Hierdie manier van dinge doen is al klaar moontlik, maar slegs gedurende hiperinflasie. Dit is noodsaaklik vir Suid Afrika om dit ook onder normale inflasie te doen om die vernietiging van waarde in die reële ekonomie onmoontlik te maak. 


Konstante Koopkragrekeningkunde


</doc>
<doc id="23998" url="https://af.wikipedia.org/wiki?curid=23998" title="SV Roßbach/Wied">
SV Roßbach/Wied

SV Roßbach/Wied is 'n sportklub uit Roßbach in die deelstaat Rynland-Palts in Duitsland, veral bekend vir sy sokkerafdeling. Behalwe sokker, het die klub ook afdelings vir tafeltennis en dames-fiksheid.

Die klub is in 1968 gestig as opvolger van "SpVgg Breitscheid-Roßbach", wat 5 jaar tevore ontbind het. "SpVgg Breitscheid-Roßbach" is weer gestig in 1958, nadat die vorige sportklub in Roßbach, "DJK Roßbach" (gestig in 1928), reeds in 1938 ontbind het. In 1988 het die klub met "SV Verscheid" as "Spielgemeinschaft Roßbach/Verscheid" saamgesmelt. Die assosiasie het egter in 2006 tot 'n einde gekom met die twee klubs wat weer elkeen hulle eie gang gaan onder hulle oorspronklike name.

Roßbach se grootste prestasies was om die hoofronde van die DFB-Pokal in 2006 te haal, asook om te promoveer na die Oberliga Suidwes in 2007.

Die klub speel sy tuiswedstryde op die "Sportplatz in der Au" in Roßbach, maar groot wedstryde word op die "Stadion an der Kirmeswiese" (kapasiteit 8 500) in die nabygeleë stad Neuwied gespeel.



</doc>
<doc id="24002" url="https://af.wikipedia.org/wiki?curid=24002" title="Nag-Hammadi-geskrifte">
Nag-Hammadi-geskrifte

Die Nag-Hammadi-geskrifte, wat ook as Nag-Hammadi-biblioteek bekend staan, is 'n versameling vroeg-Christelike tekste met 'n sterk Gnostiese inslag wat in Desember 1945 naby die Egiptiese dorp Nag Hammadi deur plaaslike boere ontdek is. Die meeste van hierdie geskrifte, waaronder die Evangelie van Tomas, was voorheen onbekend of slegs in fragmente bewaar.

In Desember 1945 het sommige Egiptiese boere aan die voet van die Jabal-al-Tarif-rotshelling sowat elf kilometer noordoos van Nag Hammadi op soek na mis vir hulle velde. Hier het hulle op 'n geheimsinnige vonds afgekom – onder 'n rots het hulle 'n kruik met 'n hoogte van sowat een meter ontdek. Hulle het die kruik in stukke geslaan in die hoop om daarin goud te vind. Die kruik het egter dertien kodekse bevat wat in leer gebind was, waarvan twaalf uiteindelik bewaar gebly het.

Een teks, die kodeks XIII, het oorspronklik deel uitgemaak van kodeks VI, maar het verlore gegaan. Ongelukkig is kodeks XII grotendeels gebruik om die ander tekste saam te snoer.

Die boere het hulle vonds as waardeloos geag en aan 'n Koptiese priester gegee, en sy swaer het die vonds in Kaïro aan die aarts George Sobhi getoon. Die tekste is vir sowat 300 Egiptiese pond aan die staat verkoop en op 4 Oktober 1946 aan die Koptiese Museum oorhandig.

Die vonds bestaan uit dertien papirus-kodekse wat in leer gebind is en 'n versameling van 47 verskillende tekste bevat. Van sommige tekste is meer as een eksemplaar gevind sodat daar in totaal 53 tekste ontdek is. Die manuskripte dateer uit die 3de en 4de eeu, alhoewel die tekste self vermoedelik reeds in die 1ste of 2de eeu ontstaan het. Die tekste is in Kopties geskryf, maar daar word aangeneem dat hulle vanuit Grieks vertaal is.

Dit is tans nie bekend nie wie die tekste versamel het nie. Hulle verteenwoordig moontlik die biblioteek van 'n onbekende Gnostiese gemeenskap. Aangesien die tekste naby 'n Pagomiaanse klooster gevind is en hulle in materiaal gebind is wat gedeeltelik uit briewe en kwitansies van Pagomiaanse monnike bestaan, word daar nou ook vermoed dat die geskrifte vroeër deel van die klooster se biblioteek uitgemaak het.

Dit is nie duidelik of die tekste as 'n soort inligtingsbron vir die stryd teen Gnostiese ketters saamgestel is of as gevolg van die 39ste Paasfeesbrief van Athanisius as ketterse geskrifte uit die kloosterbiblioteek verban is.

Die geskrifte, wat gedeeltelik ernstig beskadig is, is ná hulle rekonstruksie as enkeltekste gepubliseer. Die eerste uitgawes is deur Martin Krause en Pahor Lahib en deur Johannes Leipoldt en Hans-Martin Schenke. Eers sedert 1977 is die Nag-Hammadi-geskrifte danksy 'n Engelse vertaling aan 'n breë publiek bekend gestel. Nag Hammadi is nou naas Qumran die belangrikste vonds vir navorsing in verband met die vroeë Christendom en die Gnostisisme.

Die geskrifte het hulle oorsprong in verskillende rigtings van die Gnosis en verteenwoordig naas Valentiniaanse ook tekste wat by die Sethiaanse Gnosis gereken word. Daarnaas sluit die versameling ook tekste wat onder 'n suiwer Christelike invloed geskryf is. Die Christelike rigting het homself as die juiste interpretasie van die Christendom beskou en sodoende die teologiese spekulasie binne die kerk sterk bevorder. Ander tekste is hermeties van aard of bevat wyshede, terwyl ander hoegenaamd nie in verband met die Gnosis staan nie soos byvoorbeeld 'n fragment van Plato se werk oor die staat.



</doc>
<doc id="24008" url="https://af.wikipedia.org/wiki?curid=24008" title="Pous Marcellinus">
Pous Marcellinus

Marcellinus was die 29ste pous van die Rooms-Katolieke Kerk.

Pous Marcellinus was 'n Romein van geboorte, die seun van Projectus. Op 30 Junie 296 volg hy Pous Gajus op en regeer tot sy dood op 24 of 25 Oktober 304. Hy word opgevolg deur Pous Marcellus I. Die naam ‘Marcellinus’ is 'n Romeinse familienaam afgelei van Marcellus wat 'n troetelnaam is vir Marcus.

Daar word beweer (waarskynlik onwaar) dat Marcellinus gedurende die vervolging van keiser Diocletianus sy geloof versaak het, maar later berou getoon het. Pous Damasus beweer dat hy onthoof is in 'n bos saam met 'n sekere Petrus. Gedurende sy pontifikaat het Armenië die eerste amptelike Christelike nasie geword in 301.

Pous Marcellinus word as heilige en martelaar vereer, hoewel sy status as martelaar twyfelagtig is. Die presiese sterfdatum is twyfelagtig, sowel 1 April as 30 September word genoem. Sy feesdag en die van Petrus wat saam met hom vermoor sou wees is op 2 Junie.



Saamgestel uit die , , en wiki’s.


</doc>
<doc id="24013" url="https://af.wikipedia.org/wiki?curid=24013" title="FC Astoria Walldorf">
FC Astoria Walldorf

FC Astoria Walldorf is 'n sokkerklub uit Walldorf in die deelstaat Baden-Württemberg in Duitsland.

Die klub het op 15 Februarie 1995 ontstaan met die samesmelting van "1. FC 08 Walldorf" en die sokkerafdeling van "SG Walldorf Astoria 02".

Die klub se onlangse suksesse is moontlik gemaak deur die finansiële ondersteuning van "Dietmar Hopp", stigter van die sagtewarereus SAP en hoofborg van TSG Hoffenheim. Die borgskap was deel van Hopp se planne om Hoffenheim met Astoria Walldorf en SV Sandhausen te laat saamsmelt as "FCH Heidelberg 06" en dan 'n ernstige poging aan te wend om binne die kortste moontlike tyd na die Bundesliga te opmarsjeer.

Die klub se grootste prestasie was om die "Verbandsliga Noord-Baden" in 2007 te wen en na die Oberliga Baden-Württemberg te promoveer.



</doc>
<doc id="24016" url="https://af.wikipedia.org/wiki?curid=24016" title="Welwitschia">
Welwitschia

Die Tweeblaarkanniedood ("Welwitschia mirabilis") is 'n besonderse plant wat voorkom in die kusstreke van Angola en Namibië. Dit is die enigste plant in die genus, "Welwitschia" en daar word ook soms só na die plant verwys. Die genus is ook die enigste in die familie Welwitschiaceae en die kenmerkende plant is bekend vir sy gemiddelde leeftyd van 500 tot 600 jaar. Die plant word ook deur baie as 'n lewende fossiel beskou.

Welwitschia bestaan uit 'n kort, vet stam, waaruit slegs twee blare groei, en 'n lang dik penwortel. Die plant groei uiters stadig: die gekombineerde reënval van 1 tot 100 mm per jaar plus die kondensasie van mis wat gelyk is aan 50 mm per jaar, is onvoldoende vir die plant se oorlewing en die ekstra water word verkry uit ondergrondse waterbronne en strome.

Ná ontkieming groei die twee kiemblare tot 25-35 mm lank en word kort daarna gevolg deur die twee permanente blare. Hierdie blare groei onophoudelik langer vanaf hul basisse vir die volle leeftyd van die plant. Die blare word tussen 2 en 4 m lank en skeur gewoonlik veelvuldig, wat die illusie skep dat die plant meer as net twee blare het. Na die blare ontstaan daar twee kiemblaaragtige ogies. Die groeipunt gaan hierna dood en veroorsaak 'n verlenging van die ogies. Groei gaan net sydelings voort, wat die obkoniese vorm van die stam voortbring. Die spesie dra manlike en vroulike keëls op aparte plante. Bestuiwing, oftewel die oordra van stuifmeel van die manlike na die vroulike keëls (strobili) word deur insekte uitgevoer wat na die plant gelok word deur nektar deur keëls van beide geslagte afgeskei.

Dit is moeilik om die ouderdom van die plante vas te stel, maar hulle kan moontlik meer as 1 000 jaar leef. Die gemiddelde plant word tussen 500 en 600 jaar oud geskat, alhoewel daar sommige plante is wat dalk meer as 2 000 jaar oud is.

Die plant absorbeer water deur spesiale strukture op die blare om sodoende van dou, wat gedurende die nag neerslaan, gebruik te maak. 'n Verdere aanpassing tot droë toestande en hoë temperature gedurende die dag gebruik "W. mirabilis" die crassulaceae-suurmetabolisme (CAM) gedurende die vaslegging van koolstof in fotosintese. "W. mirabilis" is die enigste keëldraende plant wat hierdie spesiale tipe metabolisme uitvoer.

Alhoewel die plante as bedreigd beskou word as gevolg van hul baie stadige groeitempo, kom daar steeds 'n redelike aantal eksemplare in die natuur voor.

Die plant is vernoem na Dr. Friedrich Welwitsch, wat die plant in 1860 ontdek het. Dr. Welwitsch was 'n Oostenrykse plantkundige en ontdekkingsreisiger wat in verskeie lande gewerk het. Hy het die plant ontdek toe hy deur die Portugese regering na Angola (toe nog 'n Portugese kolonie) gestuur is.

Ná dr. Welwitsch die plant aan die wetenskapgemeenskap bekendgestel het, het Charles Darwin daarna verwys as die "eendbekdier van die planteryk".

In Afrikaans word daar soms na die plant verwys as die "tweeblaarkanniedood".

Die plant is 'n bewoner van die Namibwoestyn, maar kom ook voor in ander kus-agtige gebiede van Namibië en Angola. Die Welwitschia se habitat begin in die noorde by die Nicolau-rivier (in Angola) en strek ongeveer 1200 km na onder tot by die Kuiseb-rivier naby Gobabeb (in Namibië). Hulle word egter nie direk langs die kus aangetref nie.

In sommige gebiede van Sentraal-Namibië is die Welwitschia die dominante plant. Die plantsoort bereik sy hoogste digtheid ongeveer 50 tot 60 km vanaf die kus.

"W. mirabilis" groei geredelik van saad, wat van spesialiskwekers bekom kan word. Die saad moet nat gehou word vir die eerste paar weke en aan soveel moontlik hitte en lig blootgestel word. Saad wat in die natuur ge-oes is, is dikwels swaar met "Aspergillus niger" spore besmet. Dié fungus kan die saailinge kort na ontkieming laat vrot. Gekweekte saad, van die Kirstenbosch Nasionale Botaniese Tuine in Kaapstad of ander kwekers bekom, is skoner en minder geneig tot verrotting.



</doc>
<doc id="24020" url="https://af.wikipedia.org/wiki?curid=24020" title="Ecclesia Gnostica">
Ecclesia Gnostica

Die Ecclesia Gnostica (Latyns: "Die Gnostiese Kerk") is 'n Christelik-Gnostiese kerk wat in 1959 in die Verenigde State onder die naam "Pre-Nicene Gnostic Catholic Church" gestig is.

Sy susterorganisasie, die "Gnostic Society", doen navorsing oor die Gnostisisme en bied op sy webwerf gnosis.org ook inligting oor die Gnostiese denkrigting van die Christendom vir belangstellendes.

Stephan A. Hoeller, die enigste biskop van die Ecclesia Gnostica, is 'n bekende Gnostikus wat 'n groot aantal werke oor die Gnostisisme en die psigologie van Carl Gustav Jung gepubliseer het.

Die Ecclesia Gnostica vier nege sakramente, waarvan sewe van die Rooms-Katolieke Kerk oorgeneem en aangepas is: Die Eucharistie (of Heilige Nagmaal), die Huwelik, die Konfirmasie, die Doop, die Boete, die Priesterwyding, en die Salwing van Siekes. Twee bykomende sakramente is die Verlossing en die Bruidkamer.

Met die sakrament van die Verlossing word 'n mens bevry van die ketens van die Demiurg (die god van die stoflike wêreld) en die Arkons, die kragte van sonde, vrees en versoeking wat 'n mens se spirituele ontwaking probeer belemmer.

Die Gnostiese Kerk

Met die sakrament van die Bruidkamer word die werking van die sakrament van verlossing geseël en sodoende die siel van die gelowige met dié van die Tweeling-engel verenig.



</doc>
<doc id="24021" url="https://af.wikipedia.org/wiki?curid=24021" title="Pays Cathare">
Pays Cathare

Die toeristieke term begin tans geleidelik die streekname Oksitanië en Languedoc vervang. "Pays Cathare" is sedert 1991 'n handelsmerk van die Algemene Raad ("Conseil Général") van Aude. Die Pays Cathare-program is daarop gemik om die ryk kulturele erfenis van Aude te bewaar, die plaaslike inisiatiewe saam te snoer en die professionele vereniging van vervaardigers van plaaslike produkte te ondersteun. Die handelsmerk word ook gebruik om plaaslike hotelle en restourante, kunswerke en landbouprodukte te bemark.



</doc>
<doc id="24022" url="https://af.wikipedia.org/wiki?curid=24022" title="Haarlem, Nederland">
Haarlem, Nederland

Die stad Haarlem is die hoofstad van die Nederlandse provinsie Noord-Holland en word vir die eerste keer in 'n dokument uit die 10de eeu genoem. In 1245 het die stad regte van Willem II van Holland ontvang. Aan die einde van die Middeleeue het Haarlem een van die belangrikste stede van Holland geword. Gedurende die vroegmoderne tyd ontwikkel die stad op industriële gebied as 'n tekstielstad en kulturele gebied vir die skilderkuns.

Tans het die munisipaliteit ongeveer 152 000 inwoners (2012). Onlangs is Haarlem tot die beste winkelstad van Nederland verkies.

Op die sentrale plein, die Grote Markt, staan die standbeeld van Laurens Janszoon Coster, die uitvinder van die boekdrukkuns, wat 'n boek in sy hande hou. Die water van die Spaarnerivier wat reeds eeue lank deur Haarlem vloei, is al deur menige sanger en digter in hulle werk genoem. Onder andere die Haarlemse sanger Boudewijn de Groot en die ander wat onder die skuilnaam Wilfried 'n CD vrygestel het, sing albei oor die mooi rivier.

'n Entjie van die Grote Markt is Barteljorisstraat. Die winkel van Horlogerie Ten Boom staan nog steeds in die straat. Die Ten Boom gesin het baie Jode gehelp deur hulle in hul huis in te neem gedurende die Tweede Wêreldoorlog.


</doc>
<doc id="24027" url="https://af.wikipedia.org/wiki?curid=24027" title="SpVgg Ansbach 09">
SpVgg Ansbach 09

SpVgg Ansbach 09 is 'n sportklub uit Ansbach in die deelstaat Beiere in Duitsland, veral bekend vir sy sokkerafdeling. Behalwe sokker, het die klub ook 'n afdeling vir karate.

Die klub se oorsprong was die gimnastiekklub "TV 1860 Ansbach", wat in 1860 gestig is. In 1909 is die klub se sokkerafdeling begin. Tydens die Eerste Wêreldoorlog het die sokkerafdeling ontbind, maar in 1917 is die huidige klub as opvolger vir beide die ontbinde sokkerafdeling van "TV 1860 Ansbach", asook die klub "1. FC 1912 Ansbach", gestig.

Na die Tweede Wêreldoorlog is die klub in 1945 deur die Geallieerdes ontbind. Die sportklubs van Ansbach is kort hierna in een klub heropgerig as "Sportverein Ansbach". Op 30 Oktober 1948 is die vereniging na "Turn- und Sportverein Ansbach" herdoop. In 1951 het die huidige "SpVgg Ansbach 09" uit hierdie klub se sokkerafdeling ontstaan.

Die klub het in 1985 die hoofrondte van die DFB-Pokal gehaal, maar in die eerste rondte met 0-3 teen SV Waldhof Mannheim verloor. Ansbach se grootste prestasie was om in 2001 die Oberliga Beiere te wen en na die Regionalliga Suid te promoveer, waar die klub na een seisoen weer gerelegeer is.




</doc>
<doc id="24039" url="https://af.wikipedia.org/wiki?curid=24039" title="Facebook">
Facebook

Facebook is die wêreld se grootste en aktiefste sosiale netwerkwebwerf. Teen Oktober 2012 het hy meer as 1 miljard gebruikers gehad, en meer as die helfte van hulle gebruik die mobiele weergawe van die webblad. Facebook is in meer as twintig tale beskikbaar, waaronder Afrikaans. Die gebruik van Facebook is gratis. Nadat 'n gebruiker geregistreer is mag hy 'n persoonlike profiel skep, ander mense bevriend en boodskappe uitwissel. Daar is ook 'n reeks toepassings, soos byvoorbeeld speletjies of nuusartikels, waarvoor 'n gebruiker kan inteken.

Die eerste weergawe van Facebook was bekend as "The Facebook" en is op 4 Februarie 2004 van stapel gestuur. Die huidige uitvoerende direkteur van Facebook is Mark Zuckerberg en hy was destyds een van die medestigters gewees.

Aanvanklik was lidmaatskap tot slegs studente aan die Harvard Universiteit beskikbaar. Binne die eerste twee maande nadat die projek begin is, is die lidmaatskap tot ander universiteite, soos die Boston College, Boston Universiteit en die MIT, in die Boston-area, uitgebrei. Alle Ivy League-universiteite het terselfdertyd ook toegang tot lidmaatskap verkry.

Gedurende die daaropvolgende jaar is verskeie indiwiduele universiteite ook toegang tot die netwerk gebied. Langsamerhand was dit vir enige persoon wat 'n Amerikaanse kollege of universiteit ".edu" e-posadres gehad het, moontlik om by die netwerk aan te sluit. Daar was ook 'n aparte netwerk wat spesifiek vir Amerikaanse hoërskole geskep is.

Sedert 11 September 2006 kan enigiemand met 'n geldige e-posadres by Facebook aansluit, solank die persoon aan die ouderdomsvoorskrifte van die webwerf voldoen. Gebruikers van die diens kan kies om by een of meer subnetwerke aan te sluit, soos 'n hoërskool, werk, of geografiese gebied.



</doc>
<doc id="24042" url="https://af.wikipedia.org/wiki?curid=24042" title="Afrikaans">
Afrikaans

Afrikaans is tipologies gesien 'n Indo-Europese, Wes-Germaanse, Nederfrankiese taal, wat sy ontstaan aan die suidpunt van Afrika gehad het onder invloed van verskeie ander tale en taalgroepe. Afrikaans is op 8 Mei 1925 as 'n amptelike taal van Suid-Afrika erken en is tans die derde jongste Germaanse taal wat amptelike status geniet, naas Faroëes wat in 1948 grondwetlik erken is en Luxemburgs wat hierdie status in 1984 gekry het.

Afrikaans is een van die elf amptelike tale van Suid-Afrika en daarnaas ook 'n belangrike taal van Namibië. Volgens die Suid-Afrikaanse sensusopname van 2011 word dit deur ongeveer 6,9 miljoen sprekers in Suid-Afrika (13,5% van die totale bevolking) as moedertaal beskou. Sowat een miljoen van dié sprekers is tweetalige moedertaalsprekers van Afrikaans en Engels.

Buiten die oorspronklike taalgebied is daar groot groepe Afrikaanssprekendes in lande soos Namibië (ongeveer 180 000; naastenby 9% van alle huishoudings), die Verenigde Koninkryk (ongeveer 100 000), Nieu-Seeland (21 000 in 2006), Botswana (20 000), die Verenigde State (23 010 volgens die "2009-2013 American Community Survey" wat deur die Amerikaanse Sensusburo in Oktober 2015 gepubliseer is), Australië (43 741, volgens die sensus van 2016), en Kanada (8 770 volgens die sensus van 2011).

Afrikaans het as kontaktaal aan die suidpunt van Afrika ontwikkel uit die kontak tussen 16e en 17e eeuse Nieunederlands (of Nuwe Nederlands), Khoi, San, Maleis, Portugees, Frans, Duits, Engels en verskeie Nguni- en Sothotale. Afrikaans het op sy beurt weer invloed uitgeoefen op Suid-Afrikaanse Engels en ander inheemse tale deurdat 'n hele aantal Afrikaanse woorde in dié tale opgeneem is. 90-95% van Afrikaans se woordeskat is na raming Germaans.


Afrikaans is 'n Indo-Europese taal wat aan die Wes-Germaanse tak van die Germaanse tale behoort. Afrikaans behoort saam met Nederlands aan die Nederfrankiese taalgroep wat van Oudnederlands afstam. Nederfrankiese verskeidenhede word in Europa in Nederland, die noorde van België, Frans-Vlaandere in Frankryk en die Duitse gebied langs die Ryn tussen Keulen en die grens tussen Duitsland en Nederland gepraat. Buite Europa word Nederfrankiese verskeidenhede in Suid-Afrika, Namibië, Suriname en die Nederlandse eilande in die Karibiese See gepraat.

Die Nederfrankiese verskeidenhede word saam met Nedersaksies onder Nederduits gegroepeer. Daar het 'n skeiding gekom tussen Nederduits en Hoogduits vanweë die Hoogduitse klankverskuiwing.

Teen die middel van die 17de eeu het Europeërs hulle gevestig aan die Kaap. Op taalgebied sou hier 'n proses afspeel wat in alle Nuwe Wêreldlande afgespeel het, waar mense van verskillende tale en kulture vermeng het. Nuwe omgangsvariëteite sou ontstaan. Aan die Kaap sou ook taalontwikkelinge wat latent in Nederlands aanwesig was tot ontplooiing kom), (soos die sinkopee van die intervokaliese -d- en -g- (byvoorbeeld: sadel > saal en regen > reën).

By die ontwikkeling van sommige Afrikaans-Hollandse omgangsvariëteite was die invloed van vreemde tale gering, maar ander variëteite het 'n kreoliseringsproses ondergaan, byvoorbeeld Hottentot-Hollands en Slawe-Hollands. Alle vreemdelinge aan die Kaap het Nederlands egter eie probeer maak. Veral ander Europeërs is binne 'n relatief kort tydperk geassimileer. Die nuwe omgangsvariëteite word wel gekenmerk deur 'n eenvoudiger taalkode. Hierdie proses was egter nie alleen tot die Kaap beperk nie. In Brasilië sou in dieselfde tyd 'n omgangsvariëteit ontstaan het wat grammatikaal eenvoudiger is as Europese Portugees. Ook in Quebec sou 'n omgangsvariëteit ontstaan wat grammatikaal eenvoudiger is as Europese Frans.

As gevolg van die Europese volksverhuising, verhuis Friese, Angele, Sakse en Jutte van die Europese vasteland na die Britse eilande waar hierdie Germaanse immigrante vermeng met die Britse Kelte. Tussen 800 en 1100 sou ook Wikings of Vikinge hulle vestig op die Britse Eilande. Die nuwe Germaanse taal wat hier ontwikkel het en later as Engels (afkomstig van Angele) bekend sou staan, is ook grammatikaal eenvoudiger as die Germaanse tale van die Europese vasteland.

As gevolg van die grootskaalse taal- en kultuurvermenging in Amerika, sou dáár ook nuwe omgangsvariëteite ontstaan het wat grammatikaal eenvoudiger is as Standaardengels. Die bekendste voorbeeld hiervan is Negerengels.

Die Nederlandse omgangsvariëteite aan die Kaap tussen 1652 en omstreeks 1800 is selde op skrif gesit, wat beteken dat ons vandag nie presies weet hoe hierdie variëteite gelyk het nie. Teen omstreeks 1800 is die volgende omgangsvariëteite aan die Kaap gepraat, naamlik:

Die skrywer A.N.E. Changuion vermeld dat in 1844 die volgende variëteite aan die Kaap gepraat was, naamlik:

In 1875 was S.J. du Toit van mening dat daar drie soorte Afrikaans gepraat was aan die Kaap en dit was volgens hom:

S.J. du Toit was van mening dat die 'regte' inwoners van Suid-Afrika, Boere-Afrikaners was en het hy Boere-Afrikaans beskou as die model waarop Standaardafrikaans geskoei moes word.

Aan die Kaap is verskillende Afrikaans-Hollandse omgangsvariëteite gepraat met Nederlands as oorkoepelende kultuurtaal. Nederlands was die algemeen aanvaarde kultuurtaal en het gedien as skryftaal, bestuurstaal, kerktaal en die taal van die onderwys. In 1806 het die Kaapkolonie vir die tweede keer in Britse hande geval waarna Engels aan 'n kragtige opmars begin het. Onder Engelse bestuur is die gebruik van Afrikaans-Nederlands ontmoedig.

In 1854 het die Oranje-Vrystaat Nederlands aanvaar as amptelike taal. In 1882 is Nederlands erken as amptelike taal in die Kaap naas Engels. In 1888 is Nederlands erken as amptelike taal in die Zuid-Afrikaansche Republiek (ZAR). Om die erkenning van Nederlands as amptelike taal in die Kaapse parlement te herdenk, is te Burgersdorp die Eerste Taalmonument opgerig in 1893. Aan die einde van die 19de eeu was daar mense wat van mening was dat Afrikaans (veral Boere-Afrikaans) meer erkenning moes geniet en het hulle voorspraak begin maak vir 'n eie inheemse taal: Afrikaans. In die Nederlandstalige pers is toe soms briewe en artikels geplaas in Afrikaans.

Ook het die Kaapse Maleiers begin om Afrikaans-Nederlands naas Arabies te gebruik in hulle godsdiensgeoefening. Die Maleiers het onder andere Afrikaans-Nederlands geskryf maar in die Arabiese alfabet.

Die eerste- en tweede Afrikaanse Taalbeweging het veral die Amerikaanse Taalbeweging en ook die Vlaamse Taalbeweging as voorbeelde beskou. In die VSA het Noah Webster gepleit vir 'n eie inheemse Amerikaanse taal in die plek Engels. Ook in Vlaandere, Brasilië, Noorweë en Quebec het stemme opgegaan vir 'n eie inheemse taal. Hierdie taalbewegings was deur nasionalisme aangevuur. Die Vlaamse Taalbeweging, die Brasiliaanse Taalbeweging, die Amerikaanse Taalbeweging en die Quebecse Taalbeweging het op 'n mislukking uitgeloop. Die Noorse Taalbeweging was wel aanvanklik 'n sukses, maar is tans besig om te misluk. Alleen die Afrikaanse Taalbeweging was volledig suksesvol in die vestiging van 'n "nuwe kultuurtaal". Die motivering en doelstellings van al hierdie taalbewegings was dieselfde.

Die eerste Afrikaanse taalbeweging neem 'n aanvang in 1875 met die stigting van die GRA of die Genootskap van Regte Afrikaners in die Paarl. Die doelstellings van die GRA is egter deur die meeste Kapenaars verwerp. Nederlands was beskou as die algemene aanvaarde kultuurtaal. Dit was die formele skryftaal, kerktaal, bestuurstaal, onderwystaal en die taal van die pers. Nederlands het hoë aansien geniet en is as 'n deftige statustaal beskou. Afrikaans was beskou as 'n taal wat die stempel van onkunde dra. Hoofregter J.H. de Villiers was in 1876 van mening dat 'n Afrikaanse Bybel, soos voorgestaan deur die Patriotmanne, onvanpas was, omdat die Afrikanerbevolking Nederlands in elk geval verstaan. Dieselfde regter was al op 13 Mei 1875 in Kaapstad van mening dat as dit die bedoeling is van die GRA en Patriotmanne om Nederlands te vervang met Afrikaans, dit later sal blyk 'n groot "misslag" te wees en die beweging uiteindelik 'n mislukking sal word omdat die bevolkingsgrootte van die Afrikaners te klein is.

Artikels in die Nederlandstalige pers het neerhalend na Afrikaans verwys. In "De Zuid-Afrikaan" is na Afrikaans verwys as 'n ""corruptie"", ""een mengelmoes van onzin en dwaasheid"", wat niks anders sou wees as ""een caricatuur van de gemeene wijze waarop die Mozambiekers op onze straten spreken en n.b. meestal geschreven wordt door uitlanders, die noch ons volk, noch ons land kennen"". "Di Afrikaanse Patriot", mondstuk van die GRA, is as 'n""vod"", 'n ""Prulblad"", "" 'n Hottentot Courant"" beskryf.

Die meeste Afrikaners in die tyd, het Afrikaans egter as 'n uiters inferieure taalvorm beskou. Vir hulle was dit 'n taal sonder grammatika; 'n Hottentotstaal; 'n wartaal; 'n mengelmoes vol onsin en dwaashede en 'n taal wat by skaapkrale en in die kombuis hoort.

Die erkenning van Afrikaans as amptelike taal, naas Engels, vind plaas in 1925. Volgens wet 9 van 1925 is Afrikaans toe aan Nederlands gelykgestel, maar in die praktyk het die ondersteuners van D.F. Malan Nederlands op 'n despotiese manier met Afrikaans vervang.

Afrikaans het sinoniem geword met nasionalisme. Afrikaans as kultuurtaal is beskou as die produk van nasionalisme; of as 'n uitingsvorm van nasionalisme. Die Afrikaners het immers oor 'n reeds gevestigde kultuurtaal beskik (Nederlands) wat doelbewus vervang moes word met 'n ander kultuurtaal (Afrikaans).

Die ondersteuners van D.F. Malan wou nie alleen 'n wig inslaan tussen Afrikaans en Nederlands nie, maar ook 'n wig tussen die Afrikaners en die Kleurlinge. J.B.M. Hertzog het juis gewaarsku dat Malan die verkeerde pad volg. Vir Hertzog was Nederlands die kultuurtaal van die Afrikaner en het Hertzog die Kleurlinggemeenskap ook beskou as deel van die Afrikaners. Malan het gewen. Hy het die kleurlinge tot nie-blankes laat verklaar en hulle uit 'blanke' dorpe en stede laat verwyder. Uiteindelik het juis hierdie rassisme die taal skade berokken. Afrikaans het 'apartheidstaal' geword, 'n simbool van die onderdrukking van die gekleurde helfte van sy eie sprekers.

Met sy nuwe funksie as amptelike taal het die woordeskat van Afrikaans in die 20ste eeu grootskaals uitgebrei, en intussen het meer as 200 Afrikaanse vakwoordeboeke verskyn. Om die taal, wat oorspronklik 'n eenvoudige kommunikasiemiddel en omgangstaal was, te kon uitbou as 'n medium vir die onderwys, administrasie, literatuur, kunste en wetenskappe, is dikwels na Nederlandse terme teruggegryp om neologismes te vorm. Die verskillende Afrikaanse vaktale het intussen ook die internasionale woordeskat, wat op hulle gebiede gebruiklik is, oorgeneem.

Die grondwet van 1909 het bepaal dat Nederlands en Engels die amptelike tale van die land was. In 1925 is Afrikaans aan Nederlands gelykgestel. Die grondwet van 1961 het Afrikaans en Engels as amptelike tale erken, maar bevestig dat Afrikaans en Nederlands sinonieme was. Volgens die grondwet van 1983 was slegs Afrikaans en Engels die amptelike tale van die land. Die grondwet van 1996 het elf amptelike tale erken waarvan Afrikaans een is.

Die aftakeling van Afrikaans as 'n volwaardige ampstaal in Suid-Afrika het in die afgelope jare tot groot paniek gelei. Regeringsinstellings en privaat maatskappye gee om verskillende redes dikwels die voorkeur aan Engels. Die mening het begin posvat dat Engels, as wêreldtaal, 'n meer geskikte taal vir onderwys en internasionale kommunikasie is.

Hierdie beskouing is in stryd met die teenswoordige ontwikkeling in baie lande, waar streektale – as 'n soort reaksie op die toenemende globaliseringstendense en die dreigende verlies van kulturele identiteit – begin herleef. Afrikaans toon in sy huidige situasie baie ooreenkomste met Europese streektale en beskik oor dieselfde potensiaal om in sy hoofsaaklike taalgebiede – die weste van Suid-Afrika en die suide van Namibië – 'n funksie as enigste amps- en wetenskapstaal te kan vervul. Daar is talle voorbeelde van ander lande, waar 'n konsekwente taalbeleid ten gunste van kleiner tale suksesvol ingestel is. Die Kanadese provinsie Quebec het 'n eentalige Franse gebied in Noord-Amerika geword, ondanks die ekonomiese druk wat vanuit die Engelse omgewing uitgaan. In Katalonië, die historiese nywerheidsentrum van Spanje, het die plaaslike Katalaans Spaans volledig verdring uit die openbare lewe, en selfs die tersiêre onderwys het Katalaans as enigste voertaal aanvaar. In Luxemburg word 't Luxemburgs (wat eintlik 'n vorm van Moeselfrankies is) as amptelike taal erken naas Frans en Duits.

In die geval van Afrikaans bly die letterkunde en die kultuurlewe 'n waarborg vir die voortbestaan van Afrikaans. Afrikaanse koerante en tydskrifte is net so suksesvol soos privaat televisiekanale, wat op die Afrikaanse mark gemik is. In die suidelike helfte van Namibië is Afrikaans die belangrikste huis- en omgangstaal, en ook die grootste koerant van die land, "Die Republikein", verskyn in Afrikaans. Terwyl die verkope van Suid-Afrikaans gepubliseerde boeke vanaf 2004 tot 2014 meer as verdubbel het (van 1,5 miljoen tot 3,6 miljoen verkope), en die aantal Suid-Afrikaanse gepubliseerde boektitels gestyg het vanaf 9 000 na 16 000, het die aandeel Suid-Afrikaans vervaardigde boeke in Afrikaans gestyg van 25 tot 45 persent.

Hoewel Afrikaans as voer- en onderrigtaal dikwels aan die kortste end trek by staatsinstansies, verkoop Afrikaanse boeke in Suid-Afrika baie goed. Terwyl die internasionale boeke in Engels steeds verreweg die meeste verkoop in Suid-Afrika, lyk die verkoopsyfers van boeke wat plaaslik in Engels geskryf en verkoop word, baie slegter as in Afrikaans. Die mededinging van plaaslike boeke geskrywe in Engels met dié in die buiteland is die vernaamste faktor.
In 2004 was net 22% van die plaaslik gepubliseerde boeke Afrikaans, teenoor 77% Engels. Teen 2015 het die omset van Afrikaanse boeke tot 49% van die totaal toegeneem, terwyl die aandeel van Engelse boeke tot 50% afgeneem het.
Selfs wat die digkuns betref, verkoop plaaslike digwerke in Engels so swak dat byna geen plaaslike uitgewer dit meer wil verkoop nie; maar Afrikaanse werke floreer. Afrikaanse boeke word deesdae ook deur buitelandse uitgewers soos PRH, Macmillan, Oxford en Pearson uitgegee. 'n Verdere pluspunt is die meer ruimte in die Afrikaanse pers en mediasteun wat aan (plaaslike) Afrikaanse boeke toegestaan word, sodat die Afrikaanse skrywer meer blootstelling as dié van 'n plaaslike Engelse skrywer geniet. Statistiek volgens PASA (Uitgewersvereniging van Suid-Afrika) se "Annual book publishing industry survey" toon vanaf 2009 tot 2015 het die totale verkope van Afrikaanse boeke op ongeveer 2 miljoen per jaar konstant
gebly en die aantal nuwe Afrikaanse titels het van 832 tot 890 vermeerder. Die aantal titels van Afrikaanse boeke in druk het toegeneem van 5 000 tot 8 500 en die totale omset van Afrikaanse boeke het van R190 miljoen tot R237 miljoen gestyg — ’n toename van ongeveer 25%. Daarteenoor het die verkope van boeke in ander tale (hoofsaaklik in Engels) tussen 2009 en 2015 van 1,88 miljoen eksemplare na 1,74 miljoen eksemplare afgeneem.
Die bloei in die verkope van Afrikaanse boeke kan ten dele toegeskryf word aan die verswakkende rand en Brexit, met die gevolglike vergrotende prysverskil tussen ingevoerde en plaaslike boeke. Daar bestaan ook 'n getroue leserspublikum by die Afrikaanse uitgewers wat by die Engelse uitgewers van plaaslike boeke ontbreek. Verder vertoon die Afrikaanse boeke se voorkoms beter as die ingevoerde boeke in Engels wat dikwels goedkoop op swak papier gedruk, onleesbaar klein geset en sommer net aanmekaar vasgelym word.

Uit die skatting van 2007 blyk dat Engels (as onderrigtaal) nie 'n groot invloed uitoefen op Afrikaanssprekende kinders se huistaalgebruik nie. Dit blyk verder ook dat baie minder bruin Afrikaanssprekers na Engels oorskakel, as wat aanvanklik vermoed was.

Daar is onlangs nuwe skattings (gegrond op "SA Satistics 2010 mid-year estimates") uitgereik wat toon dat Afrikaans as huistaal oor die afgelope drie jaar veranderinge ondergaan het. Die getal mense wat Afrikaans tuis gebruik, het van omtrent 6,44 miljoen in 2007 tot omtrent 6,49 miljoen in 2010 gestyg (Namibië inkluis).

Wat verrassend hierby mag wees is dat die syfer van swart Afrikaanssprekendes gestyg het van omtrent 0,24 miljoen in 2007 tot 0,29 miljoen in 2010. As redes daarvoor word onder meer die bevolkingsgroei in Namibië asook in die Vrystaat en die noordelike deel van Suid-Afrika vermoed waar Afrikaans die meesgebruikte taal onder werkers in die landbou is wat sodoende die taal ook by die huis gebruik.

Verder kan ook vasgestel word dat Afrikaanse huishoudings toenemend na "dubbelmedium" oorskakel wat beteken dat Engels benewens Afrikaans gebruik word. Die getal wit Afrikaanssprekendes het effens toegeneem, terwyl die persentasie bruin Afrikaanssprekendes stadig maar seker daal. Volgens 2007 se "Community Survey" word geskat dat omtrent 6,44 miljoen Suid-Afrikaners Afrikaans as huistaal gebruik het (Blankes: 2,76 miljoen – Namibië inkluis, Bruin: 3,44 miljoen – Namibië inkluis, Swart: 0,24 miljoen (Namibië uitgesluit), Indiërs: minder as 10 000).

Benewens blanke en bruin Afrikaanssprekendes word Afrikaans deur die meeste etniese groepe in Suid-Afrika as 'n tweede (of selfs derde) taal gepraat. Westelike Suid-Afrika (d.w.s. die provinsies Noord- en Wes-Kaap en die westelike streke van die Vrystaat) is tans 'n oorwegend Afrikaanstalige gebied; 'n groot segment van Afrikaanses in die gebied is Kleurlinge.

In die oostelike Suid-Afrika is daar stedelike konsentrasies van veral blanke Afrikaanssprekers in Pretoria, Bloemfontein, Vereeniging, Welkom, Potchefstroom, Klerksdorp, Kemptonpark, Pietersburg, Nelspruit, Witbank en Krugersdorp. In Namibië is daar sowat 146 000 sprekers. Afrikaans word daar erken as nasionale taal, maar die enigste amptelike taal sedert onafhanklikheid in 1989 is Engels. Volgens skattings is daar tot twintig miljoen mense wêreldwyd wat Afrikaans as moeder-, tweede of derde taal kan praat.

Hoewel Afrikaans as 'n Germaanse taal geklassifiseer word, kan dit op grond van ruimtelike gebruik as 'n Afrikataal bestempel word. In Afrika word daar 'n reeks tale gepraat, wat nie aan mekaar verwant is nie. In die sin kan enige "taal van Afrika" as sinoniem met "Afrikataal" beskou word.
Verdere redes sluit in:

Omrede die Taalkommissie, wat die Afrikaanse taal reguleer, se hoofkwartier fisies op die Afrika-vasteland gestasioneer is (vergelyk Nederlandse Taalunie, wat die Nederlandse taal reguleer, in Den Haag), kan dit ook as aanduiding dien dat Afrikaans 'n Afrikataal is.

Met die einde van die amptelike beleid van rasseskeiding het die internasionale belangstelling in Suid-Afrika duidelik toegeneem, en ná dekades van sanksies en boikotte is daar sprake van 'n normalisering van die kulturele en politieke betrekkinge tussen die Lae Lande (Nederland en Vlaandere) en Suid-Afrika se Afrikaanssprekende gemeenskap.
'n Aantal universiteite in die buiteland, onder meer Gent in België, Keulen en Göttingen in Duitsland en Wene in Oostenryk, het Afrikaans as 'n taalvak binne die verband van die Neerlandistiek ingevoer. Die Adam Mickiewicz-universiteit in Poznań, Pole se Insituut vir Engelse Filologie het 'n Departement van Nederlands en Suid-Afrikaanse Studies en bied ook spesialisasie in Suid-Afrika en Afrikaans aan.

Skole vir sekondêre onderwys in Nederland kan kies om Afrikaans as 'n deel van die vak "Nederlands" te onderwys. Die ontwikkeling en geskiedenis van Afrikaans is 'n verpligte deel van die vak "Literatuurgeskiedenis" (as 'n deel van die geskiedenis van die Nederlandse taal in Suid-Afrika).

In die Verenigde State word Afrikaans as taalvak as deel van studies in Germaanse tale of Afrikastudies aangebied. Die "National African Language Resource Center (NALRC)" in Bloomington, Indiana het 'n brosjure oor Afrikaans vir voornemende studente aan die Universiteit van Wisconsin in Milwaukee, die Universiteit van Kalifornië in Los Angeles en die Brigham Young-universiteit in Provo, Utah gepubliseer.

Suid-Afrikaanse emigrante het in baie oorsese lande Afrikaanse gemeentes, klubs en ander instellings gestig, en tans is daar enkele honderdduisend sprekers van Afrikaans in die buiteland. In Julie 2008 is die eerste Afrikaanse radioprogram, OppieStasie, in Australië deur Erika von Kaschke (nee Jooste) op die gemeenskapsradiostasie, begin. Die program speel Afrikaanse musiek en verskaf inligting aan nuwe immigrante.

Met insluiting van komposita het die woordeskat van Afrikaans tussen 1900 en die laat 20ste eeu gegroei van slegs 50 000 tot 'n driekwart miljoen woorde. Saam met die uitbou van Afrikaans tot 'n volwaardige moderne amps- en wetenskapstaal is dus honderdduisende nuwe woorde by die oorspronklike kernwoordeskat, wat van Nederlands oorgeërf is, gevoeg. Alhoewel Afrikaans in leksikale opsig grotendeels sy Nederlandse wortels bewaar het, is daar nogtans net soos in ander gevalle waar 'n Europese taal na 'n nuwe oorsese omgewing oorgeplant is, 'n aantal belangrike afwykings van moderne Nederlands.

Net soos Amerikaanse Engels baie woorde van 17de en 18de eeuse Engels bewaar het wat in moderne Britse Engels uitgesterf het (soos "fall" wat in Engeland deur die Latynse "autumn" vervang is), het sommige ou Nederlandse woorde, wat in die moderne Nederlandse standaardtaal nie meer gebruiklik is nie, in Kaaps-Nederlands bly voortleef:

Alhoewel die destydse, veral Suid-Nederlandse standaardtaal van VOC-amptenare aanvanklik die meeste hoë funksies aan die Kaap vervul het, het Afrikaans-Nederlandse omgangsvariëteite uit die Nederlandse dialekte ontwikkel. Sommige woorde uit die Nederlandse dialekte, wat in Nederland en Vlaandere nie in die huidige woordeskat van die standaardtaal opgeneem is nie, is wél opgeneem in die Kaaps-Nederlandse en Afrikaanse leksikon:

Die Afrikaanse woorde "boetie" en "boeta" het hulle oorsprong heel waarskynlik in Nederlandse dialekvorme soos "beut" en "boetje".

Net soos in ander oorsese gebiede het Europese setlaars ook aan die Kaap begin om met bekende woorde uit hul beskaafde en dialektiese Nederlands na nuwe diere, plante en ander dinge te verwys mits hulle ten minste 'n sekere ooreenkoms met Europese spesies en natuurverskynsels getoon het. Sodoende het 'n aantal Nederlandse woorde in 'n nuwe konteks en omgewing ook 'n ander betekenis gekry.

'n Groter aantal voorbeelde kom uit die landboutaal. 'n "Dam" is in Nederland steeds 'n wal, terwyl dit in Afrikaans ook na die water kan verwys wat deur die damwal ingehou word. Afrikaanssprekendes kan byvoorbeeld sê dat hulle "in die dam gaan swem", en bedoel dan die "damwater". Die Suid-Afrikaanse taalkundige S.P.E. Boshoff het hierdie oorgang na 'n nuwe betekenis aan die verskil van bodem tussen die waterryke Nederland en die droë, dor klimaat van Suid-Afrika toegeskryf, alhoewel die "Dagregister" van Jan van Riebeeck, die eerste Nederlandse goewerneur aan die Kaap, volgens J. du P. Scholtz ook bewys lewer dat die betekenisverskuiwing al in die Nederlandse omgangstaal aan die gang was.

"Pad" het in Afrikaans 'n ruimer betekenis gekry as in Nederlands waar dit slegs na 'n weg verwys wat deur die voetstappe van mense of diere gemaak is. In Suid-Afrika het dit ook 'n sinoniem vir 'n geasfalteerde verkeersweg geword, en reeds in die 18de eeu het afleidings soos "padmaker" in die Kaapse taal voorgekom wat na 'n opsigter verwys het wat vir die instandhouding van 'n pad verantwoordelik was.

"Vlei" – wat uit "vallei" ontstaan het – het naas "dal tussen twee bergreekse" spesifiek Kaapse betekenisse gekry soos "moerassige laagte tussen berge" en "duinmeer". 18de en 19de eeuse reisigers het reeds na hierdie taalgebruik verwys.

"Dalk" – wat uit "dadelik" saamgetrek is – het selfs 'n verandering ten opsigte van sy woordsoort ondergaan. Terwyl "dadelik" 'n bywoord van tyd is ("onmiddellik, gou"), word "dalk" in Afrikaans as 'n bywoord met modale funksie gebruik en is 'n sinoniem vir "miskien, moontlik". Die oudste dokumente, waarin die Kaaps-Nederlandse "dalk" voorkom, dateer uit die jare 1787 en 1789.

Ná die einde van die Tweede Vryheidsoorlog het groot getalle Afrikaners begin verstedelik. Die Witwatersrand was 'n groot trekpleister, maar ook hoofsaaklik Engelssprekend. Honderde duisende Afrikaners het in hierdie stede verengels.

In die twintigerjare is die eerste Afrikaanse hoërskole aan die Rand gestig en Afrikaners is aangemoedig om hulle eie taal met trots te gebruik. Dit was in 'n poging om die verengelsing teë te gaan. Aanvanklik was dit ook 'n groot sukses. Daar is begin om ook Anglisismes aktief uit Afrikaans te weer. Sedert die negentigerjare swaai die gety egter weer ten gunste van Engels.

Engels druk deurgaans 'n swaar stempel af op Afrikaans. Beide die Afrikaanse leksikon en sintaksis ervaar 'n sterk Engelse invloed. Baie Afrikaanse ouers het begin om hulle kinders na Engelstalige skole te stuur. Baie Afrikaanse ouers praat wel nog onderling Afrikaans met mekaar, maar Engels met hulle kinders.

In die verlede is verskillende spelvorme vir Afrikaans gebruik, byvoorbeeld die Patriotspelling van die GRA en die getoelies van die Kaapse Moslemgemeenskap, wat albei van 'n vereenvoudigde en vernieude spelling gebruik gemaak het.

Sedert 1914 is die Taalkommissie van die Suid-Afrikaanse Akademie vir Wetenskap en Kuns verantwoordelik vir die normalisering van Afrikaans. Die spelreëls van die Taalkommissie word gepubliseer in die Afrikaanse woordelys en spelreëls.

Die rede vir die invoering van 'n Afrikaanse spelling word wel bevraagteken. Aanvanklik is beweer dat in Afrikaans die skrifbeeld die gesproke beeld moet volg – "ons skryf soos ons praat". Sommige het egter gemeen dat die Afrikaanse spelling nie sodanig ingevoer is om die spreektaal te volg nie, maar om die 'twee tale' te skei. Die gewysigde skrifbeeld moes die skeiding vergestalt. Vele Afrikaanse en Nederlandse woorde word immers op dieselfde manier uitgespreek, byvoorbeeld: "richting, rigting; provincie, provinsie; nationaal, nasionaal; rover, rower; vrouw, vrou; ens". 

Nogtans het die Taalkommissie die spelling gewysig.

In 1925 is die Kollewijn spelling, wat in 1891 ontwerp is, as die spelling vir Afrikaans in Suid-Afrika aanvaar. Hierdie spelling was 'n vereenvoudiging van die moeilike Nederlandse spelling. "Russisch" moet nou "Russies" word en "moeilijk" "moeilik". Dit was 'n meer fonetiese spelling gebaseer op die skryf hoe jy praat manier. Hierdie spelling is in sekere gemeenskappe, veral in Vlaandere en in Suid-Afrika in gebruik geneem, maar nie amptelik aanvaar nie.

Die Woordeboek van die Afrikaanse Taal, algemeen bekend as die WAT, is die grootste verklarende Afrikaanse woordeboek. As omvattende verklarende woordeboek probeer dit om Afrikaans in sy wydste omvang te weerspieël. Afrikaans in al sy verskyningsvorme, nl. standaardtaal, streektaal, geselstaal en die verskillende variëteite van Afrikaans soos Namakwalands en Kaaps word in die WAT opgeneem. Veertien dele is reeds gepubliseer. Die veertiende deel, wat van "s" tot en met "skooi" strek, het in 2013 verskyn. Dit is ook op CD en op die internet beskikbaar.

Die Handwoordeboek van die Afrikaanse Taal, algemeen bekend as die HAT, is die bekendste verklarende Afrikaanse woordeboek. Dit word oor die algemeen as gesaghebbend beskou. In teenstelling met die WAT is die HAT 'n verklarende Afrikaanse woordeboek in 'n enkele band, waarvan die vyfde (in 2015 huidige) uitgawe 1 448 bladsye beslaan. Die woordeboek word sedert 1965 gereeld hersien. Die vyfde papieruitgawe van die HAT het in 2005 verskyn, en HAT5 op CD-ROM in 2009. In 2015 is die gedrukte HAT 50 jaar oud.











</doc>
<doc id="24046" url="https://af.wikipedia.org/wiki?curid=24046" title="TuS Heeslingen">
TuS Heeslingen

TuS Heeslingen is 'n sportklub uit Heeslingen in die deelstaat Neder-Sakse in Duitsland, veral bekend vir sy sokkerafdeling. Behalwe sokker, het die klub ook (onder meer) afdelings vir vlugbal, tafeltennis, kegelbal, pluimbal, atletiek, gimnastiek en pilates. 

Die klub is in 1906 gestig met die naam "MTV Heeslingen". Op 2 Februarie 1946 is daar met "Viktoria Heeslingen" (gestig in 1922) saamgesmelt om die huidige "Turn- und Sportverein Heeslingen" te vorm.

Die 2006/07-seisoen was die klub se beste nog ooit deurdat daar na die Oberliga Noord gepromoveer is.



</doc>
<doc id="24049" url="https://af.wikipedia.org/wiki?curid=24049" title="Frans-Duitse Oorlog">
Frans-Duitse Oorlog

Die Frans-Duitse of Frans-Pruisiese Oorlog (Duits: "Deutsch-Französischer Krieg", Frans: "Guerre franco-allemande", 19 Julie 1870 - 10 Mei 1871) was 'n oorlog tussen Frankryk en die Duitse state onder leiding van Pruise.

Tot en met 1870 was Frankryk die sterkste nasie op die Europese vasteland. Die Franse regering was bekommerd oor die snel groeiende Pruisies-Duitse mag en die Minister-President van Pruise, Otto von Bismarck, wou dat Pruise Frankryk se plek bo-aan die magsleer oorneem.

Die oorlog het deel gevorm van Bismarck se "Realpolitik": hy het die ideaal van 'n verenigde Duitse Ryk gekoester wat die uitskakeling van Frankryk en Oostenryk ingesluit het. Die Pruisies-Oostenrykse Oorlog was in 1866 reeds in die Pruise se voordeel voltrek en daar was verwag dat dieselfde sukses ook teenoor Frankryk behaal sou word.

Die direkte aanleiding na die oorlog was die Franse verset teen die aanstaande koning van Spanje: die Duitse prins, Leopold van Hohenzollern. Indien die prins die troon van Spanje sou bestyg, sou Frankryk in die Suide en in die Noordooste deur Van Hohenzollerns begrens word. Frankryk het geëis dat die Pruisiese koning, Wilhelm I, sy steun vir die Pruisiese Prins terugtrek, sodat Spanje nie in Franse hande sou val nie. Wilhelm I het oorspronklik ingestem, maar na Napoleon III 'n afgevaardige, Graaf Benedetti, na hom toe gestuur het om te eis dat hy nie op sy woord sal teruggaan nie, het Wilhelm I geweier. Wilhelm (op daardie oomblik in die dorp Bad Ems) verklaar sy weiering deur op 13 Julie 1870 'n telegram na Bismarck te stuur. Koning Wilhelm het Bismarck toestemming gegee om die inhoud van die telegram aan die pers te versprei, maar Bismarck het die inhoud van die telegram gewysig om die Pruise se onwilligheid te beklemtoon voor hy dit aan die pers beskikbaar gestel het. Die gevolg was die verklaring van oorlog deur Frankryk teen Pruise: Bismarck se plan was geslaag: Pruise was nou in oorlog met Frankryk sonder dat Pruise die aanvallende party was.

Die oorweldigende mag van die Duitse magte was gou duidelik, deels te danke aan bekwame gebruik van spoorweë en die innoverende Krupp-artillerie. 'n Reeks snelle Duitse oorwinnings in Oos-Frankryk het 'n klimaks bereik in die Slag van Sedan, waar Napoleon III saam met sy hele leër gevange geneem is op 2 September 1870. Dit het egter nie 'n einde aan die oorlog gebring nie en die Derde Franse Republiek was op 4 September 1870 verklaar. Die Franse versetting is voortgesit onder leiding van "Le Gouvernement de la Défense Nationale" ("Regering van Nasionale Verdediging") en later Adolphe Thiers.

Na 'n vyf-maand-lange veldtog het die Duitse troepe die nuut gewerwe Franse troepe verslaan in 'n reeks veldslae wat in die noorde van Frankryk plaasgevind het. Op 18 Januarie 1871 is die Pruisiese koning Wilhelm I in die kasteel van Versailles tot keiser van die Duitse Keiserryk verklaar. Na 'n verlengde belegering is die Franse hoofstad, Parys, op 28 Januarie 1871, deur die Duitsers ingeneem. Tien dae vroeër het die Duitse state hul vereniging onder die Pruisiese Koning aangekondig en is die Duitse Keiserryk gevorm. Die finale Vredesverdrag van Frankfurt is op 10 Mei 1871 in die "Hotel zum Schwan" onderteken.



</doc>
<doc id="24051" url="https://af.wikipedia.org/wiki?curid=24051" title="Oorsprong van musiek">
Oorsprong van musiek

Daar bestaan baie teorieë oor die oorsprong van musiek. Só word daar in volksverhale, mites en sages van die volkere vertel van die bo-aardse, goddelike oorsprong van musiek, en dikwels het die musiek in hierdie verhale een of ander towerkrag. Musiekwetenskaplikes probeer die ontstaan van musiek verklaar deur byvoorbeeld te sê dat die oermens mooi dieregeluide probeer naboots het. Dit is egter alles teorieë wat nie bewys kan word nie.

Musiek is klank en verdwyn weer sodra dit gemaak is. Daarom bestaan ons kennis oor die musiek van die tyd voor die koms van die grammofoon uit die feite wat in beeld en op skrif aan ons oorgelewer is. Musiek wat in musieknotasie vasgehou is, kan ons ook alleen dán weer in klank laat herleef as ons die ou notasietekens kan lees. Ons weet dan ook relatief min oor die musiek van die ou beskawings van die Antieke of Oudheid. In elk geval sal ons nooit presies kan weet hoe dit geklink het nie. Historiese- en veral argeologiese navorsing het interessante feite aan die lig gebring oor die musiek en veral die musiekbeoefening van die ou kulture, byvoorbeeld China, Egipte, Mesopotamië, en Israel. Oor laasgenoemde kan ook heelwat aanduidings uit die Bybel gekry word.

Reeds teen die jaar 3000 v.C. het die Chinese begin om 'n grondtoon vas te lê sodat die instrumentebouers hul instrumente daarvolgens kon bou om samespel moontlik te maak. Elke nuwe dinastie (keiserhuis) het 'n nuwe grondtoon bepaal om daarmee die begin van 'n nuwe orde aan te dui. Só belangrik was die plek van musiek in die antieke Chinese beskawing. Confucius het in die 6de eeu v.C. dan ook al die belangrikheid van musiek in die opvoeding van die kind beklemtoon. Die Chinese het op die kin ('n soort siter), fluite en slaginstrumente gespeel.

Die ou Egiptenare het 'n verskeidenheid instrumente bespeel, soos byvoorbeeld harp, fluit en trompet. Hierdie instrumente het natuurlik nog baie anders gelyk as ons huidige instrumente met dieselfde name. Daar bestaan vandag nog baie afbeeldings van Egiptiese musici en daar is ook oorblyfsels van instrumente uitgegrawe. Die kennis van musiekteorie was by die Egiptenare 'n geheime wetenskap van die priesters.

Ook van die musiekpraktyk van die Sumeriërs, Babiloniërs en Asiriërs wat die gebied tussen die Eufraat en die Tigris bewoon het, is daar afbeeldings uitgegrawe. Dit blyk dat musiek 'n groot rol in die openbare en private lewe gespeel het.

In die tyd van die konings Dawid en Salomo het die musiek 'n bloeitydperk belewe. By godsdienstige feeste is musiek deur groot groepe musici gemaak. Instrumente was onder andere die sjofar (ramshoring), lier en trom. Ou tempelgesange het tot in ons tyd bewaar gebly by Joodse groepe (veral Bedoeïene) wat in Noord-Afrika en in Asië in afsondering leef. Die Joodse tempelmusiek was van groot belang vir die ontwikkeling van vroeg-Christelike musiek.

Die Christelike Westerse beskawing stam wesenlik uit die antieke Griekse beskawing. Antieke Griekse musiek het gefloreer oor 'n periode van sowat 12 eeue, van ca. 800 v.C. tot ca. 400 n.C. Oor die musiek in die Griekse geweste vóór die tyd van Homeros (net voor 800 v.C.) is net 'n paar getuienisse in beeld oorgelewer. Rondom 800 v.C. begin dan 'n ryk oorlewering van musikale belang in letterkundige bronne ("Ilias", "Odusse", en andere) en in beeld, veral op vase. Musiek word feitlik altyd in verbinding met die digkuns of met die dans aangetref. Musiek is in noue verband met die wiskunde bestudeer, byvoorbeeld deur Pythagoras. Die Grieke het ook groot waarde aan die opvoedkundige belang van musiek geheg, en die filosoof Plato (427 v.C. — 347 v.C.) het musiek hoog aangeprys.




</doc>
<doc id="24054" url="https://af.wikipedia.org/wiki?curid=24054" title="Johnny Clegg">
Johnny Clegg

Johnny Clegg (OIS; 7 Junie 1953 - 16 Julie 2019) was 'n Britsgebore Suid-Afrikaanse mbaqanga- en Afropop-musikant en voormalige anti-apartheidsaktivis. Hy was 'n lid van die musiekgroepe "Juluka" en "Savuka". Hy is ook bekend as "Le Zoulou Blanc" (Die wit Zoeloe). Sy treffers sluit in ""Scatterlings of Africa"", ""Impi"" en ""Spirit of the Great Heart"".

Deur sy musiek, maar ook deur die karakter van "Juluka" en "Suvuka" self, versprei hy die boodskap van rasseharmonie. Hiervoor is verskeie eredoktorsgrade en humanitêre pryse aan hom toegeken, onder meer die "Chevalier des Arts et Lettres" van die Franse regering (1991), die Orde van Ikhamanga van die Suid-Afrikaanse regering (2012) en eredoktorsgrade in musiek van die Universiteit van die Witwatersrand (2007) en die Universiteit van KwaZulu-Natal (2013).

Jonathan Clegg is op 7 Junie 1953 in Bacup, Lancashire in Engeland gebore. Hy was die seun van 'n Engelse pa en Rhodesiese ma. Sy ma se familie was Joodse boere wat van Litoue en Pole na Suid-Rhodesië geïmmigreer het. Clegg groei in Engeland, Israel, Rhodesië (tans Zimbabwe) en Zambië op, voordat hy hom in 1965 in Johannesburg vestig en in Zoeloe-straatmusiek en tradisionele Zoeloe-danse geïnteresseer raak. As jong man kombineer hy sy musikale loopbaan met sy studie in antropologie. Nadat hy afstudeer gee hy 'n tyd lank aan die Universiteit van die Witwatersrand klas, waar hy deur die werk van die Suid-Afrikaanse antropoloog Andrew Webster, wat in 1989 vermoor is, beïnvloed is.

Cleg stig in 1976 die musiekgroep "Juluka" (Afrikaans: "Sweet") saam met Sipho Mchunu, wat met ’n unieke vermenging van Westerse en Zoeloeklanke vorendag kom. In die apartheidsjare was dié soort samewerking egter moeilik. Om naam te maak het hulle oorsee begin toer. Die groep ontbind in 1985 omdat Mchunu huis toe moes gaan om sy pa by te staan.

Later tree hy saam met die groep "Suvuka" (Afrikaans: "Ons is ontwaak") op. Hulle eerste album, "Third World Child", was 'n reuse internasionale sukses in 1987 (veral in Frankryk) gewees.

Vanaf die middel van die 1990's werk Clegg en Mchunu weer saam en Juluka bring weer 'n album uit. Clegg het daarna gereeld toere na Europa en Noord-Amerika onderneem.










</doc>
<doc id="24092" url="https://af.wikipedia.org/wiki?curid=24092" title="Serwië">
Serwië

Serwië (Serwies: Србија/"Srbija" [sř̩bija] ), amptelik die Republiek van Serwië (Република Србија/"Republika Srbija"), is 'n landingeslote land geleë in Sentraal- en Suidoos-Europa. Dit word in die noorde begrens deur Hongarye, in die ooste deur Roemenië en Bulgarye, in die suide deur Albanië en Noord-Masedonië en in die weste deur Montenegro, Kroasië en Bosnië en Herzegowina. Serwië se hoofstad en grootste stad is Belgrado, geleë aan die monding van die Savarivier in die Donau.

Die moderne land Serwië het ontstaan in 1817 na die Tweede Serwiese Opstand en het in 1878 onafhanklikheid verklaar van die Ottomaanse Ryk.

Die land se huidige grense is vasgestel na die Tweede Wêreldoorlog, toe Serwië 'n federale deel geword het binne die Sosialistiese Federale Republiek van Joegoslawië. Serwië het weer 'n onafhanklike land geword in 2006, nadat Montenegro die Unie verlaat het wat gevorm is na die verval van Joego-Slawië in die jare 90.

Daar woon 7 041 599 mense in Serwië en Kosovo. 83,3% van die populasie is Serwiërs, 3,5% is Hongare, 2,1% Roma, 2% is Bosniake, 1,1% Italianers en 5% ander groepe.

85% is Serwies-Ortodoks; 5% is Rooms-Katoliek en 10% is ander Christene en Moslems.

88% praat Serwies, 3,9% praat Hongaars en minder as 9% ander tale.


</doc>
<doc id="24093" url="https://af.wikipedia.org/wiki?curid=24093" title="Geallieerdes van die Tweede Wêreldoorlog">
Geallieerdes van die Tweede Wêreldoorlog

Die Geallieerdes van die Tweede Wêreldoorlog (Engels: "Allies"; Frans: "Alliés"; Russies: Антигитлеровская коалиция; Chinees: 同盟國) is die lande wat amptelik teen die Spilmoondhede tydens die Tweede Wêreldoorlog gestaan het. Binne die Geallieerdes het die Sowjetunie, die Verenigde State, en die Verenigde Koninkryk as die "Groot Drie" bekendgestaan. Die Amerikaanse president Franklin D. Roosevelt het na die Groot Drie en China as die "Vier polisiemanne van die wêreld" verwys.

Gedurende Desember 1941 het Roosevelt die naam "Verenigde Nasies" (VN) vir die Geallieerdes bedink, en die "Declaration by United Nations", op 1 Januarie 1942, was die grondslag van die moderne VN. By die Potsdamkonferensie van Julie-Augustus 1945, het Roosevelt se opvolger, Harry S. Truman, voorgestel dat die minsiters van buitelandse sake van China, Frankryk, die Sowjetunie, die Verenigde Koninkryk en die VSA "die vredesverdare en grensskikkings van Europa moes optrek," wat gelei het tot die skepping van die Raad van Minsters van Buitelandse Sake.








</doc>
<doc id="24102" url="https://af.wikipedia.org/wiki?curid=24102" title="Greifswalder SV 04">
Greifswalder SV 04

Greifswalder SV 04 is 'n sportklub uit Greifswald in die deelstaat Mecklenburg-Voorpommeren in Duitsland, veral bekend vir sy sokkerafdeling. Behalwe sokker, het die klub ook (onder meer) afdelings vir pluimbal, atletiek, dans en basketbal.

Die klub het op 3 Januarie 1926 ontstaan as "Greifswalder SC" met die samesmelting van "Sportverein Greif Greifswald von 1912" en "VfB Greifswald". Laasgenoemde was vroeër die sokkerafdeling (op die been gebring in 1911) van "Greifswalder Turnerbundes" wat in 1923 onafhanklik geword het as "VfB Greifswald".

Tydens die Derde Ryk het die klub op die hoogste vlak meegeding in die Gauliga Pommeren-Wes. Na die Tweede Wêreldoorlog is die klub herstig as "SC Greifswald" en dit is hierna in tipies Oos-Duitse styl verskeie kere herdoop en herstig met nuwe name (kyk hieronder). Die klub het die grootste gedeelte van die tyd voor Duitse hereniging op die tweede vlak in die DDR-liga deurgebring. Na die Duitse hereniging het die klub weer sy vooroorlogse naam teruggeneem, maar soos vele ander klubs uit die Ooste het dit finansieel gesukkel. In 2003 is die klub insolvent verklaar en moes dit ontbind. 'n Opvolger, "ESV Empor Greifswald", is onmiddellik gestig en op 1 Januarie 2004 het dit met "SSV Grün-Schwarz Greifswald" en "Greifswalder SV 98" saamgesmelt om die huidige klub te vorm.




</doc>
<doc id="24128" url="https://af.wikipedia.org/wiki?curid=24128" title="Kolomna">
Kolomna

Kolomna (Russies: Коло́мна) is 'n stad in die Russiese Federasie met 144 707 inwoners (2013). Die antieke stad is in die Moskou-oblast, geleë by die samevloei van die Moskwa- en die Okarivier. Die stad is in 1177 gestig. Dit is tans die administratiewe sentrum van die Kolomenski-distrik van die Moskou-oblast.

Soos baie antieke Russiese stede het Kolomna 'n kremlin, wat 'n fort is soortgelyk aan die meer beroemde een in Moskou (dit is ook uit rooi bakstene gebou). Die kremlin was 'n onderdeel van die Groot Abatis-grens, 'n reeks forte wat gebou is om die Tsaredom van Rusland teen invalle van die Krim-Tatare te beskerm. Verskeie torings en twee stukke muur het behoue gebly en is in 'n goeie toestand; 'n museum is binne-in geleë.


</doc>
<doc id="24130" url="https://af.wikipedia.org/wiki?curid=24130" title="Karsinogeen">
Karsinogeen

Die term karsinogeen verwys na enige kankerwekkende stof, -radionuklied of -straling. Die kankerwekkende aard kan die gevolg wees van skade aan die genoom of die ontwrigting van die metaboliese prosesse van selle. Verskeie radio-aktiewe stowwe word as karsinogene beskou maar hulle karsinogeniese aktiwiteit hou verband met die straling, byvoorbeeld gammastrale en alfapartikels wat hulle uitstraal. Algemene voorbeelde van karsinogene is asbes wat ingeasem word, verskeie dioksiene en tabakrook.

Kanker is 'n siekte waar beskadigde selle van die pasiënt se liggaam nie geprogrammeerde seldood ondergaan nie maar hul groei ook nie meer langer beheer word en hul metabolisme verander word. Karsinogene kan die risiko verhoog om kanker te kry deur die sellulêre metabolisme te ontwrig of deur die DNS in selle direk te beskadig wat dan onbeheerste, kwaadaardige verdeling tot gevolg het wat lei tot die vorming van gewasse. Gewoonlik is die DNS skade te ernstig om te herstel.

Daar bestaan baie natuurlike karsinogene. Aflatosksien B, wat afgeskei word deur die swam "Asperigillus flavus" wat op gebergde graan, neute en grondboontjiebotter groei is 'n voorbeeld van 'n gevaarlike, natuurlike mikrobiese karsinogeen. Daar is vasgestel dat sekere virusse soos Hepatitis B en die menslike papilloma virusse ook kanker kan veroorsaak. Die eerste virus wat vasgestel is om kanker in diere te veroorsaak is die Rous sarcoma virus wat in 1910 ontdek is deur Peyton Rous.

Benseen, kepoon, 1,2-Dibromoetaan, asbes en afvalrotse van die ontginning van olieskalie is almal as karsinogene geklassifiseer. Reeds in die 1930's is vasgestel dat nywerheids- en tabakrook die bron is van dosyne karsinogene, insluitend bensopireen, tabakspesifieke nitrosamiene soos nitrosonornikoteen en reaktiewe aldehiede soos formaldehied— wat ook 'n gevaar inhou tydens die maak van plastieke. Vinielchloried, waarvan PVC gemaak word, is 'n karsinogeen en dus ook 'n gevaarstof tydens PVC vervaardiging.

Kokarsinogene is chemikalieë wat nie op hul eie kankerwekkend is nie maar wel in sekere kombinasies kanker kan veroorsaak.

As 'n karsinogeen die liggaam binnegaan probeer die liggaam om die dit uit te werp deur 'n proses wat as biotransformasie bekend staan. Die doel van hierdie reaksies is om die karsinogeen meer wateroplosbaar te maak sodat hulle uitgeskei kan word. Hierdie reaksies skakel egter ongelukkig die karsinogenies nog meer giftig.



</doc>
<doc id="24145" url="https://af.wikipedia.org/wiki?curid=24145" title="Volksrepubliek Toewa">
Volksrepubliek Toewa

Die Volksrepubliek Toewa (Tiwaans: Тьʙа Arat Respuʙlika, "Toewa Arat Respoeblika", Russies: Тувинская Народная Республика; 1921–1944), ook bekend as Tannoe Toewa, was 'n gedeeltelik erkende onafhanklike staat in die gebied van die voormalige protektoraat Toewa van die Russiese Ryk. Dit was ’n satellietstaat van die Sowjetunie en is nou die Republiek Tiwa in die Russiese Federasie.

Die gebied waar die huidige Russiese republiek lê, het voorheen as Oerjanchai bekendgestaan. Tot 1911 is dit beskou as ’n ondergeskikte uitbreiding van Buite-Mongolië, wat weer deel was van China onder die Qing-dinastie. In 1911, die jaar van die Chinese Rewolusie, het die tsaar van Rusland ’n seperatistebeweging onder die Toewane begin. Op 15 Februarie 1912 het die plaaslike elite Toewa tot 'n onafhanklike land verklaar met die wens dat die opperste geestelike leier die staatshoof sou wees.

In April 1914 het Toewa 'n protektoraat van Rusland geword en die Russiese administratiewe sentrum Belotsarsk (die huidige hoofstad Kizil) is gestig. Die Russe het Toewa nie as deel van Buite-Mongolië beskou nie. Die Chinese regering het nooit sy aanspraak op Oerjanchai of Buite-Mongolië laat vaar nie, en tegnies maak die Republiek China in Taiwan steeds aanspraak daarop.

Ná die Russiese Rewolusie van 1917 het kommunistiese troepe Toewa in Januarie 1920 beset. Die chaos wat met dié tydperk gepaard gegaan het, het die Toewane kans gegee om hulle onafhanklikheid te verklaar. Op 14 Augustus 1921 het die Bolsjewiste ná 'n referendum 'n volksrepubliek uitgeroep wat ook in die volksmond as Tannoe Toewa bekend was. Die hoofstad Belotsarsk (Белоцарск) se naam is in Kizil ("rooi" in Turkse tale) verander (Russiese transliterasie: Кызыл). 'n Verdrag tussen die Sowjetunie en die Volksrepubliek van Mongolië in 1926 het die land se onafhanklikheid bevestig. Geen ander lande het dit amptelik erken nie.

Toewa se premier was Donduk Kuular. Hy het Boeddhisme die staatsgodsdiens gemaak en het probeer om setlaars en propaganda uit Rusland te beperk. Hy het ook probeer om bande met Mongolië te vestig. Rusland het ál meer onthuts geraak daaroor en in 1929 is Kuular in hegtenis geneem en later tereggestel. In Rusland is vyf lede van die Kommunistiese Universiteit van die Werkers van die Ooste (KUTV), dieselfde groep wat Kuular tereggestel het, in 1930 aangestel as "buitengewone kommissarisse" vir Toewa. As troue ondersteuners van Josef Stalin se regering het hulle Toewa se Kommuniste Party van ongeveer 'n derde van sy lede gesuiwer en kollektivisme op die tradisioneel nomadiese land afgedwing.

Die nuwe regering het Boeddhisme en sjamanisme in Toewa probeer uitwis. Die pogings om die nomadiese leefstyl uit te roei was minder suksesvol. 'n Sensus in 1931 het aangetoon dat 82,2% van die Toewane steeds nomades was. Salchak Toka, een van die kommissarisse, is in 1932 aangestel as algemene sekretaris van die Toewaanse Volksrevolusionêre Party. Hy het tot met sy dood in 1973 die mag behou.

Toewa het op 25 Junie 1941, drie dae ná die Sowjetunie, by die Geallieerdes in die Tweede Wêreldoorlog aangesluit. Op 11 Oktober 1944, met die instemming van Toewa se parlement, is die land in die USSR opgeneem as die Toewaanse Outonome Oblast in die Russiese SFSR), alhoewel daar nie 'n stemming oor die aangeleentheid was nie. Die titel eerste sekretaris van die Kommunistiese Party in Toewa is aan Toka gegee. Toewa was van 10 Oktober 1961 tot 1992 'n outonome republiek, die Toewaanse Outonome Sosialistiese Sowjetrepubliek, in die RSFSR.

Hoewel gesprekke oor die herstel van die soewereiniteit van die huidige Republiek Tiwa plaasgevind het, het dit nog op niks uitgeloop nie. Redes hiervoor sluit in die republiek se afhanklikheid van die Russiese ekonomie en die russifisering van die bevolking.


</doc>
<doc id="24150" url="https://af.wikipedia.org/wiki?curid=24150" title="SSV Markranstädt">
SSV Markranstädt

SSV Markranstädt is 'n sportklub uit Markranstädt in die deelstaat Sakse in Duitsland, veral bekend vir sy sokkerafdeling. Behalwe sokker, het die klub ook (onder meer) afdelings vir pluimbal, judo, vlugbal, gimnastiek en tafeltennis.

Die klub se eerste voorganger was "Fussball-Club Markranstädt 1912", wat op 31 Januarie 1912 gestig is. Die klub se naam is kort daarna verander na "F.C. Sportfreunde Markranstädt 1912". Teen 1914 het die gimnastiekklub "Allgemeiner Turnverein Markranstädt" ook 'n sokkerafdeling gehad. In 1920 is nog twee Markranstädtse klubs gestig, naamlik "Rot-Sport Markranstädt" en "Freie Turner Arbeitersport", maar beide hierdie klubs is in 1933 deur die Nazi’s verbied.

Na die Tweede Wêreldoorlog is die twee oorblywende klubs deur die Geallieerdes ontbind, maar in 1947 is een klub as opvolger vir al die voorgangers op die been gebring: "ZSG Markranstädt". Hierdie klub het in tipies Oos-Duitse styl onder die naamsveranderinge deurgeloop (kyk hieronder). Met die hereniging van Duitsland in 1990 is die klub herstig met die huidige naam.

Die klub het in 2007 'n groot prestasie behaal deur die "Landesliga Sakse" te wen en na die Oberliga Noordoos-Suid te promoveer.

Die klub het in 2009 'n ooreenkoms met RB Leipzig aangegaan waaringevolge die klub se sokkerspanne en stadion effektief onder RB Leipzig se beheer geplaas word. RB Leipzig sal egter vanaf 2010 die Zentralstadion in Leipzig as tuisveld gebruik.




</doc>
<doc id="24151" url="https://af.wikipedia.org/wiki?curid=24151" title="Onderwys">
Onderwys

Onderwys omsluit die onderrig en aanleer van spesifieke vaardighede asook ander minder tasbare maar moontlik meer ingrypend die oordrag van kennis, positiewe oordeel en goed ontwikkelde wysheid. Een van die grondliggende aspekte van onderwys is die oordrag van kultuur van geslag tot geslag. Onderwys fasiliteer die verwesenliking van selfpotensiaal en verborge talente van 'n indiwidu. Dit is 'n toepassing van pedagogie, 'n vak wat betrekking het op die teoretiese- en toegepaste navorsing wat verband hou met leer en onderrig en staatmaak op ander dissiplines soos sielkunde, filosofie, rekenaarwetenskap, taalkunde, sosiologie en antropologie.

Onderrig vind plaas wanneer 'n gemeenskap, 'n groep of 'n indiwidu 'n kurrikulum saamstel om mense te onderrig, gewoonlik jongmense. Onderrig kan sistematies en deeglik geskied. Soms kan onderwysstelsel gebruik word om bo en behalwe kennis ook ideologieë of ideale te bevorder, wat tot die misbruik van 'n stelsel kan lei.

Primêre of laer-onderwys bestaan uit die eerste jare van formele, gestruktureerde onderwys tydens die kinderjare. In die meeste lande is primêre onderwys verpligtend (hoewel sekere lande tuisonderrig toelaat). Primêre onderwys begin normaalweg wanneer kinders tussen die ouderdom van vier tot agt jaar. Die verdeling tussen primêre en sekondêre onderwys is ietwat arbitrêr, maar vind oor die algemeen rondom die ouderdom van elf tot twaalf jaar plaas; sommige onderwysstelsels het 'n afsonderlike middelskool wat die oorgang vorm van primêre tot sekondêre onderwys, gewoonlik tot die ouderdom van veertien jaar.

Teenswoordig bestaan sekondêre onderwys in die meeste onderwysstelsels van die wêreld uit die tweede fase van formele onderwys wat tydens adolesensie plaasvind. Dit word gekenmerk deur die oorgang van die gewoonlik verpligtende onderwys vir minderjariges na die opsionele, selektiewe tersiêre onderwys of hoëronderwys (bv. universiteite en beroepsopleidingskole vir volwassenes). Die skeiding tussen primêre en sekondêre onderwys verskil van land tot land en soms selfs binne die grense van 'n land, maar die skeiding vind gewoonlik plaas rondom die aanvang van die tienerjare. Die doel van sekondêre onderwys is gewoonlik daarop gemik om voldoende algemene kennis te vestig ter voorbereiding van hoëronderwys of beroepsopleiding.


</doc>
<doc id="24154" url="https://af.wikipedia.org/wiki?curid=24154" title="Montérégie">
Montérégie

Montérégie is 'n administratiewe gebied aan die suidoewer van die Sint-Laurensrivier in die Kanadese provinsie Quebec met 'n oppervlakte van 11 127,74 vierkante kilometer en 'n bevolking van 1 508 127 (in 2014). Die bevolkingsdigtheid is 135,5 inwoners per vierkante kilometer.

Montérégie lê teenoor Montreal en grens in die suide aan die Verenigde State van Amerika. Hierdie streek word onder meer oorheers deur talle mere en uitgestrekte groentevelde, appelplantasies en wingerde.

Die gebied se naam, wat op 5 Desember 1985 amptelik ingevoer is, is afgelei van die Montérégie-bergreeks, wat – met die uitsondering van Mont Royal – heeltemal in die gebied lê en met sy bergpieke Saint-Hilaire, Rougemont, Yamaska, Saint-Grégoire, Saint-Bruno en Rigaud vanaf die Montrealeiland tot by die Appalagge-bergreeks strek.

'n Aantal groot riviere soos die Richelieu, Yamaska en L'Acadie vloei deur Montérégie.

Montérégie bestaan in administratiewe opsig uit veertien streeksdistrikte (Frans: "municipalités régionales de comté [MRC]") en 176 munisipaliteite. Montérégie behels sowel stedelike asook landelike gebiede.

Montérégie huisves 18,1 persent van Québec se totale bevolking en is die derde mees digbevolkte administratiewe gebied in die provinsie. Die bevolking is merendeels saamgetrek naby die Sint-Laurensrivier, aan die suidoewer van Montréal. Die belangrikste nedersettings is Boucherville, Brossard, Granby, Longueuil, Sorel-Tracy, Saint-Jean-sur-Richelieu en Saint-Hyacinthe.

Landbou, nywerhede, dienste en toerisme vorm die ekonomiese basis van die gebied. Montérégie, wat ook die "Tuin van Québec" genoem word is, is die provinsie se belangrikste produsent van appels en sider, wyn en kaas. Die plaaslike Sider- en Wynroetes is gewilde toeristebestemmings.

Die plaaslike wynbou trek voordeel uit Montérégie se mikroklimaat wat met meer sonskyndae as enige ander gebied in Québec pronk. 'n Twaalftal wynbouers het in die vroeë 1980's hulle tamatie- en aartappelvelde met uitgestrekte wingerde vervang. Langs die Wynroete (Route 202, Frans: "Chemin des Vignobles") word naas witwyn selfs druiwe vir rooiwyn verbou wat met Kaliforniese wyne kan meeding.



</doc>
<doc id="24156" url="https://af.wikipedia.org/wiki?curid=24156" title="Demiurg">
Demiurg

Plato gebruik die term om na die welwillende skeppergod te verwys wat hy in sy werk Timaeus as die skepper van die wette of die hemel of as die skepper van die wêreld beskou het. Die Neoplatinis Plotinus het die Demiurg as "nous" (die goddelike gees of intellek) geïdentifiseer, die eerste uitstraling van die "ene god". Neoplatiniste het die Demiurg ook as Zeus gepersonifiseer.

In die Gnostiese geloofstelsel word die stoflike heelal as sleg beskou, en die Demiurg is die bose skepper van die fisiese wêreld. Alternatiewe Gnostiese name vir die Demiurg sluit "Yaldabaoth", "Yao" of "Iao", "Ialdabaoth" en ander variante in.

Die Gnostici het die Demiurg met die Hebreeuse god Jahweh geïdentifiseer, terwyl hy in die Mandaeanisme as "Ptahil" bekend staan.


</doc>
<doc id="24159" url="https://af.wikipedia.org/wiki?curid=24159" title="Pous Marcellus I">
Pous Marcellus I

Marcellus I was die 30ste pous van die Rooms-Katolieke Kerk.

Pous Marcellus I volg Pous Marcellinus op in Mei of Junie 308 na 'n sedis vacatio van vier jaar (die langste in die geskiedenis) en regeer tot sy dood op 16 Januarie 309. Hy word opgevolg deur Pous Eusebius. Die naam ‘Marcellus’ beteken ‘gewy aan die (Romeinse) god Mars’.

Na die vervolgings van Diocletianus vind Pous Marcellus die kerk in groot wanorde. Marcellus het die kerk in Rome administratief verdeel in 25 distrikte en het 'n ouderling (presbiter) oor elkeen aangestel. Hy voer die selibaat vir priesters in. Tydens die vervolgings het baie Christene hulle geloof versaak en wou nou weer tot die kerk toegelaat word. Die kwessie van boetedoening het ernstige onmin in die kerk veroorsaak. Keiser Maxentius het die pous laat arresteer en uit Rome verban aan die einde van 308 of die begin van 309. Marcellus is dood kort nadat hy Rome verlaat het. Hy is begrawe in die katakombe van Sint Priscilla.

Pous Marcellus word as heilige vereer en sy feesdag is op 16 Januarie in die Rooms-Katolieke Kerk en op 7 Junie in die Oosters-Ortodokse Kerk. Sy relieke word bewaar onder die altaar van San Marcello al Corso in Rome.



Saamgestel uit die , , en wiki’s.


</doc>
<doc id="24160" url="https://af.wikipedia.org/wiki?curid=24160" title="DJK Germania Gladbeck">
DJK Germania Gladbeck

DJK Germania Gladbeck is 'n sportklub uit Gladbeck in die deelstaat Noord-Rynland-Wesfale in Duitsland, veral bekend vir sy sokkerafdeling. Behalwe sokker, het die klub ook afdelings vir handbal, budo en tafeltennis.

Die klub is al in 1923 gestig, maar het vir die grootste deel van sy geskiedenis 'n lae profiel gehad in die skadu van klubs soos "Sportclub Preußen Gladbeck" (vandag "SG Preußen Gladbeck 1910/29 e.V.") en veral "Sportfreunde Gladbeck" (vandag "FC Gladbeck"), wat tussen 1957 en 1963 op die tweede vlak van die Duitse sokkerstruktuur meegeding het. Die klub is in 1934 ontbind deur die Nazi's, maar is weer heropgerig in 1945.

Vandag is Germania die topklub in Gladbeck en speel in die "Stadion Gladbeck", 'n historiese monument, wat aan die stad behoort. Die klub se tradisionele tuisveld is die "Sportplatz am Krusenkamp" met 'n kapasiteit van 2 000. Die klub se grootste prestasie was om na die Oberliga Wesfale te promoveer in 2007.



</doc>
<doc id="24166" url="https://af.wikipedia.org/wiki?curid=24166" title="Ingmar Bergman">
Ingmar Bergman

Ernst Ingmar Bergman (14 Julie 1918 – 30 Julie 2007) was 'n Sweedse teater- en rolprentregisseur. Hy word as een van die groot meesters in rolprentgeskiedenis beskou. 

Hy was die regisseur van 62 rolprente (die meeste hiervan het hy self geskryf) en 170 toneelstukke. Die meeste van sy rolprente het in sy geboorteland, Swede, afgespeel. Die deurlopende temas van sy werke was dikwels mistroostig en het oor fisiese en psigiese siektes gehandel. Hy het ’n Oscar vir "The Virgin Spring" (1960) en "Through a Glass Darkly" (1962) ontvang.

Bergman was vir meer as 60 jaar aktief, maar sy loopbaan was ernstig bedreig in 1976 na 'n verknoeide misdaadondersoek rakende beweerde belastingontduiking. Bergman het 'n aantal van sy produksies gestaak, sy ateljee gesluit en daarna tydens 'n selfopgelegde bannelingskap vir agt jaar vanuit Duitsland gewerk.

Ernst Ingmar Bergman is in Uppsala, Swede gebore aan 'n Lutherse predikant van Deense afkoms, Erik Bergman (later kapelaan vir die Sweedse Koning) en sy vrou, Karin (née Åkerblom). Tydens sy jeug was Ingmar omring deur religieuse verbeeldings en besprekings. Sy vader was 'n konserwatiewe minister en 'n streng ouer. In sy outobiografie, "Laterna Magica", skryf Ingmar "Terwyl vader vanaf die kansel gepreek het en die gemeente gebid, gesing of geluister het, het ek my aandag geskenk aan die kerk se raaiselagtige wêreld van lae gewelwe, dik mure, die reuk van die ewigheid, die gekleurde sonlig al bewende op die vreemdste vegetasie van middeleeuse skilderye en gekerfde figure op die plafonne en mure. Daar was alles wat 'n mens se verbeelding kon begeer: engele, heiliges, drake, profete, duiwels, mense."

Bergman se belangstelling in die teater- en rolprentwêreld het op 'n vroeë ouderdom begin:
"Op 9-jarige ouderdom het hy 'n stel bliksoldate vir 'n gehawende towerlantern verruil, 'n besitting wat sy lewenskoers verander het. Hy onthou hoe hy binne-in 'n jaar, deur met hierdie speelding te speel, 'n private wêreld geskep het waarin hy geheel en al tuis gevoel het. Hy het sy eie dekor, marionette en beligtingeffekte geskep en poppespele aangebied wat op toneelstukke van Strindberg gebaseer is en waarin hy sy stem aan al die rolle verleen het.

Hy het twee vyf-maand-lange termyne van verpligte militêre diens gelewer en het die Stockholm Hoërskool en Stockholm Universiteit ("Stockholms universitet") bygewoon. Daar het hy oorspronklik vir 'n kursus in letterkunde en kuns ingeskryf, maar het halfverweë opgehou na hy geïnteresseerd geraak het in die teaterwêreld en later ook in rolprente (teen die vroeë 1930's was hy 'n "opregte rolprentverslaafde").

Alhoewel hy in 'n toegewyde Lutherse huishouding grootgeword het, het Bergman sy geloof reeds op agt-jarige ouderdom verloor. Hy het egter eers vrede met hierdie feit kon maak tydens die verfilming van die 1962-film "Nattvardsgästerna".

Sedert die vroeë sestigerjare het Bergman 'n groot deel van sy lewe op die Sweedse eiland Fårö (net noord van Gotland) deurgebring, waar hy ook 'n aantal van sy films vervaardig het. Hy het na München verhuis vir 'n periode na die uitgestrekte stryd met die Sweedse regering rakende sy beweerde belastingontduiking. Bergman het eers weer in 1982 na Swede teruggekeer, waar hy toe die regie van die film, "Fanny och Alexander", behartig het. Bergman het verklaar dat dit sy laaste film sou wees en dat hy voortaan slegs verhoogproduksies sou bestuur. Hy het egter sedertdien 'n aantal televisiefilms vervaardig, maar het later op Fårö afgetree.

Ingmar Berman het vreedsaam gesterf by sy tuiste op Fårö, vroeg op die oggend van 30 Julie 2007, op die ouderdom van 89.

As 'n regisseur het Bergman intuïsie bo intellek vertrou en het 'n nie-aggressiewe benadering gekies in sy werk met akteurs. Hy het homself as verantwoordelik vir sy akteurs beskou en het hulle gesien as medewerkers wat dikwels in 'n psigologies kwetsbare posisie is. Hy was van mening dat 'n regisseur beide eerlik en ondersteunend moet wees, ten einde akteurs toe te laat om hulle beste werk te lewer.

Sy rolprente handel gewoonlik oor eksistensialistiese vrae oor sterflikheid, eensaamheid en geloof en dié rolprente was oor die algemeen direk en nie openlik gestileerd nie. Een van Bergman se bekendste rolprente, "Persona", is opvallend, siende dat die film beide eksistensialisties en avant-garde is.

Alhoewel sy rolprente intellektuele temas bevat het, het die kwessie van seksuele begeerte in die voorgrond van die meeste van sy rolprente voorgekom, of die toneel nou 'n middeleeuse plaag was ("Det Sjunde inseglet"), die lewe van 'n ryk familie in vroeë 20-eeuse Uppsala ("Fanny och Alexander") of eietydse vervreemding ("Tystnaden"). Sy vroulike karakters was gewoonlik meer in voeling met hulle eie seksualiteit as hulle manlike medespelers en het ook nie geskroom om dit te verkondig nie, al was dit soms met verstommende rondborstigheid (bv. "Viskningar och rop"). In 'n onderhoud met die tydskrif, Playboy, in 1964, het hy gesê: "...die openbaring van seks is baie belangrik en veral vir my, want bo alles wil ek nie slegs intellektuele films maak nie. Ek wil hê dat gehore my films moet voel, moet áánvoel. Vir my is dit baie belangriker as wat hulle slegs my films verstaan." Volgens Bergman was rolprente sy veeleisende minnares. Sommige van sy grootste aktrises het ook in die werklikheid die rol van sy minnares gespeel.

Liefde - verdraai, gefnuik, onverklaar, verstoot - was die leidende motief van baie van sy rolprente, moontlik beginnende met "Nattvardsgästerna" (1962), waar 'n pastoor se onvrugbare geloof gekontrasteer word met sy minnares se spytvolle stryd om hom te help om spirituele regverdiging deur menslike liefde te vind.

Bergman het gewoonlik sy eie draaiboeke geskryf en het dikwels maande of selfs jare daaroor gedink voor hy die fisiese proses van neerlegging begin het ('n proses wat hy as ietwat langdradig beskou het). Sy vroeë films is met sorg gestruktureer en is óf op sy toneelstukke gebaseer of in medewerking met ander draaiboekskrywers geskryf. Volgens Berman het akteurs van sy latere rolprente soms dinge anders wou doen as wat hy dit beplan het en het hy hulle toegelaat, na hy gemerk het dat die gevolg soms "rampsalig" was wanneer hy dit nie toegelaat het nie. Soos sy loopbaan gevorder het, het Bergman sy akteurs meer en meer toegelaat om hulle dialoog te improviseer. In sy laaste rolprente het hy slegs die idees om die toneel verskaf en sy akteurs toegelaat om self op hulle presiese dialoog te besluit.

Bergman het 'n persoonlike "vaste toneelgeselskap" ontwikkel van Sweedse akteurs en aktrises wat hy herhaaldelik in sy rolprente gebruik het. Hulle het Max von Sydow, Bibi Andersson, Harriet Andersson, Erland Josephson, oorle Ingrid Thulin, en Gunnar Björnstrand ingesluit; elkeen van hierdie akteurs en aktrises het in ten minste vyf van Bergman se rolprente verskyn. Die Noorse aktrise, Liv Ullman, wat in nege van sy rolprente verskyn het, was die laaste om by die groep aan te sluit met die 1966 film, "Persona". Van die groep was sy ook uiteindelik die nouste geassosieer met Bergman, beide op 'n kunssinnige en persoonlike vlak. In 1966 het die twee 'n dogter, Linn Ullmann, gehad.

Bergman het in 1953 saam met sy kameraman, Sven Nykvist, begin werk. Die werksverhouding wat die twee ontwikkel het was van so 'n mate dat Bergman eers die dag voor verfilming sou wonder oor die samestelling van 'n skoot. Die volgende oggend sou hy kortliks die stemming en die komposisie wat hy wil hê, bespreek en dit dan aan Nykvist oorlaat, sonder om enigsins in te meng of kommentaar te lewer tot en met die naproduksie se besprekings.

1976 was een van Ingmar Bergman se traumatieste jare in sy lewe. Tydens die repetisie van die toneelstuk, "Dödsdansen", deur August Strindberg, op 30 Januarie 1976 by die "Kungliga Dramatiska Teatern" ("Koninklike Dramatiese Teater") in Stockholm, is Bergman gearresteer deur twee polisiebeamptes in burgerdrag en daarvan aangekla dat hy sy inkomstebelasting ontduik het. Die gebeurtenis se impak op Bergman was verwoestend: hy het 'n senuwee-instorting gehad en is in die hospitaal opgeneem te midde van 'n diepe depressie.

Die ondersoek was gefokus op 'n beweerde transaksie van SEK 500 000 (Sweedse krona) tussen Bergman se Sweedse maatskappy, "Cinematograf" en die se Switserse dogtermaatskappy, "Persona", 'n entiteit wat hoofsaaklik gebruik was om die salarisse van buitelandse akteurs te betaal. Bergman het "Persona" in 1974 ontbind, na hy deur die Sweedse Sentrale Bank in kennis gestel is en het daarna die inkomste rapporteer. Op 23 Maart 1976 het die spesiale aanklaer, Anders Nordenadler, die aanklagte teen Bergman laat vaar en gesê dat die beweerde "misdaad" geen wettige basis het nie en dat dit vergelykbaar is met 'n persoon wat sy eie kar probeer steel.

Alhoewel die aanklagtes ingetrek is, was Bergman vir 'n tydperk terneergedruk en gevrees dat hy nooit weer die rol van regisseur sou speel nie. Hy het uiteindelik van die skok herstel, maar, ondanks 'n smeekbede van die Sweedse eerste minister, Olof Palme, en leiers van die rolprentwêreld, het hy belowe dat hy nooit weer in Swede sou werk nie. Hy het sy ateljee op die Baltiese eiland, Fårö, gesluit, twee aangekondigde rolprentprojekte uitgestel en tydens 'n selfopgelegde bannelingskap na München, Duitsland verhuis. Alhoewel hy sy werk vanuit München voortgesit het, het dit teen 1978 geblyk dat Bergman sy oorgrote bitterheid teenoor sy vaderland verwerk het. Teen Julie van daardie jaar was hy terug in Swede, net op tyd om sy 60ste verjaardag op Fårö te vier. Hy het ook sy werk as regisseur by die Koninklike Dramatiese Teater gedeeltelik hervat. Ter ere van sy terugkoms het die Sweedse Filminstituut ("Svenska Filminstitutet") 'n nuwe jaarlikse toekenning geloods wat na Ingmar Bergman vernoem was en toegeken word in erkenning vir uitmuntende rolprentvervaardiging.

Bergman het tot 1982 steeds die meerderheid van sy tyd in München spandeer, maar het in die jaar na sy tuiste teruggekeer om die regie van "Fanny och Alexander" te behartig. Bergman het verklaar dat dié sy laaste rolprent sou wees en dat hy daarna slegs op toneelstukke sou fokus. Hy was egter sedertdien die regisseur van verskeie televisie-aanbiedings en het ook 'n aantal draaiboeke geskryf, terwyl hy sy werk by die teater voortgesit het. In 2003 het Bergman, op 84-jarige ouderdom, 'n nuwe rolprent geregisseer: "Saraband". Dié rolprent het aansienlik van Bergman se vorige projekte verskil.

Volgens Bergman, het hy sy rolprent "Nattvardsgästerna" die hoogste geag van al sy rolprente. In 'n 2004-onderhoud het hy egter verklaar dat sy rolprente hom depressief maak en dat hy hulle nie meer kan kyk nie.

Volgens Bergman, het hy die rolprentmedium tot sy uiterste geforseer. Drie van sy rolprente, "Såsom i en spegel" (1961), "Nattvardsgästerna" (1962) en "Tystnaden" (1963) word deur kritici as 'n trilogie beskou. Bergman het teen hierde saamgroepering uitgevaar en verklaar dat hy geensins bedoel het om 'n verbinding tussen die drie rolprente te skep nie en dat hy self nie enige ooreenstemmende motiewe in die rolprente kon sien nie. Die verklaring kontrasteer egter met die feit dat Bergman die draaiboeke van die drie rolprente saam in 'n enkelbundel uitgegee het, met 'n inleidende aantekening wat lui: "Hierdie drie rolprente handel oor vermindering. "Såsom i en spegel" - het sekerheid oorwin. "Nattvardsgästerna" - het sekerheid binnegedring. "Tystnaden" - God se stilte - die negatiewe afdruk. Dus vorm hulle saam 'n trilogie."

Alhoewel Bergman alombekend is vir sy bydraes rakende rolprente, was hy ook sy hele lewe lank 'n aktiewe en produktiewe verhoogregisseur. Hy was ook die bestuurder van 'n aantal toonaangewende teaters in Swede, waaronder die stadsteater van Malmö in die 1950's en die Koninklike Dramatiese Teater in Stockholm: daar was hy die uitvoerende bestuurder van 1963-66 en regisseur tot en met die negentigerjare. Hy was ook die bestuurder van die "Residenz-Theater" in München van 1977 tot 1984. Baie van die akteurs en aktrises wat hy in sy rolprente gebruik het, het hy ontmoet toe hy saam met hulle op die verhoog gewerk het.

Ingmar Berman was vyf keer getroud:

Bergman se eerste vier huwelike het in egskeidings geëindig, terwyl die laaste geëindig het toe sy vrou aan maagkanker sterf.

Hy was ook die ouer van skryfster, Linn Ullmann, saam met aktrise, Liv Ullmann. Bergman het in totaal nege kinders as sy eie erken. Naas sy huwelike het hy ook verhoudings gehad met Harriet Andersson 1952-55, Bibi Andersson 1955-59 en Liv Ullmann 1965-70.

Ingmar Bergman het 'n totaal van 3 Oscars gewen uit 'n totaal van 12 nominasies. Daarnaas is ook die "Irving G. Thalberg Memorial Award" aan hom toegeken in 1971. Dié toekenning word gegee aan "kreatiewe produseerdes wie se werke 'n volgehou hoë kwaliteit van rolprentprodusering weerspieël".




Die Palme d'Or (ook soms verwys na as die "Goue Palm") is die hoogste prys wat aan 'n mededingende rolprent toegeken kan word tydens die Cannes-rolprentfees. 


Die rolprente se oorspronklike titels word hier weergegee, met 'n vertaling van die titels se betekenis in Afrikaans in hakies.






</doc>
<doc id="24179" url="https://af.wikipedia.org/wiki?curid=24179" title="Clemens van Alexandrië">
Clemens van Alexandrië

Titus Flavius Clemens, Grieks: "Klemes Alexandreus", Κλήμης Αλεξανδρεύς (* omtrent 150 in Athene; † omtrent 215 in Alexandrië), was 'n Griekse teoloog en Christelike skrywer wat vandag as Clemens van Alexandrië bekend staan. 

Clemens het aanvanklik die Platoniese en Middel-Platoniese filosofieë bestudeer en uiteindelik belang gestel in die Christendom. Hy het vanuit sy geboortestad Athene na ander Griekse gebiede, Onder-Italië en Egipte gereis waar hy deur Christelike leraars onderwys is. Omtrent 175 het hy 'n dosent by die Kategeteskool van Alexandrië en omtrent 200 die skool se hoof geword. Hy het die grootste deel van sy latere lewe in Alexandrië gebly.

Clemens het baie moeite gedoen om Christendom en Griekse wysbegeerte in ooreenstemming te bring. Sy werke bevat baie inligting oor die Gnostisisme, 'n religieuse stroming wat destyds 'n strawwe mededinger van die proto-ortodokse Christendom was. Sy leerling Origenes het sy opvolger as hoof van die Kategeteskool geword.

Clemens was gedurende die hele laat antieke tydperk en later nog in die ooste hoog geag; sy werke is tydens die Middeleeue egter nie in Latyn vertaal nie. In 1748 het Pous Benedictus XIV hom uit die Roomse heiligekalender laat skrap omdat daar min oor sy lewe bekend was, daar nie sprake kon wees van 'n openbare verering nie en sy leerstellings vir die Rooms-Katolieke Kerk twyfelagtig was. Dit is dus omstrede of hy by die kerkvaders gereken moet word.

Aan Clemens word 'n brief toegeskryf wat aan ene Theodoros gerig was en waarmee hy tekste uit die Geheime Evangelie van Markus aan hom gestuur het. Hierdie geskrifte was gemik op gevorderde gelowiges en lewer onder meer bewys vir Jesus van Nasaret se homo-erotiese verhoudings.

In sy trilogie "Protreptikòs eis toùs Héllenas" (Vermanende rede aan die Grieke) weerlê Clemens die heidendom en doen 'n oproep tot bekering. 

In sy werk "Paidagogós" (Die opvoeder) behandel Clemens Christelike etiek, net soos die klein skrif "Quis dives salvetur" (Watter ryke sal gered word).

In sy hoofwerk "Stromateis" (Tapyte) behandel hy dogmatiese vrae en religieus-filosofiese onderwerpe. Die titel verwys na die manier waarmee Clemens verskillende onderwerpe met mekaar verweef het.




</doc>
<doc id="24181" url="https://af.wikipedia.org/wiki?curid=24181" title="FSC Lohfelden">
FSC Lohfelden

FSC Lohfelden is 'n sokkerklub uit Lohfelden in die deelstaat Hessen in Duitsland.

Die klub het sy oorsprong by die "Turn- und Sportverein Crumbach", wat in 1895 gestig is. Hierdie klub se sokkerafdeling is in 1924 op die been gebring en in 1933 het die spelers van die werkersklub "Arbeiter Turn- und Sportverein 1892 Ochshausen" hulle by die klub aangesluit nadat die Nazi’s alle werkersklubs verbied het.

Na die Tweede Wêreldoorlog is die klub deur die Geallieerdes ontbind. Die lede van "TSV" het deel geword van "Freie Sport- und Kulturgemeinde Lohfelden", wat op 14 Oktober 1945 opgerig is. In 1946 het die oudlede (sokker) van "TSV Crumbach" onafhanklik geword as "1. FSC in der FSK Lohfelden", wat later verander is na die huidige naam.

Die span se beste resultaat was 'n vyfde plek in die Oberliga Hessen in 2000.




</doc>
<doc id="24191" url="https://af.wikipedia.org/wiki?curid=24191" title="Wa' Was Djy!">
Wa' Was Djy!

Wa' Was Djy! is 'n musikale verhoogstuk wat aangebied is deur Natalia da Rocha se APPLAUZ! teatergroep. Die eerste opvoering was in Kaapstad se KunsteKaap Arena teater in laat Desember 2004. In die semi-outobiografiese stuk vertolk Natalia die herinneringe van "Angel" - 'n gewese ster - met die hulp van talentvolle jongmense wie sy fynpiek uit agtergeblewe gemeenskappe. Die musiekblyspel hersoek die woeste, kreatiewe musikale era van die negentiensestigs en -sewentigs en Kaapstad se Kleurlingmusieklegendes soos Jonathan Butler, Ronnie Joyce, Zane Adams, "The Rockets" en Abdullah Ibrahim voorheen bekend as "Dollar Brand". Een van Wa' Was Djy! se doelstellings is om aan desperate, hedendaagse jeug die moontlikheid van sukses ten toon te stel. 




</doc>
<doc id="24194" url="https://af.wikipedia.org/wiki?curid=24194" title="Natalia da Rocha">
Natalia da Rocha

Natalia da Rocha is 'n Suid-Afrikaanse aktrise, regisseur, jeugaktivis en sakevrou. Sy word onthou as een van net 'n paar bruin kunstenaars wat 'n hoë profiel tydens die apartheidsera gehandhaaf het. In 1981 was sy die eerste bruin persoon wat 'n BDram-graad aan die Universiteit Stellenbosch se Afrikaans-oorheersde dramadepartement ontvang het. Aan die begin van 1987 was sy die eerste bruin vrou wat die hoofrol in 'n Sun City-extravaganza gespeel het saam met Sam Marais en in 1992 het sy die eerste Suid-Afrikaner geword wat in Madagaskar opgetree het.

Haar produksies sluit in "Die slavin" en "As die wind so waai". Sy tree ook in musiekblyspele soos "Ain't Misbehavin", "Midnight Blues", "Godspell" en "Vere" op. Daarnaas het hy in Danie Odendaal se SAUK-reeks "Gallery" gespeel. Sy is met die akteur Kurt Egelhof getroud. Hulle het 3 kinders.




</doc>
<doc id="24197" url="https://af.wikipedia.org/wiki?curid=24197" title="Buite-Mongolië">
Buite-Mongolië

Buite-Mongolië (Mongools: "Ar Mongol", Mantsjoerys: "Tulergi Monggo", Chinees: 外蒙古) was 'n politieke onderafdeling van die Qing-ryk. Dit het bestaan uit die volgende vier provinsies ("aimags"), van oos na wes:

Die term word vandag soms steeds gebruik om na die land Mongolië te verwys omdat die grondgebied grootliks daarmee ooreenstem. Die historiese definisie het ook Tannu Uriankhai ingesluit, waarvan die grootste deel die huidige Republiek Tiwa in die Russiese Federasie beslaan. Dit het egter nie die moderne Mongoolse provinsies Khovd en Bayan-Ölgii ingesluit nie.

Die naam Buite-Mongolië staan teenoor Binne-Mongolië (内蒙古; Nèi Měnggǔ), vandag 'n Mongoolse outonome gebied van die Volksrepubliek China. Die terme Buite- en Binne-Mongolie is administratiewe terme wat deur die Qing-disnastie (1644–1911) geskep is. Mongole self gebruik terminologie wat na die liggaam verwys, naamlik Övor ("boesem") vir Binne-Mongolië en Ar ("rug") vir Buite-Mongolië.

Die Republiek China (Taiwan) het nie grondwetlik die land se aanspraak op Buite-Mongolië laat vaar nie. Artikel 3 van die “Toespassingsreëls vir die Wet wat die verhoudings tussen die mense van die Taiwan gebied en die vasteland gebied bepaal”, wat op 30 Januarie 2002 van krag geword het, is aangepas om Buite-Mongolië van die vastelandgedeelte uit te sluit.


</doc>
<doc id="24199" url="https://af.wikipedia.org/wiki?curid=24199" title="Stephan A. Hoeller">
Stephan A. Hoeller

Stephan A. Hoeller (1931) is 'n Amerikaanse skrywer, geleerde, teoloog en religieuse leier. As 'n boorling van Boedapest (Hongarye) het hy sy graad by die Universiteit van Innsbruck in Oostenryk behaal. Hy is Professor Emeritus vir Vergelykende Religie by die "College of Oriental Studies" in Los Angeles (Verenigde State).

Hoeller is 'n bekende skrywer en geleerde in verband met Gnostisisme en die psigologie van Carl Gustav Jung. Hy beklee daarnaas die amp van "Regionary Bishop" van die Ecclesia Gnostica, is 'n lid van die doserende fakulteit van die "Philosophical Research Society", 'n nasionale spreker vir die Teosofiese Geselskap van Amerika en Direkteur van Studies vir die Gnostic Society in Los Angeles.

Sy werke sluit onder meer in: 




</doc>
<doc id="24200" url="https://af.wikipedia.org/wiki?curid=24200" title="Gnostisisme">
Gnostisisme

Gnostisisme (afgelei van Grieks "gnosis" "kennis") is 'n sinkretistiese filosofiese en religieuse beweging wat 'n aantal verskillende geloofstelsels in die Christelike en daarnaas ook Joodse en Egiptiese wêreld behels. Hulle gemeenskaplike geloofsbasis is die oortuiging dat mense goddelike siele is wat in 'n stoflike wêreld gevange is. Gnostici glo dat die stoflike wêreld deur 'n onvolkome gees of skeppergod, die Demiurg, geskep is en oorheers word, wat dikwels ook as 'n beliggaming van die kwaad of die Abrahamse god van die Hebreeuse Skrifte (die Ou Testament) geïdentifiseer word.

Daar bestaan 'n ander, hoër wese of God, wat die goeie beliggaam, maar vanweë sy groot afstand van die mens en sy enigmatiese en onkenbare natuur moeilik ervaarbaar word. Om hulleself van die onvolkome stoflike wêreld te kan bevry benodig 'n mens gnosis of esoteriese spirituele kennis wat net vir 'n geleerde elite beskikbaar is. Sommige Gnostiese groeperings identifiseer Jesus van Nasaret as 'n beliggaming van die Christus wat met sy vleeswording gnosis na die Aarde gebring het.

Gnostiese Christene het dikwels geen vaste kerkorganisasie ontwikkel nie, maar het eerder geprobeer om deur middel van 'n persoonlike soektog die spirituele vereniging met die goddelike te ervaar, en hiervoor was suiwer geloof nie voldoende nie.

Gnostisisme was in die eerste eeue voor Christus baie gewild in die Mediterreense en Oosterse gebiede en het ook tot 'n magtige beweging in die vroeë Christendom ontwikkel, maar is later, toe sy mededingers, die destydse proto-ortodokse stromings, tot die amptelike religie in die Romeinse Ryk verklaar is, as 'n dualistiese kettery beskou en onderdruk. Met die uitbreiding van Islam is die aantal Gnostici gedurende die Middeleeue steeds verminder, alhoewel daar ook in Wes-Europa magtige Gnostiese bewegings soos die Kathare ontwikkel en kleiner geïsoleerde groepe deur die eeue heen bestaan het.

Die term Gnostisisme het eers in die 17de eeu gebruiklik geraak en is destyds gebruik om na 'n verskeidenheid antieke Christelike bewegings te verwys wat deur hulle tydgenote as radikaal dualistiese groeperings beskou is en wat die hoogste trap van verlossing deur middel van esoteriese openbaring en mistiese spiritualiteit wou bereik.

Gnostiese stromings en leerstellings het in Europa en Noord-Amerika in die filosofieë van verskillende esoteries-mistiese bewegings van die 19de en 20ste eeu weer 'n belangrike rol gespeel. 'n Aantal groepe beweer dat hulle herstigte moderne weergawes of voortsettings van vroeëre Gnostiese bewegings is.

Met die herontdekking van Christelik-Gnostiese tekste soos die Nag-Hammadi-geskrifte was dit moontlik om die kennis aangaande die Gnostiese beweging aansienlik uit te brei. Alhoewel die presiese verhouding tussen Gnostisisme en die vroeë Christendom tans in baie opsigte nog onduidelik bly, toon die Evangelies van Thomas en Maria (waarin Maria Magdalena as 'n leidende apostel beskryf word), moontlik ook dié van Johannes, wat volgens sommige navorsers deur Maria Magdalena geskryf is, Gnostiese trekke.

Die Gnostiese Christendom het blykbaar die leerstellings van Jesus as die pad van verlossing beklemtoon – en nie sy dood en opstanding nie. Sommige Christene het hul geloof na aanleiding van die Gnosties-Christelike tekste begin herwaardeer en wegbeweeg van die ortodokse tradisie na 'n spirituele Christendom. Kerke soos die Ecclesia Gnostica in die Verenigde State en die Ecclesia Gnostica Aeterna in Europa het voortgespruit uit die herontdekking van Jesus van Nasaret se spirituele boodskap.

Die geskiedenis van die Gnostisisme hou nou verband met die geskiedenis van die Christendom. Hoewel elemente van voor-Christelike okkultisme, die Judaïsme, astrologie, Zoroastrisme en Griekse filosofieë 'n belangrike deel van die Gnostisisme vorm, het die Gnostisisme as selfstandige godsdiens eers werklik saam met die vroeë Christendom ontwikkel en gegroei.

Die ontstaan van Gnostisisme is donker van oorsprong. Gnostiese gedagtes het hul verskyning in die voor-christelike, hellenistiese tydperk eers in die ooste, veral Persië, gemaak waar hulle beduidende invloed op die Joodse godsdiens uitgeoefen het. Hulle sou later met Christelike oortuigings versmelt, maar is uiteindelik deur die vroeë Christendom verwerp.

Gnostisisme verskil opvallend van alle antieke filosofiese strominge, selfs van skeptiese filosofie, in sy deurgaans radikaal pessimistiese wêreldbeeld. Gnostisiste het die skepping nie as onkenbaar of willekeurig beskou nie, maar as die katastrofale werk van 'n bose skeppergod, die Demiurg.

Besonderhede oor die organisasie en omvang van die antieke Gnostisisme is baie skaars, maar Simon Magus, 'n bedrewe Siriese towenaar, word beskou as een van die "vaders" van dié geloof. Magus, later leier van die Siriese Gnostisiste, het onder meer die Bybelse verhale van die mens se sondeval in die Tuin van Eden (Genesis 2, 3) en die volk Israel se uittog uit Egipte as beeldspraak beskou. Hierdie oortuigings word vandag nog deur baie Gnostisiste gehuldig.

Teen ongeveer 120 n.C. was Basilides die leier van die ander groot Gnostiese groep van daardie tyd – die Alexandriese Gnostisiste. Basilides het leerstellinge van die Egiptiese Hermitisme, Oosterse okkultisme, astrologie en Persiese filosofie deel gemaak van die Gnostisisme. Hy was tot met sy dood lid van die Christelike kerk in Alexandrië en het ook verskeie doktrines uit die Christelike leer aangepas by sy Gnostiese oortuigings.

Basilides is teen ongeveer 140 n.C. opgevolg deur Valentinus, 'n gebore Egiptenaar en kenner van die Griekse kultuur en filosofie. Soos sy voorganger,was Valentinus 'n gesiene lid van die Christelike kerk en volgens sommige bronne was hy byna bestem om die pous of minstens 'n biskop te word. Valentinus moes later uit die Christelike kerk bedank.

Sy belangrikste bydraes tot die Gnostisisme is moontlik die konsep van die pleroma, asook die oortuiging dat onkunde die "wortel van die materiële en verderflike wêreld" is en dat hierdie wêreld sal ophou bestaan sodra onkunde deur kennis uitgeroei is.

Die tweede helfte van die tweede eeu ná Christus was die begin van 'n bloeitydperk vir die Gnostisisme in Alexandrië en ander gebiede rondom die Middellandse See. Die wedersydse invloed tussen Gnostisisme en veral die Christendom was in dié tyd ook die sterkste.

In die derde eeu n.C. het Manichaeus (216–277 n.C.), of Mani, soos hy bekend gestaan het, die leier van die Gnostisiste in Alexandrië geword. Mani was 'n Joodse Christen wat as 'n Baptis grootgeword het, maar onder sy leierskap het die Gnostisisme ongekende groei beleef.

Manigeïsme, soos wat sy besondere skool van Gnostisisme bekend gestaan het, sou die meeste ander Gnostiese groepe oorleef en eers in die Middeleeue heeltemal van die toneel verdwyn.

Weens die feit dat die antieke Gnostisisme soveel konsepte uit veral die Christelike Leer oorgeneem en dit dan by Gnostiese sieninge aangepas het, was dit onvermydelik dat 'n botsing tussen dié twee groepe moes plaasvind. Teen die einde van die derde eeu n.C. het die Christelike kerk hom al hoe meer begin uitspreek teen die "vals leringe" van die Gnostisiste, en vooraanstaande filosowe soos die Neo-Platonistiese Plotinus het Gnostisisme ook in die openbaar gekritiseer.

Hoewel gevalle voorgekom het waar Gnostisiste weens hul geloof deur die Christelike kerk vervolg is, het die kerk dié stryd teen Gnostisisme grootliks gewen deur Gnostisiste te oortuig dat hulle 'n vals godsdiens aanhang. Baie Gnostisiste het hulle tot die Christelike leer bekeer, en teen die middel van die vierde eeu n.C. het die Gnostisisme vir alle praktiese doeleindes opgehou om as georganiseerde godsdiens te bestaan.

Terwyl die Gnostisisme in die Weste van die toneel verdwyn het, het dit steeds in Asië as Manicheïsme bly voortbestaan. Tydens die Middeleeue het die Gnostisisme egter ook in Europa 'n kortstondige oplewing beleef toe Katharisme in Frankryk begin het.

Die Kathare is egter genadeloos deur die Rooms-Katolieke Kerk uitgewis tydens die Albigensiese Kruistogte en die Inkwisisie (1231 n.C.). Daarmee is die Gnostisisme, met die moontlike uitsondering van een oorblywende groep in Iran en Irak, 'n finale nekslag toegedien waarvan hy tot nou toe nog nie herstel het nie.

Verskeie Gnostiese kerke en organisasies probeer tans om Gnostisisme op georganiseerde wyse as wêreldgodsdiens te herstel, maar die meeste van hulle het maar 'n handjievol lede. Dit is egter 'n feit dat talle individue of selfs klein groepies sekere Gnostiese oortuigings deel sonder dat hulle noodwendig amptelik as Gnostisiste geklassifiseer word; daarom is dit nie bekend hoeveel Gnostisiste daar vandag in die wêreld oor is nie.

Ná die ontdekking van die Nag Hummadi-geskrifte in 1945 het die Gnostisisme ná eeue se sluimering weer 'n oplewing getoon en in die 1950's is die Gnostiese Orde van die Pleroma deur Richard Duc de Palatine in Engeland gestig. 'n Lid van dié groep, Stephan Hoeller, is later na die VSA met die doel om Gnostisisme daar te bevorder.
In die 1970's het Hoeller van Duc de Palatine weggebreek en 'n onafhanklike Gnostiese kerk, die Ekklesia Gnostika (Ecclesia Gnostica), sowel as die Gnostiese Vereniging gestig. In dié kerk word die Heilige Nagmaal, soortgelyk aan dié van die tradisionele Rooms-Katolieke Kerk, elke Sondag en op "heilige dae" gevier. In plaas van die Bybel word die Evangelie van Thomas meestal as Heilige Skrif gebruik.
Die Amerikaanse Gnostiese Kerk van Texas is in 1985 gestig. Dié groep is geskoei op die leerstellinge van Basilides, leier van die Alexandriese Gnostisiste teen ongeveer 120 nC. Later het 'n lid van dié kerk, Rosamonde Miller, die Ekklesia Gnostika Mysteriorium (Ecclesia Gnostica Mysteriorium) begin in Palo Alto, Kalifornië.




</doc>
<doc id="24201" url="https://af.wikipedia.org/wiki?curid=24201" title="Sneeu">
Sneeu

Sneeu (ook bekend as kapok) is 'n soort neerslag in die vorm van kristalagtige waterys. Dit bestaan uit 'n menigte sneeuvlokke wat uit wolke val. Aangesien sneeu uit klein ysdeeltjies saamgestel is, is dit 'n korrelagtige materiaal. Sneeu het 'n oop en dus sagte struktuur tensy dit deur eksterne druk saamgepak word.

Sneeu ontstaan sodra fynste druppeltjies van baie koue water hulle met vaste kristallisasiepartikels soos byvoorbeeld stofdeeltjies verbind en bevries. Hierdie proses begin egter eers by temperature van minder as -12 °C, waarby water in die afwesigheid van kristallisasiekerne selfs by temperature van tot by -40 °C vloeibaar kan wees. Die yskristalle wat hierby begin vorm is minder as 0,1 millimeter groot en val as gevolg van hul toenemende gewig na benede. Vanweë die verskillende stoomdruk van ys en koue water groei hulle steeds verder. Die waterdamp in die lug bevries regstreeks tot ys en bevorder sodoende die kristalle se groei. Die sneeukristalle begin hulle tipiese seshoekige vorm aanneem, waarby weens die besondere struktuur van die watermolekuul net hoeke van onderskeidelik 60° en 120° voorkom.

Die verskillende grondliggende vorms van sneeukristalle is afhanklik van die temperatuur: By laer temperature ontstaan sneeukristalle in die vorm van plaatjies of prismas, terwyl hoër temperature sesarmige dendriete (sterre) laat ontstaan. Ook die lugvogtigheid oefen 'n invloed op die kristalle se groei uit. Die vorming van sneeukristalle laat die temperatuur in 'n wolk styg aangesien die kristalle tydens die vriesproses warmte vrystel, terwyl hulle warmte opneem sodra hulle verdamp.

In die geval van 'n hoë termiek beweeg die kristalle verskeie kere vertikaal deur die atmosfeer, word gedeeltelik opgesmelt en kan weer opnuut kristalliseer. Hierdie proses verander die oorspronklike reëlmatige struktuur en lei tot 'n groot aantal ingewikkelde mengvorme. Dikwels word daar beweer dat twee sneeuvlokke nooit dieselfde sou lyk nie. Die navorsers Bentley en Humphreys het in 1962 meer as 6 000 verskillende kristalvorme getel.

Net soos met hulle groot antal vorme verbaas sneeukristalle ook met hulle simmetrie wat van hulle ook 'n gewilde voorbeeld van die fraktale geometrie gemaak het. Die verskillende vertakkinge groei in 'n sneeukristal steeds op dieselfde manier en blykbaar ook met min of meer dieselfde snelheid, selfs as hulle spitse, waar hulle verder groei, dikwels 'n paar millimeter uitmekaar lê. Moontlik is die groeitoestande aan die spitse van verskillende vergelykbare kernplekke op gelyke tydstippe ook min of meer dieselfdes.

'n Hoë lugvogtigheid bevorder die groei van die mees ingewikkelde en filigrane strukture. By temperature van minder as -30 °C tree gewoonlik geen sneeuvalle meer op nie – die lug is dan te droog vir die vorming van sneeukristalle. Nogtans trek daar onder bepaalde omstandighede nog wolke, waarin al sneeukristalle gevorm het, as gevolg van adveksie saam. Hierdie soort sneeuwolke is gewoon donker, en hoe groter die wolk, hoe groter die vogtigheid. Die wolk laat minder lig deurskyn en word sodoende donker.

Sodra die lugtemperatuur tot vriespunt daal word die yskristalle deur middel van klein waterdruppels aan mekaar vasgeheg, en die sneeuvlokke wat ontstaan lyk soos fyn stukkies watte. Gedurende sterk reën kom sneeuval egter ook by temperature van omtrent 5 °C of ietwat hoër voor, terwyl reën by temperature benede vriespunt soms as sogenaamde ysreën val. Hierdie komponente is afhanklik van die struktuur en stabiliteit van die verskillende luglae, geografiese invloede en weerselemente soos sogenaamde kouelugdruppels. Sneeuvalle by lae temperature word deur baie klein sneeuvlokke gekenmerk.

Sneeuvlokke bevat tot by 95 persent lug en het sodoende 'n groot oppervlakte. Vanweë hul hoër lugweerstand val hulle in vergelyking met ander neerslae relatief stadig; hulle snelheid van omtrent 4 km/h is aansienlik laer as dié van byvoorbeeld gemiddelde sterk reën met 20 km/h of hael wat deur baie hoë snelhede gekenmerk word.

Sneeu het sy wit kleur eweneens aan die yskristalle te danke, waarvan elkeen net soos ys deursigtig is. Die lig van alle siigbare golflengtes word op die oppervlaktes, wat die yskristalle teen die omgewingslug afgrens, geweerkaats en verstrooi. 'n Groot aantal yskristalle wat deurmekaar geposisioneer is lei tot 'n diffuse weerkaatsing, en die sneeu kry 'n wit voorkoms. 'n Soortgelyke verskynsel tree byvoorbeeld ook by sout op wanneer 'n mens poeier en groter kristalle met mekaar vergelyk.

Die grootste sneeuvlok wat ooit raakgesien is het 'n deursnee van twaalf sentimeter bereik. Gewoonlik is die deursnee egter tot sowat vyf millimeter met 'n gewig van 0,004 gram beperk. Die sneeuvlokke begin groter word sodra die lugtemperatuur styg. By hoër temperature smelt die yskristalle en begin aan mekaar verkleef te raak sodat hulle groter vlokke vorm.

Sodra 'n sneeuvlok op water val veroorsaak dit vanweë die lugborrels wat daarin ingesluit is 'n skril geluid met 'n hoë frekwensie van tussen 50 en 200 kilohertz (wat vir mense egter onhoorbaar is).

Daar word na vlokkerige sneeu as "kapok" verwys.

Die heksagonale struktuur van sneeuvlokke was in die Sjinese Keiserryk al in die 2de eeu v.C. bekend. In die weste is hierdie eienskap vir die eerste keer in 1591 deur die Engelse wiskundige Thomas Harriot ontdek, maar nog nie gepubliseer nie. Wetenskaplike werke oor die groot aantal vorme wat sneeukristalle kan aanneem is ook deur Johannes Kepler en Renè Descartes geskryf. Die eerste stelselmatige ondersoek is egter eers deur Ukichiro Nakaya deurgevoer wat in 1936 as eerste wetenskaplike daarin geslaag het om kunsmatige sneeuvlokke te vervaardig en hulle in 1954 in meer as 200 verskillende tipes gekategoriseer het.

Sneeu-neerslae word deur middel van gewone reënmeters gemeet. Om hulle teen opgewaaide sneeu te beskerm, word sogenaamde sneeukruise daarop aangebring. Die dikte van 'n sneeulaag word met sneeupeile bepaal, maar kan ook met ultraklank-apparate gemeet word.

Die watergehalte (of waterekwivalent) van 'n sneeulaag en sy digtheid speel 'n belangrike rol in die klimatologie en hidrologie. Ook die sneeugrens, wat sneeubedekte en sneeuvrye gebiede van mekaar skei, is 'n belangrike klimatologiese kensyfer.

Sneeu affekteer vervoer, dus dit is belangrik om veiligheidsrede dat diegene (motor betuurders, trein bestuurders, vlieëniers ens) wie in beheer van enige voertuie wat deur die sneeu reis om die diepte van die sneeu op die vervoerpad self te ken. In sommige gevalle kan die sneeu so diep wees dat die vervoerroete gesluit is, terwyl inligting in ander gevalle via radio of deur merkers bekend gemaak.


</doc>
<doc id="24212" url="https://af.wikipedia.org/wiki?curid=24212" title="Steentydperk">
Steentydperk

Die Steentydperk is die deel van die geskiedenis van die wêreld wat die eerste wydverspreide gebruik van tegnologie in menslike evolusie aantoon, asook die verspreiding van die mens van die grasvelde van Oos-Afrika na die res van die wêreld. Die tydperk eindig met die ontwikkeling van landbou, die temming van sommige diere en die smelting van kopererts om metaal te vervaardig. Daar word na dié tydperk verwys as "voor"geskiedenis, aangesien die mensdom nog nie kon skryf nie en daar dus geen opgetekende rekords uit die tydperk dateer nie.

Die Steentydperk strek oor 'n tydperk van ongeveer 2,5 miljoen jaar gelede (2,3 miljoen jaar v.C.) tot ongeveer 3500 v.C. Die datums is egter slegs 'n riglyn, aangesien die oorgang tot die bronstydperk (en in sommige kulture direk na die ystertydperk) van streek tot streek verskil. Die Steentydperk bestaan uit die Paleolitikum (ook genoem die Ou of die Vroeë Steentydperk) en die Neolitikum (ook genoem die Nuwe Steentydperk). In sommige gebiede was daar ook 'n tussenfase wat bekend staan as die Mesolitikum of die Epipaleolitikum.

Die Ou Steentydperk, ook genoem die Paleolitikum, dek 'n era van meer as 'n miljoen jaar. Die tydperk begin ongeveer 2,5 miljoen jaar gelede met die ingebruikneming van gereedskap wat uit steen vervaardig word. 

Vir meer as 1 miljoen jaar was die styl van die gereedskap baie eenvoudig en is daar die minimum veranderings en verbeterings daaraan aangebring.

Tydens hierdie era het drastiese klimaat- en ander veranderinge plaasgevind wat die evolusie van die mens geaffekteer het. "Homo erectus" dateer ook uit hierdie tydperk: in 1985 het die argeoloog, Richard Leakey, die 1,2 miljoen-jaar-oue fossiele van 'n liggaam ontdek naby die Turkana-meer in Ethiopië. Die verskyning van "Homo erectus" word ook gekenmerk deur 'n groter verskeidenheid gereedskap. Die gereedskap van "erectus" suggereer dat die jag en aas van vleis reeds 'n belangrike deel van hulle dieet gevorm het. Vindplekke is ontdek wat karkasse bevat het wat meet steengereedskap bewerk was, te blyke aan die merke aan die bene.

In sommige gebiede word die oorgang van die Paleolitikum na die Neolitikum gekenmerk deur die Mesolitikum. Dié periode vanaf die einde van die laaste ystydperk (ongeveer 10 000 jaar gelede) tot ongeveer 6000 jaar gelede was gekarakteriseer deur stygende seevlakke en die behoefte om by 'n veranderende omgewing te kan aanpas asook nuwe voedselbronne te vind. Die ontwikkeling van gereedskap van mikroliet het begin as 'n reaksie op hierdie omgewingsveranderinge. Die gereedskap was gewysigde weergawes van vorige Paleolitiese gereedskap, vandaar die term "Epipaleolitikum". In Europa word die term Mesolitikum egter gebruik om na die mid-Steentydperk te verwys, aangesien die gereedskap daar, asook die manier van lewe, vanaf die Nabye Ooste ingevoer is. Daar het mikrolietiese gereedskap doeltreffende jagtogte verseker, terwyl meer komplekse vestigings, soos Lepenski Vir, om visvang ontwikkel het. Die tem van honde vir jagdoeleindes dateer waarskynlik uit hierdie era.

Die Neolitikum was gekarakteriseer deur die ingebruikneming van landbou (soms verwys na as die Neolitiese Revolusie), die ingebruikneming van meer gevorderde gereedskap, die ontwikkeling van erdewerk en meer komplekse en groter vestings soos Çatal Hüyük en Jerigo. Die tydperk begin ongeveer 10 000 jaar gelede en eindig met die begin van die Bronstydperk. Die eerste Neolitiese kulture begin in die vrugbare halfmaan. Landbou en die daaropvolgende kultuur het versprei na die area om die Middellandse See, die Indus-vallei, China en Suidoos-Asië.

Alhoewel mense steeds gejag en geaas het vir vleis, was die proses van landbou ontdek. Dié ontdekking het 'n sneeubal-effek gehad: waar mense vroeër agter dieretroppe moes aantrek om 'n versekerde bron van voedsel te hê, was hulle nou verseker van voedsel vanaf die land. Aangesien die landerye op een plek gevestig was en aanhoudende sorg benodig het, het mense hulself ook in een plek begin vestig. Skuilings en wonings was nou meer permanent en mense het begin soek na maniere om hul wonings meer standvastig te maak. By Mezhirich in die Oekraïne is 15 000-jaar-oue wonings gevind wat bestaan het uit 'n komplekse, versigtig inmekaar-geweefde massa van die ribbene, dybene en rugwerwelse van mammotte.

Mense het ook begin eksperimenteer met klei en gras om hulle wonings ekstra sterkte te verleen en daar is gou ontdek dat klei ook gebruik kan word om potte en ander erdewerk te skep. Dié ontdekking het daartoe gelei dat voedsel, wat vroeër verlore gegaan het, nou in erdewerk gebêre kon word, in gedroogde vorm of deur die potte te begrawe. Die nuwe oorvloed van beskikbare voedsel het gelei tot 'n verdubbeling van die bevolking.

Danksy die toenemende behoefte vir oesting en die prosesering van plante, het afgewerkte stene en polysde steenprodukte meer algemeen geword, insluitende gereedskap om mee te slyp, te sny en te kap. Die eerste grootskaalse konstruksies was gebou, insluitende torings en mure om vestigings (soos by Jerigo) en seremoniële plekke (bv. Stonehenge). Sulke konstruksies wys dat daar genoeg bronmateriaal en onderlinge samewerking was wat groot groepe in staat gestel het om aan sulke projekte te werk. Daar word egter steeds gedebateer tot watter mate hierdie aktiwiteite die basis vir die ontwikkeling van sosiale hiërargie gevorm het. Die vroegste bewys van gevestigde handel kom uit die Neolitikum, waar nuut-gevestigde mense eksotiese produkte oor honderde kilometers sou invoer. Skara Brae, geleë op die Orkney-eilande naby Skotland, is een van Europa se beste voorbeelde van 'n Neolitiese dorpie. Die gemeenskap bevat onder ander steenbeddens, rakke en selfs 'n binnenshuise toilet wat aan 'n stroompie gekoppel is.

Die voedselbronne van die jagter-versamelaar-kultuur van die Steentydperk het die diere en plante wat deel van dié mense se natuurlike omgewing was, ingesluit. Verskeie organe van diere was ook genuttig, waaronder die lewer, die niere en harsings. Hulle het slegs 'n klein aantal suiwel en koolhidraat-ryke voedsel soos grane en peulgewasse genuttig.

Huidige ondersoek toon aan dat twee derdes van hul energie van dierprodukte afkomstig was. Alhoewel daar geglo word dat die vetinhoud van hul diëte vergelykbaar met die vetinhoud van die huidige menslike dieet is, was die verhouding van die verskillende soorte vet verskillend as wat tans die geval is: die verhouding tussen die Omega-6 vetsuur tot die Omega-3 vetsuur was destyds ongeveer 3:1, in vergelyking met die huidige verhouding van 12:1.

Naby aan die einde van die laaste ystydperk, 15 000 tot 9 000 jaar gelede, het 'n grootskaalse uitsterwing van groot soogdiere (die Megafauna) in Asië, Europa, Noord-Amerika en Australië plaasgevind. Dit was die eerste massa-uitsterwing van die Holoseen. Dit is moontlik dat hierdie gebeurtenis die mense van die tydperk geforseer het om hul dieet te verander en dat, saam met die verskyning van landboumetodes, plantstowwe 'n algemene onderdeel van hul dieet geword het.

'n Verslag in die "National Geographic News" dui aan dat die eerste wynproewery moontlik plaasgevind het to Neolitiese mense die sap van wilde druiwe, wat op 'n natuurlike manier gegis het, uit diervelsakke of kru-gemaakte houtbakke gedrink het.

Daar word beraam dat die eerste mensgemaakte struktuur ongeveer 2 miljoen jaar gelede deur "Homo habilis" in Oos-Afrika gebou is. Die struktuur het bestaan uit eenvoudige rangskikkings van stene om die takke van bome in sekere posisies te hou. 'n Kringvormige kliprangskikking wat 'n beraamde 500 000 jaar oud is, was ontdek by Terra Amata, naby Nice, Frankryk. Verskeie menslike habitatte wat blyk uit die Steentydperk te dateer is in verskeie dele van die wêreld ontdek. Hierdie sluit in:



Prehistoriese kuns kan slegs deur bestaande voorbeelde bestudeer word. Die vorm van prehistoriese musiek word afgelei van ontdekte instrumente, terwyl wandstandige kuns op talle soorte rotse gevind is. Die laasgenoemde word verdeel in petrogliewe (rotstekeninge) en rotsskilderings. Die soorte kuns mag moontlik ook 'n religieuse doel gedien het, alhoewel daar geen bewyse daarvoor is nie. 

Rotsskilderings was op rotse "geskilder" en was meer natuurlike afbeeldings as petrogliewe. In Paleolitiese tye was die teenwoordigheid van mense in grotskilderings seldsaam. Dit was meestal diere wat uitgebeeld was: nie slegs diere wat as voedsel gedien het nie, maar ook diere wat as 'n simbool vir iets gedien het, soos die renoster of groot katte (soos in die Chauvet-grot in die suide van Frankryk) wat 'n simbool vir sterkte en mag was. Sommige beelde wat wel mense verteenwoordig het was handafdrukke en half-mens/half-dierlike figure. Die Chauvet-grot in die Ardèche département in Frankryk, bevat sommige van die belangrikste beware grotskilderings van die Paleolitiese era en dateer uit ongeveer 31 000 v.C. Die Altamira-grot in Spanje bevat skilderings wat uit 14 000 tot 12 000 v.C. dateer en sluit, onder andere, ook bisons (Amerikaans buffels) in.

Die doel of betekenis van die skilderings, indien enige, is onbekend. Die grotte was nie in bewoonde areas geleë nie, so dit is moontlik dat hulle slegs vir seisoenale rituele gebruik was. Die diere word vergesel deur verskeie tekens, wat 'n moontlike bonatuurlike gebruik voorstel. Pylagtige simbole in die grotte van Lascaux, Frankryk, word soms geïnterpreteer as deel van primitiewe kalenders, alhoewel die bewyse daarvoor twyfelagtig is. Die belangrikste werk van die Mesolitiese era is die Marsende Krygers, 'n rotsskildering by Cingle de la Mola, Castellón, Spanje wat vanuit die jaar 7,000–4,000 v.C. Daar word geglo dat die skildering gemaak is deur die pigmente na die rots te spoeg of te blaas. Alhoewel die skilderings gestileer is, is hulle tog natuurlik in voorkoms. Die figure is twee-dimensioneel, alhoewel hulle mekaar oorvleuel.

Moderne studies en die omvattende analise van vondse wat uit die Steentydperk dateer, dui op sekere rituele en gelowe van dié prehistoriese mense. Daar word nou geglo dat die aktiwiteite van die Steentydperkse mense verder gestrek het as slegs die verkryging van voedsel, kleding en skuiltes. Spesifieke plegtighede rakende die afsterfte en begrafnis van mense was beoefen, alhoewel daar verskille is tussen verskillende kulture in die styl en uitvoering van hierdie gebruike. Daar was ook rituele vir geboorte, puberteit en huwelik. Verskeie Steentydperkse vindplekke, in verskeie dele van die wêreld, dui op spore van 'n gedans (enkel en in rye), asook ontgroeningsplegtighede.




</doc>
<doc id="24215" url="https://af.wikipedia.org/wiki?curid=24215" title="Peter H. Gilmore">
Peter H. Gilmore

Peter H. Gilmore is in 2001 deur Magistra Blanche Barton as Hoëpriester van die Kerk van Satan benoem. Sy amptelike titel in die Kerk is "Magus Peter H. Gilmore, Hoëpriester van die Kerk van Satan".

As 'n verteenwoordiger van die Kerk van Satan het hy al verskeie kere onderhoude oor die onderwerp van Satanisme op televisie en radio gehad, onder meer op die TV-kanale The History Channel, BBC en The Sci-Fi Channel, asook in Bob Larson se Christelike radioprogram. 

In 1989 het Gilmore en sy eggenote Peggy Nadramia daarmee begin om The Black Flame, 'n Sataniese joernaal, uit te gee. Nuwe uitgawes verskyn nog steeds sporadies. In 2005 het Gilmore 'n nuwe inleiding vir Anton LaVey se Sataniese Bybel ("The Satanic Bible") geskryf, en sy essay oor Satanisme het in die "Encyclopedia of Religion and Nature" verskyn. Op Walpurgisnacht 2007 is 'n hardeband-uitgawe van The Satanic Scriptures vrygestel, 'n nuwe boek met 'n versameling van essays en skrifte. 'n Sagteband-uitgawe sal in Oktober 2007 in die Verenigde State vrygestel word. Die werk bevat rituele soos Sataniese huwelike en begrafnisse wat vroeër nie-openbaar was en vir die eerste keer gepubliseer word.

Peter H. Gilmore is 'n musikant van beroep en tans volgens sy eie bewering werksaam as museumkurator.

Sommige van Peter H. Gilmore se essays oor Satanisme en kultuur is beskikbaar op die amptelike webwerf van die Kerk van Satan.


</doc>
<doc id="24220" url="https://af.wikipedia.org/wiki?curid=24220" title="Ron Paul">
Ron Paul

Ronald Ernest (Ron) Paul (* Green Tree, Pennsylvanië, 20 Augustus 1935) is 'n Amerikaanse politikus. Hy was die genomineerde kandidaat van die Republikeinse party vir die presidensiële verkiesings in 2008 en 2012.


</doc>
<doc id="24236" url="https://af.wikipedia.org/wiki?curid=24236" title="Ryan Cox">
Ryan Cox

Ryan Cox (Kemptonpark, 9 April 1979 - aldaar, 1 Augustus 2007) was 'n Suid-Afrikaanse padfietsryer.

Cox neem sedert 1987 aan fietsry deel en word in 2000 lid van die "Amore e Vita"-fietsryspan. Gedurende 2002 ry hy vir die Duitse "Team Cologne"-fietsryspan. 

Cox was sedert 2003 'n spanlid van die Barloworld-fietsryspan. Hy was in 2004 en 2005 besonder suksesvol en is eerste in die nasionale fietsry-kampioenskappe van Suid-Afrika. 

In Julie 2007 het hy 'n vaskulêre operasie ondergaan in Frankryk, maar het kort daarna tuis in Suid-Afrika komplikasies gekry. Die hoofslagaar in sy linkerbeen het gebars, hy het in die Kemptonparkse Hospitaal 'n noodoperasie ondergaan waartydens dokters om sy lewe geveg het, maar hy het nogtans gesterf.


</doc>
<doc id="24244" url="https://af.wikipedia.org/wiki?curid=24244" title="Richard Branson">
Richard Branson

Richard Charles Nicholas Branson (gebore te Blackheath, Londen, op 18 Julie 1950) is 'n Engelse sakeman. Hy is veral bekend vir sy Virgin-handelsnaam wat deur meer as 350 maatskappye gebruik word. Met sy lang hare en informele kleredrag is hy nie ’n tipiese sakeman nie.

Branson het sy eerste suksesvolle besigheidsonderneming op die ouderdom van 16 begin toe hy 'n tydskrif genaamd "Student" gepubliseer het. Hy het toe later in 1970 'n posbestellingsonderneming tot stand gebring. In 1971 het hy begin met 'n kettingwinkel wat plate verkoop het. Met sy flambojante en mededingende styl het Branson die Virgin-handelsnaam vinnig laat groei in die 1980's – toe hy die lugredery, Virgin Atlantic Airways gestig het en sy platemaatskappy, Virgin Records, verder uitgebrei het.

In 2006 is sy welvaart op meer as £4 miljard beraam deur die Sunday Times se lys van rykste persone.

Branson het opleiding ontvang by die Scaitcliffe-skool (tans bekend as Bishopsgate) tot op dertienjarige ouderdom. Hy het toe by Stowe skoolgegaan tot op vyftienjarige ouderdom. Branson het aan disleksie gely wat meegebring het dat hy akademies swak presteer het. Hy was kaptein van sy skool se rugby- en krieketspanne gewees. Hy het op 'n jeugdige ouderdom reeds ondernemingsgees getoon deur twee ondernemings te probeer: een om kersbome te kweek en 'n ander om parkiete ("budgies") te teel.

Op sestien het Branson die skool verlaat en na Londen verhuis waar hy sy eerste suksesvolle onderneming, die tydskrif "Student" begin het. Op sewentienjarige ouderdom het hy sy eerste liefdadigheidsorganisasie begin, die "Student Advisory Centre" wat studente bygestaan het met raad oor sensitiewe aangeleenthede soos geslagsiektes en aborsies.

Branson het sy eerste plate-onderneming begin nadat hy die Engelse Kanaal oorgesteek het om kratte plate aan te koop by 'n afslagwinkel. Hy het die plate uit die kattebak van sy motor verkwansel aan winkels in Londen. Hy het hierdie plate ook op posbestelling begin verkoop in 1969. Die plate wat hy onder die handelsnaam "Virgin" verkoop het was baie goedkoper as dié wat deur gevestigde handelaars in Londen verkoop is. Op hierdie tydstip is baie produkte verkoop onder beperkende herverkoop-ooreenkomste wat groothandelaars met kleinhandelaars aangegaan het in 'n poging om 'n minimumvloerprys vir produkte daar te stel. Branson het sodoende 'n reeks veranderinge aan die gang gesit wat gelei het tot grootskaalse afslag op die pryse van plate. Richard en van sy kollegas het op die naam "Virgin" besluit nadat een van hulle opgemerk het dat hulle maar almal nog maagde in die besigheidswêreld was.

Branson het uiteindelik 'n platewinkel in Oxfordstraat in Londen begin en kort daarna die Virgin Records-handelsmerk saam met Nik Powell geloods. Branson het genoeg geld uit sy platewinkel verdien om 'n herehuis op die platteland te koop wat hy in 'n ateljee omskep het. Hy het die ateljee aan opkomende kunstenaars verhuur, insluitende die musikant Mike Oldfield.

In 1971 is Branson gearresteer en daarvan aangekla dat hy plate in Virgin se winkels verkoop het wat vir uitvoer gemerk was, en waarop daar dus nie die nodige belasting op betaal was nie. Hy het 'n skikking buite die hof met die Britse Doeanediens aangegaan waarvolgens hy die onbetaalde belastings tesame met 'n boete sou terugbetaal. Branson se moeder moes weer 'n verband op hul huis uitneem om te help betaal aan die skikkingsbedrag.

Virgin Records se eerste vrystelling was Mike Oldfield se "Tubular Bells", wat 'n topverkoper was en die eerste plek op die Britse langspeelplaat-ranglys behaal het. Die maatskappy het ook ooreenkomste met ander omstrede groepe soos die "Sex Pistols" aangegaan met wie ander maatskappye huiwerig was om sake mee te doen. Virgin het lof ontvang vir hulle bekendstelling van obskure avant-garde musiek soos die krautrockgroepe Faust en Can. Virgin Records het ook "Culture Club" aan die musiekwêreld bekendgestel.

In die vroeë 1980's het Virgin die gay-nagklub "Heaven" aangekoop. Branson het in 1992 sy Virgin-musiekhandelsmerk aan EMI verkoop ten einde sy lugredery aan die gang te kan hou. Later jare sou hy weer die musiekwêreld betree met die stigting van "V2 Records".

Branson is tans met sy tweede vrou, Joan Templeman, getroud by wie hy twee kinders het, Holly en Sam Branson. Hy is die eienaar van Necker-eiland, 'n 74-akker eiland in die Britse Maagde-eilande. Branson het sy outobiografie, getiteld Losing My Virginity, in 1998 gepubliseer.

Branson het Virgin Atlantic Airways in 1984 gestig, Virgin Mobile in 1999 geloods en Virgin Blue in Australië in 2000 en het later in dieselfde jaar 'n mislukte bod gemaak om die Britse Nasionale lotery te bestuur.

In 1997, het Branson 'n stap geneem wat deur baie as waaghalsig beskou is deur die spoorwegbedryf te betree. Virgin Trains het twee konsessies van die voormalige Intercity oorgeneem. Infrastruktuurprobleme het byna daartoe gelei dat Virgin se reputasie blywende skade berokken is.

Virgin het die kortafstand Europese lugredery Euro Belgian Airlines in 1996 aangekoop en dit herdoop na Virgin Express. In 2006 het die lugredery met SN Brussels Airlines saamgesmelt om Brussels Airlines te vorm. Die maatskappy het ook 'n nasionale lugredery gebaseer in Nigerië begin met die naam Virgin Nigeria. 'n Ander lugredery, Virgin America, sou in 2007 nog vanaf San Francisco Internasionale Lughawe sake doen. Branson het ook die Virgin Cola handelsnaam ontwikkel en selfs Virgin Vodka wat 'n minder suksesvolle onderneming was. As gevolg van hierdie swakker presterende ondernemings moes Branson heelwat kritiek deur die pers verduur.

Na 'n veldtog van slinkse streke wat British Airways teen Virgin geloods het, het Branson besluit om hulle in 1992 hof toe te sleep en aan te kla van laster. John King die destydse voorsitter van British Airways het 'n teenklag gelê en die saak is in 1993 na die hof. British Airways het buite die hof geskik toe dit blyk dat hulle die saak kon verloor en Branson 'n vergoeding van £500,000 betaal en 'n verdere £110,000 aan sy lugredery en moes ook regskoste van £3 miljoen betaal. Branson het die vergoeding verdeel en aan sy personeel as 'n bonus uitbetaal.

Op 25 September 2004 het Branson aangekondig dat 'n ooreenkoms bereik is waarvolgens 'n nuwe ruimtetoerismemaatskappy, Virgin Galactic die Spaceship One tegnologie onder lisensie sou gebruik om toeriste na die ruimte te neem. Virgin Galactic (ten volle in besit van die Virgin Groep) beplan om vlugte aan die publiek teen laat 2009 met kaartjies geprys teen rondom VSA $200 000.

Branson se volgende onderneming met die Virgin groep is Virgin Fuels, wat 'n poging gaan wees om te reageer op aardverwarming en die skerp stygings in brandstofkostes wil uitbuit om rewolusionêre, goedkoper brandstowwe vir motors en in die afsienbare toekoms ook vliegtuie te verskaf. Branson het erken dat hy voorheen skepties was oor aardverwarming, maar na 'n ontbytvergadering saam met Al Gore tot ander insigte gebring is.

Branson staan in die besigheidswêreld as 'n transformasieleier bekend, vanweë sy ongewone strategieë en sy beklemtoning op informele bestuur met 'n breë laevlak basis eerder as een wat in die wurggreep van topbestuur vasgevang is.

Op 4 Julie 2006 het Branson sy Virgin Mobile maatskappy vir byna £1 miljard aan Telewest verkoop. As deel van die verkoopsooreenkoms betaal die maatskappy ook 'n minimum fooi van £8.5 miljoen per jaar vir die gebruik van die Virgin handelsnaam en Branson self het ook die grootste aandeelhouers geword. Die nuwe maatskappy is met groot geskal op die 8 Februarie 2007 geloods onder die naam, Virgin Media.

In 2006 het Branson ook Virgin Comics en Virgin Animation , 'n vermaaklikheidsmaatskappy, gestig. Die maatskappy is saam met die bekende skrywer Deepak Chopra, die filmmaker Shekhar Kapur en entrepreneurs Sharad Devarajan en Gotham Chopra gestig.

Branson het ook die Virgin Health Bank op die 1 Februarie 2007 geloods wat aan voornemende ouers die geleentheid bied om die stamselle uit hulle babas se naelstringbloed in private en publieke selbanke te stoor.

Op 9 Februarie 2007 het Sir Richard Branson 'n nuwe wêreldwye wetenskap- en tegnologieprys, die Virgin Earth Challenge, aangekondig. Die Virgin Earth Challenge bied 'n prysgeld van $25 miljoen aan vir die indiwidu of groep wat 'n kommersieel-lewensvatbare ontwerp kan uitvind wat sal lei tot die netto verwydering van antropogeniese, atmosferiese kweekhuisgasse, vir 'n tydperk van minstens tien jaar sonder enige nadelige newe-effekte.

Branson het ook aangekondig dat 'n paneel van vyf kundiges op verskeie gebiede hom sal bystaan met die beoordeling van die prys.

Op 18 Julie 2007 het Nelson Mandela in Johannesburg aangekondig dat 'n nuwe groep genaamd "The Elders" oftewel die ouderlinge gevorm gaan word ('n idee wat eers deur Branson geopper is). Die doelwit van die groep is om moeilike wêreldwye konflikte te probeer oplos. Die eerste lede van die groep is Desmond Tutu, Graça Machel, Kofi Annan, Ela Bhatt, Gro Harlem Brundtland, Jimmy Carter, Li Zhaoxing, Mary Robinson en Muhammad Yunus. Die groep word onafhanklik gefinansier deur onder andere Branson en Peter Gabriel.

Richard Branson was betrokke by 'n aantal pogings om wêreldrekords te breek sedert 1985, toe hy in die gees van die Blou Lint kompetisie probeer het om die Atlantiese Oseaan in die vinnigste tyd ooit per boot oor te steek. Sy eerste poging in die "Virgin Atlantic Challenger" het geëindig toe die boot in Britse waters omgeslaan het en hy en die res van die bemanning deur 'n helikopter gered moes word. In 1986 het hy die Atlantiese Oseaan suksesvol oorgesteek met die "Virgin Atlantic Challenger II" en die vorige rekord met twee ure verbeter. In die daaropvolgende jaar het hy weer die Atlantiese Oseaan oorgesteek met 'n warmlugballon, die "Virgin Atlantic Flyer" oorgesteek. Dit was nie alleen die eerste warmlugballon om die Atlantiese oseaan oor te steek nie maar ook die grootste wat ooit gevlieg het met 'n kapasiteit van 65 000 m³. Die ballon het snelhede van meer as 200 km/h bereik.

In Januarie 1991 het Branson die Stille Oseaan vanaf Japan na die noorde van Kanada oorgesteek, 'n afstand van 10 700  km. Weereens het hy alle bestaande rekords verbeter met snelhede van 390 km/h in 'n ballon met 'n kapasiteit van 73 600 m³.

Tussen 1995 en 1998 het Branson, Per Lindstrand en Steve Fossett 'n aantal pogings aangewend om rondom die aarde in 'n ballon te reis. In laat 1998 het hulle vanaf Morokko na Hawaii gevlieg, maar kon nie 'n verdere poging aanwend voordat 'n ander span wat bestaan het uit Bertrand Piccard en Brian Jones in die "Breitling Orbiter" hulle voorgespring het met 'n ballonvaart om die wêreld in 1999 nie.

In Maart van 2004 het Branson nóg 'n wêreldrekord opgestel deur die Engelse Kanaal die vinnigste ooit oor te steek met 'n amfibiese voertuig. Die reis het 1 uur 40 minute en 6 sekondes geduur. Die vorige rekord is deur twee Fransmanne in 6 ure opgestel.




</doc>
<doc id="24245" url="https://af.wikipedia.org/wiki?curid=24245" title="SC 07 Idar-Oberstein">
SC 07 Idar-Oberstein

SC 07 Idar-Oberstein is 'n sportklub uit Idar-Oberstein in die deelstaat Rynland-Palts in Duitsland, veral bekend vir sy sokkerafdeling. Behalwe sokker, het die klub ook afdelings vir gimnastiek en atletiek.

Die klub is in 1907 as "SC Alemannia Idar" gestig. Die naam is twee jaar later verander na "1. FC 1907 Idar". Die klub het sy hoogtepunt in die 1945/46-seisoen bereik toe daar in die Oberliga Suidwes op die hoogste vlak meegeding is.

In 1971 is daar met "Sportvereinigung 08 Idar" saamgesmelt om die huidige klub te vorm. Die "nuwe" klub se grootste prestasie was om in 1998 die SWFV-Pokal (Suidwes sokkerbondbeker) te wen en daarmee toegang tot die eerste rondte van die DFB-Pokal te verkry. 'n Verdere hoogtepunt was om een seisoen (1999/00) in die Regionalliga Wes op die derde vlak deur te bring.



</doc>
<doc id="24265" url="https://af.wikipedia.org/wiki?curid=24265" title="Nievaatplant">
Nievaatplant

Nievaatplante is 'n algemene term vir die plante, insluitend groenalge, waarby 'n vaatstelsel (xileem en floëem) ontbreek. By gebrek aan hierdie besondere weefsels, beskik 'n aantal nievaatplante wel oor spesiaal aangepaste weefsel vir die vervoer van water. 

Nievaatplante het geen wortels of stamme nie, aangesien dié strukture deur vaatweefsel gedefinieer word. Die lobbe (geronde dele) van lewermosse kan wel na blare lyk, maar dit is nie ware blare nie, aangesien dit geen xileem of floëem bevat nie. Soortgelyk beskik mosse en alge ook nie oor sodanige weefsels nie.

Die term nievaatplant word nie meer in wetenskaplike benaming bebruik nie. Nievaatplante sluit twee onderskeibare, verwante groepe in:


Beide hierdie groepe word by tye as "laerplante" beskryf; die term "laer-" verwys na die plante se status as die vroegste plante wat sou ontwikkel het. Die term is egter nie eksak nie, aangesien dit dikwels ook gebruik word om sommige vaatplante, naamlik die varings en varingverwante plante aan te dui.

In die verlede het die term "nievaatplant" alle alge ingesluit en soms ook die swamme. Vandag word erken dat hierdie groepe nie naverwant is aan plante nie en dat hulle biologies baie van plante verskil.



</doc>
<doc id="24267" url="https://af.wikipedia.org/wiki?curid=24267" title="Risoïed">
Risoïed

Risoïede is strukture in plante en swamme wat soos 'n wortel funksioneer as plant ondersteuner of vir absorbsie.

In swamme is risoïede klein vertakende swamdrade wat afwaartse van die uitlopers groei wat die swam anker. Dit stel verterende ensieme vry en absorbeer verteerde organiese materiaal.

In landplant, is risoïede hare wat die plant in die grond anker. In die lewermosse ontbreek dit of is dit enkelsellig, maar in mosse is dit meersellig. In vaatplante word dit baie keer wortelhare genoem en kan dit enkelsellig of meersellig wees.


</doc>
<doc id="24271" url="https://af.wikipedia.org/wiki?curid=24271" title="Divisie">
Divisie

'n Divisie (soms ook verwys na as 'n afdeling) is 'n biologiese klassifikasie rang ekwivalent aan 'n Filum wat in die plant of die swamryk gebruik word.

Die hoof plantafdelings, in die volgorde waarin hulle ontwikkel het, is die lewermosse (Afdeling Marchantiophyta), die horingbladde (Afdeling Anthocerophyta), die mosse (Afdeling Bryophyta), die varings (Afdeling Filicophyta), die perdesterte (Afdeling Sphenophyta), die broodbome (Afdeling Cycadophyta), die ginkgo (Afdeling Ginkgophyta), die keëldraende plante (Afdeling Pinophyta), die gnetophytes (Afdeling Gnetophyta), en die angiosperme (Afdeling Anthophyta). Angiosperme is die blomplante wat nou die plante wêreld oorheers (80% van alle vaatplante is angiosperme).

In dierkunde word die term "afdeling" gebruik om 'n opsionele rang ondergeskik aan die infraklas en superordinaat aan die "cohort" gebruik. 'n Algemeen gebruikte klassifikasie (e.g. Carroll 1988) erken teleost visse as 'n Afdeling Teleostei binne Klas Actinopterygii (die straalvinvisse). Minder algemeen (soos in Milner 1988), word lewende vierpotiges as Afdelings Amphibia en Amniota binne die kladode gewerweldes met vlesige ledemate (Sarcopterygii) rangskik.


</doc>
<doc id="24273" url="https://af.wikipedia.org/wiki?curid=24273" title="Spoor (plantkunde)">
Spoor (plantkunde)

In biologie is 'n spoor 'n voortplantingstruktuur wat aangepas is vir verspreiding en oorlewing vir uitgerekte tydperke in ongunstige toestande. Spore maak deel uit van die lewensiklus van baie plante, alge, swamme en sommige protozoa. Die term is afkomstig van die Antieke Griekse woord "tσπορα" wat saad beteken.

Spore is gewoonlik haploïed en enkelsellig en word deur meiose in die sporofiet geproduseer. Wanneer omstandighede gunstig is kan die spoor tot 'n nuwe organisme ontwikkel deur mitotiese verdeling om 'n veelsellige gametofiet te produseer wat uiteindelik gamete produseer. Twee gamete smelt saam om 'n nuwe sporofiet te vorm.


</doc>
<doc id="24274" url="https://af.wikipedia.org/wiki?curid=24274" title="Andreaeidae">
Andreaeidae

Andreaeidae is a subklass van die mosse wat die granietmosse en takakia insluit.


</doc>
<doc id="24275" url="https://af.wikipedia.org/wiki?curid=24275" title="Bryidae">
Bryidae

Bryidae is die grootste subklas van Bryopsida (Mosse). Dit bestaan uit ongeveer 15 000 spesies, algmeen oral ter wêreld.

Superorde: Bryanae
Superorde: Rhizogonianae
Superorde: Hypnanae


</doc>
<doc id="24276" url="https://af.wikipedia.org/wiki?curid=24276" title="Bryopsida">
Bryopsida

Bryopsida is die grootste klas van Bryophyta (Mosse). Dit bestaan uit ongeveer 10 000 spesies, algemeen oral ter wêreld.

Die groep word onderskei omrede hy getande sporekapsules besit wat "artrodont" is: die tandjies is van malkander geskei en het 'n gewrig aan hul basis waar hulle aan die kapsule se opening vassit. Die tande word ontbloot wanneer die operculum afval. In andere groepe van die mosse is die kapsule óf "nematodont" met 'n aangehegte operculum óf hy splyt oop sonder operculum of tande. 


</doc>
<doc id="24285" url="https://af.wikipedia.org/wiki?curid=24285" title="Horingblad">
Horingblad

Horingblad of horingmos is 'n groep briofiete of nievaatplante, wat die divisie Anthocerotophyta beslaan. Die algemene naam verwys na die verlengde horingagtige struktuur wat die sporofiet is. Die afgeplatte groen plantliggaam van horingblad is die gametofietplant.

Horingblad kom wêreldwyd voor maar is geneig om slegs in nat of vogtige plekke te groei. Sommige spesies groei in groot getalle as klein onkruide in die grond van tuine en bewerkte lande. Groot tropiese en sub-tropiese spesies van die genus "Dendroceros" kan op die bas van bome aangetref word.



</doc>
<doc id="24286" url="https://af.wikipedia.org/wiki?curid=24286" title="Lewermos">
Lewermos

Die Marchantiophyta is 'n divisie van briofiete plante wat algemeen bekend staan as Hepaticae of lewermosse. Soos ander briofiete het hulle 'n gametofiet-dominante lewensiklus waarin selle van die plant 'n enkele stel genetiese inligting oordra. 

Na raming is daar sowat 6 000 tot 8 000 lewermossoorte. Sommige van die meer bekende soorte groei as afgeplatte blaarlose tallusse, maar meeste soorte is blaarryk met 'n vorm wat baie aan 'n afgeplatte mos herinner. Blaarryke soorte kan betroubaar van oënskynlik soortgelyke mosse onderskei word deur hulle enkelsellige risoïedes. Ander verskille geld nie universeel vir alle mosse en lewermosse nie, maar die voorkoms van blare wat in drie range gerangskik is, die teenwoordigheid van diep lobbe of gesegmenteerde blare, of enige gebrek aan 'n duidelik gedifferensieerde stam en blare dui almal daarop dat die plant 'n lewermos is.

Die lewermosse (klas "Hepaticae") vorm saam met die egte of blaarmosse (klas "Musci") die afdeling "Bryophyta" (mosse). Die meeste lewermosse het 'n beperkte verspreiding, en hulle kom normaalweg in vogtige omgewings voor omdat hulle vir voortplanting van water afhanklik is. Lewermosse (klas "Hepaticae") is klein, eenvoudig geboude mosplantjies. Daar word tussen tallusvormige en blaarvormige lewermosse onderskei. 

Die tallusvormige plante is opgebou uit weefsel wat nie gedifferensieer is in stingel, wortels en blare nie, maar wat as ŉ veel lobbige tallus op die substraat lê. Die blaarvormige lewermosse het 'n duidelike stingel met blaaragtige aanhangsels. Laasgenoemde is ovaalvormig, is meestal net een sellaag dik en sonder die middelnerf soos wat dit by die blaarmosse aangetref word. Dit is daarom nie egte blare nie, en tegnies gesproke is die plantvorm ook 'n tallus. 

Die "blaartjies" ontwikkel uit 'n enkele sel wat voortdurend in dieselfde rigting deel. Die wortelagtige aanhangsels (risoïede) wat die plante aan die substraat vasheg, is eensellig. Om uitdroging te voorkom, word slym veral aan die groeipunte afgeskei. Dikwels word daar in sekere selle olieliggame, met ander woorde konsentrasies eteriese olie, aangetref.

Net soos by wiere (alge) en varings word 'n proses bekend as generasiewisseling by masse aangetref. Die ongeslagtelike of sporofietgenerasie vorm spore wat ontkiem en aan 'n baie eenvoudige voorkiem of protonema (in teenstelling met die goed ontwikkelde protonema van die egte mosse) oorsprong gee. Die protonema ontwikkel normaalweg in ŉ enkele plantjie (dikwels meer as een by die egte mosse), wat dan as die geslagtelike of gametofietgenerasie bekend is. 

Op die plantjie kom geslagsorgane in die vorm van anteridia (manlik) en argegonia (vroulik) voor. Dikwels word die anteridia en argegonia op aparte plante gedra. By tallusvormige lewermosse is die geslagsorgane ingesink en deur 'n tallusplooi (periant) omring, terwyl die blaarvormige lewermosse gesteelde voortplantingsorgane ontwikkel wat deur 'n periant van gekrulde blaartjies omring is. In die anteridia word spermselle of spermatosoïede, elk met 2 flagellums (sweephare) gevorm. 

Met die flagellums swem die sperm selle deur 'n laag water na die argegonia, waar chemiese stowwe afgeskei word wat die spermselle aantrek. Water is dus noodsaaklik vir voortplanting. In die argegonia vind bevrugting plaas en die sigoot, wat gevorm word deur die samesmelting van ŉ eier- en 'n spermsel, is die begin van die sporofietgenerasie. Dit ontwikkel in 'n embrio, wat weer aan 'n sporogonium (spoorkapsel) oorsprong gee. 

Die sporogonium, met ander woorde die hele sporofietgenerasie, bly in die argegonium totdat die spore ryp is, waarna dit deur die wand van die argegonium breek en oopbars en die spore vrygelaat word (by die egte mosse het die sporogonium 'n dekseltjie waardeur die spore ontsnap). Die verspreiding van die spore word aangehelp deur elaters (dun selle met spiraalvormige selwandverdikkings). Wanneer die elaters uitdroog, trek hulle skielik oneweredig saam en skiet so die spore uit. 

Van bevrugting af het alle selle ŉ diploïede getal chromosome, met ander woorde twee keer soveel as die selle van die gametofietgenerasie, en die sigoot en wat daarop volg, staan daarom bekend as die sporofietgenerasie. By die vorming van sperm- en eierselle in die anteridia en argegonia vind meiose (seldeling) plaas, waar die chromosoomgetal gehalveer word. Dit is die begin van die gametofietgenerasie. Die helfte van die diploïede getal chromosome is bekend as die haploïede getal. Ongeslagtelike voortplanting kan ook voorkom deurdat broeiknoppe op die tallus vorm. In 'n stadium breek hierdie knoppe af, wat dan in nuwe plante van die gametofietgenerasie kan ontwikkel.

Die lewermosse word meestal in 5 ordes ingedeel. Die tallusvormige "Spaerocarpales" is hoofsaaklik klein, plat plantjies. Die vroulike plante kan tot 10 keer so groot as die manlike plantjies wees en die voortplantingsorgane is deur groot, flesvormige organe (involucra) omring. Een van die families van hierdie orde is die "Riellaceae", waterplante wat op die bodems van damme leef. 

Die tallus van die "Marchantiales" is vurksgewys vertak, en aan die onderkant daarvan kom meestal ŉ groot aantal skubbe en risoïede voor. By baie spesies van die "Marehantiaceae" het die voortplantingsorgane redelike lang stele. In die geval van "Marchantia polymorpha" is die argegonia aan die onderkant van sambreelvormige strukture ingesink. Verskeie "Riccia"-spesies behoort ook tot die orde, wat meestal naby water of selfs in water groei. 

"Riccia fluitans" is byvoorbeeld 'n soort wat dikwels in akwariums geplant word. Die orde "Metzgeriales" word hoofsaaklik op grond van die bou van die sporogonium en die wyse waarop dit oopspring van die vorige orde onderskei. Verreweg die meeste soorte lewermosse (ongeveer 8 000 uit ŉ totaal van 8500) behoort tot die orde "Jungermanniales". Die groep is blaarvormige lewermosse met vertakte stingels wat in vogtige omgewings op die grond of teen boomstamme groei. Die orde "Anthocerotales" word as die hoogste ontwikkelde groep lewermosse beskou. 

Een van die redes is dat die sporofiet chlorofil bevat en self sy voedingstowwe kan bekom. Dit parasiteer dus nie op die gametofiet soos die ander lewermosse nie. Verder kom daar, soos by die groenalge, styselliggaampies (pirenoïede) in die selle van hierdie plante voor. In die rosetvormige tallus van die meeste spesies is talryke lugkamers wat met slym gevul is en waarin blougroenalge van die genus "Nostoc" voorkom. Die alge gee die plante 'n donkergroen, glansende voorkoms. 

Die kiemplantjies van verskeie "Anthocerotales" lyk baie soos klein grasplantjies. Lewermosse het oor die algemeen geen direkte ekonomiese nut vir die mens nie, maar het, soos alle organismes, hulle ekologiese rol in die natuur. Baie dien as voedselbron vir diere, terwyl sommige 'n belangrike rol speel in die verrottingsproses.





</doc>
<doc id="24287" url="https://af.wikipedia.org/wiki?curid=24287" title="Sporangium">
Sporangium

'n Sporangium (meervoud: sporangia, sporangieë of sporangiums) is 'n plant- of swamstruktuur wat spore produseer en bevat. Sporangieë kom voor in angiosperme (bedeksadige plante), gimnosperme (naaksadiges), varings, varingagtiges, mosse, alge, en swamme. 

Mikrosporangieë is die strukture op die meeldrade van blomme genaamd anters of helmknoppies en die stuifmeel-produserende strukture op die mikrosporofille van manlike keëls van keëldraende plante. 

Megasporangieë is vergelykbare "vroulike" strukture op hierdie plante wat geassosieer word met die blom vrugblaar en die megasporangiële keël. 

Op varings is die volwasse plant is 'n sporofiet wat sporangieë, klein gesteelde sakkies wat meiospore ontwikkel op alle of slegs sommige blare (genaamd sporofille as sporangieë teenwoordig is). Die spore is aan die onderkant van die blare.

In mosse is die klein kassie wat bokant die plantegroei op 'n dun steel uitrys 'n sporangium wat baie keer 'n "kapsule" genoem word, wat, soos by varings, meiospore produseer. Die sporofietiese (diploïed) groeisel ontstaan uit die gametofietiese (haploïed) argegonium nadat die ovum bevrug is. Die sporofiet het aanvanklik 'n mate van chlorofil, maar word later bruin en word afhanklik van die gametofiet vir voeding, wat deur die poot (basis van die steel) geplant in die argegoniale weefsel opgeneem word. 

As ontwikkelingsvolgorde vir kategorisering gebruik word, word, eusporangia en leptosporangia as gedifferensieerde onderskei in vaatplante. In 'n leptosporangium, wat slegs in varings aangetref word, behels ontwikkeling 'n enkele aanvanklike sel wat die steel, wand, en spore binne die sporangium word. Daar is ongeveer 64 spore in 'n leptosporangium. In 'n eusporangium, karakteristiek van alle vaatplante en sommige primitiewe varings, is die aanvanklike selle in 'n laag (byvoorbeeld meer as een). 'n Eusporangium is groter (bevat dus meer spore), en die wand daarvan bestaan uit vele lae. Alhoewel die wand gerek en beskadig kan wees wat daartoe lei dat slegs een sellaag oorbly.

'n Tros sporangieë wat tydens ontwikkeling saamgesmelt geraak het word 'n sinangium genoem. Hierdie struktuur is die prominentste in "Psilotum" en Marattiaceae soos "Christensenia", "Danaea" en "Marattia".

In swamme kan die sporangium of vrugliggaam baie vorms het. Die bekendste is die paddastoel wat 'n hoed or mus het waaronder die himenium hom bevind wat kiewe of porieë het, maar dit kan ook 'n stuifbal wees of soos 'n jellie lyk. 



</doc>
<doc id="24288" url="https://af.wikipedia.org/wiki?curid=24288" title="Vaatplant">
Vaatplant

Die vaatplante, tracheofiete of hoër plante is plante in die koninkryk Plantae wat gespesialiseerde weefsels vir die vervoer van water, minerale, en gefotosinteerde produkte deur die plant. Vaatplante sluit in die varings, kolfmosse, perdesterte, bedeksadiges (blomdraende plante), keëldraende plante en ander naaksadiges. Die wetenskaplike name vir vaatplante is "Tracheophyta" en "Tracheobionta", maar dit word nie gereeld gebruik nie. Nievaatplante sluit vroeër ontwikkelde stamme in Plantae soos mosse, horingblad, en lewermosse in en lede van ander ryke soos verskeie alge. 

Die vaatplante word op twee maniere onderskei:

Watervervoer vind in die xileem of floëem plaas: xileem dra water en anorganiese oplossings opwaarts uit die wortels na die blare, terwyl floëem organiese oplossings deur die hele plant vervoer. 

Groepe plante wat lignified geleidende weefsel het (xileemvate of tracheïede):





</doc>
<doc id="24289" url="https://af.wikipedia.org/wiki?curid=24289" title="Argegonium">
Argegonium

'n Argegonium (meervoud: argegonieë), van die antieke Grieks "αρχη" ("begin") en "γονος" ("nasaat"), is 'n veelsellige struktuur of orgaan van die gametofiet fase van sekere plante wat die ovum of vroulike gameet produseer en bevat. Die argegonium het 'n lang nek en geswolle basis. Argegonieë is tipies geleë op die oppervlak van die plant se tallus, alhoewel dit in die horingblad omsluit is. 

Argegonieë is ook baie kleiner en ingesluit in die megagametofiete van gimnosperme. Die term word nie vir angiosperme of die gnetofiete "Gnetum" en "Welwitschia" gebruik nie, omdat die megagametofiet verminder is tot slegs 'n paar selle, waarvan een tot 'n eiersel differensieer. Die funksie van die omringende gameet word tot 'n groot mate deur die diploïedselle van die megasporangium (saadkern) binne die saadknoppie aangeneem.

Die ooreenstemmende manlike orgaan word die helmknoppie genoem.


</doc>
<doc id="24290" url="https://af.wikipedia.org/wiki?curid=24290" title="Veenmos">
Veenmos

Sphagnum is 'n genus van tussen 150 en 350 mosspesies wat algemeen as veenmos bekend staan as gevolg van die voorkoms daarvan in veenland. Lede van die genus kan groot hoeveelhede water in hulle selle stoor; sommige spesies kan so veel as twintig keer hulle droëgewig in water hou wat die rede is waarom veenmos algemeen as 'n grondbymiddel verkoop word. 

Sphagnum en die veen wat daaruit gevorm word verval nie maklik nie, weens die fenoliese verbindings in die mos se selwande. Veenmos kan ook die omringende gebied suurder maak deur katione soos kalsium en magnesium op te neem en waterstofione vry te stel.

Veenmosse kom hoofsaaklik in die Noordelike Halfrond voor waar verskillende spesies die boonste laag van veenlande en nat toendragebiede bedek. Die mees noordelike kolonies veenmos kom in die Svalbard eilandgroep, Noorweë in die Arktiese gebied by 81° N voor.

In die Suidelike Halfrond is die grootste veenmos gebiede in Nieu-Seeland, Tasmanië en die heel suidelike dele van Chili en Argentinië. Die Suidelike Halfrond het egter minder spesies in vergelyking met die Noordelike Halfrond. Baie spesies word gerapporteer vir bergagtige, subtropiese gebied in Brasilië, maar daar bestaan heelwat onsekerheid aangaande die spesifieke status van baie daarvan.

Vervalle, saamgepersde "Sphagnum"-mos word veenmos genoem. Veenmos kan as 'n grond bymiddel gebruik word wat die grond se waterhouvermoë verbeter. Dit is dikwels nodig wanneer met besonder sanderige grond gewerk word of vir plante wat verhoogde voginhoud vereis om te floreer. Een so 'n groep is die karnivoriese plante wat dikwels in moerasgebiede aangetref word. Gedroogde "Sphagnum"-mos word ook in noordelike Arktiese gebiede as 'n isolasiemateriaal gebruik. Veenmos is ook 'n sleutel-element in die verbouing van sampioene; swamvlok groei in kompos met 'n laag veenmos bo-op waardeur die sampioene opkom.

Anaerobiese suur "Sphagnum"-veenlande is bekend daarvoor dat dit soogdierliggame, insluitend menseliggame, vir duisende jare baie goed kan bewaar. Voorbeelde van bewaarde liggame is Tollundman, Haraldskærvrou, Clonycavanman en Lindowman. Sulke "Sphagnum"-veenlande kan ook menslike hare en klere bewaar. Een van die vernaamste voorbeelde in die opsig is Egtvedmeisie in Denemarke.

Dit word ook soms in perdestalle as kooigoed gebruik. Verder word dit saam met perdemis vir bemesting gebruik.
Meer onlangs is veenmos suksesvol aangewend as 'n bestanddeel in 'n "hoë-tegnologie" metode om ontslae te raak van behandelde riool van septiese tenks. Dit is belangrik want dit maak dit moontlik om septiese tenks te gebruik in gebiede wat die regte soort grond ontbreek.

Sphagnummos word reeds vir eeue lank gebruik om wonde te behandel. Dit werk as gevolg van die mos se vermoë om bloed te absorbeer.

In Nieu-Seeland word die spesies "sphagnum cristatum" en "sphagnum subnitens" per hand geoes en wêreldwyd uitgevoer vir gebruik in hangmandjievoerings, as 'n groeimedium vir jong orgideë en vermeng met ander potplantmengsels om die waterretensie-vermoë daarvan te verbeter.

Dit kan ook gebruik word as 'n substraat vir die aanhou van tarantulas aangesien dit vir die spinnekoppe maklik is om hulle daarin in te grawe en dit geen insekdoders bevat wat die spinnekop sou doodmaak nie.

Die veenmosse plant sowel geslagtelik as ongeslagtelik voort. Soos by alle mosse wissel ŉ geslagtelike en 'n ongeslagtelike generasie mekaar steeds af. Die ongeslagtelike stadium word deur spore verteenwoordig wat in 'n goed ontwikkelde, bolvormige sporekapsel ontwikkel. Wanneer dit ryp is, word die spore kragtig afgewerp. 

Die spore groei tot 'n breë, plat protonema (voorkiem) uit, wat aan die onderkant baie wortelagtige hegorgane (risoïede) het. Uit die voorkiem ontwikkel die eintlike mosplant, wat na verloop van tyd geslagsorgane vorm. Afhangende van die spesie ontstaan (manlike) anteridia en (vroulike) argegonia op dieselfde plant of op 2 afsonderlike individue. Na bevrugting van die eiersel ontwikkel die argegonium tot 'n nuwe spoorkapsel, waardeur die siklus voltooi is. 

'n Aantal veenmosspesies kan in enige nat omgewing groei en is gevolglik baie algemeen, maar die meeste spesies het 'n spesifieke omgewing nodig. Veral die voedselrykheid (trofiese graad) van die staanplek is belangrik. Die verskillende soorte veen loon ook almal hul eie kenmerkende veenmosflora; op rietvene, rietlande, jong veenmoerasse, moerasagtige heidevelde en in turfgate word tel kens ander spesies aangetref. 

Bowendien toon die meeste mosplantegroei ŉ duidelike opvolging. Namate die veen ontwikkel en dus suurder word, word nuwe spesies gevestig, terwyl ander verdwyn. Vanweë die drooglegging van moerasse en die grootskaalse ontginning van moerasagtige gebiede, het die aantal voedselarme vene in Europa baie afgeneem en gevolglik het die aantal plante van die bepaalde omgewing ook seldsaam geword. Lewende veenmoerasse kom nog net sporadies voor. Die dikwels ongeoorloofde opgrawery van veenmosse vir gebruik deur bloemiste en tuiniers is nog 'n bedreiging vir hierdie plante en die ekologie.

Grootskaalse oes van veen is nie onderhoubaar nie. Dit neem duisende jare om die veenblokke wat in slegs een week geoes word te produseer. Die ontginning van groot hoeveelhede veen is veral 'n bedreiging vir hoogliggende veenlande.

In sommige lande word "sphagnummos", eerder as veen, op volhoubare metodes ontgin. In die geval word genoeg mos gelaat om dit toe te laat om weer te herstel. Die mos word dan in drie-jaarsiklusse geoes. As genoegsame mos nie agtergelaat word nie kan die moeras tot 'n dekade neem om te herstel. In Nieu-Seeland word die soort oes van mos met slegs tuinvurke en sonder swaar masjienerie gedoen. Helikopters word ook gebruik om die nuutgeoesde mos van die moeras na die naaste pad te vervoer om skade aan ander komponente van die ekostelsel te beperk.

Die grootste gevaar vir die voortbestaan van sphagnummosmoerasse is die opsetlike drooglegging daarvan om meer landbougrond te verskaf.

Sphagnummos kan potensieel die kroniese swamsiekte sporotrichosis veroorsaak. "Sporothrix schenckii" spore dring die vel binne deur skaaf of krapplekke en ander kleiner wonde gedurende onbeskermde kontak met Sphagnummos.




</doc>
<doc id="24296" url="https://af.wikipedia.org/wiki?curid=24296" title="Jaar">
Jaar

'n Jaar is die relatiewe eenheid van tyd wat die periode beskryf wat dit 'n planeet neem om om sy ster wentel.

In algemene taalgebruik is 'n jaar die periode wat dit die aarde neem om een maal om die son te wentel.

Volgens die Gregoriaanse kalender tel een jaar 365 dae. Elke vier jaar word daar een dag bygetel om te op te maak vir die feit dat die omgang om die son nie presies in volledige dae gebeur nie. Só 'n jaar word 'n skrikkeljaar genoem. Die Juliaanse kalender het een keer in die vier jaar 'n skrikkeljaar, en duur dus gemiddeld 365,26 dae (365d, 6h). Die Gregoriaanse kalender het minder skrikkeldae en duur gemiddeld 365,2425 dae (365d 5h 49 m 12s).

Die periode tussen twee lentepuntdeurgange van die son (dit wil sê, tussen twee oomblikke dat die son in dieselfde rigting bewegend bo die ewenaar is) is 'n tropiese jaar. 'n Aardjaar bevat vier seisoene.


</doc>
<doc id="24297" url="https://af.wikipedia.org/wiki?curid=24297" title="Kommunisme">
Kommunisme

Kommunisme verwys na 'n klaslose stelsel van politieke en ekonomiese organisering, ingevolge waarvan eiendom en die produksiemiddele deur die staat besit word en alle burgers deel in die gesamentlike rykdom deur te produseer na hul vermoë en te neem volgens hul behoeftes.

In die praktyk word met Kommunisme veral die stroming bedoel wat op die idees van Karl Marx (marxisme) en Wladimir Lenin (leninisme) gebaseer is, en die uitwerking van die idees in die Sowjetunie, Kuba, Noord-Korea en ander "sosialistiese" state.

Met die woord Kommunisme word enersyds 'n ekonomiese stelsel aangedui waarin geen privaatbesit van produksiemiddele voorkom nie en andersyds 'n politieke leer wat die grondslag vorm vir bewegings wat so 'n stelsel nastreef. 

Die Kommunistiese leer is veral beïnvloed deur die idees van Karl Marx en Friedrich Engels wat in 1848 in hul Kommunistiese Manifes uiteengesit is. Die oorspronklike Marxistiese teorie is in later jare oral in die wêreld op verskillende wyses by heersende situasies aangepas. In Brittanje en Wes-Europa het politieke bewegings ontstaan wat ten gunste van 'n verwatering van die Marxisme was, terwyl die Sowjetunie onder leiding van Lenin 'n militanter strategie vir die verwesenliking van die Marxisme ontwikkel het as wat Marx waarskynlik self sou voorgestaan het. 

In die Sowjetunie het verskeie denkrigtings uit die Marxisme ontwikkel, byvoorbeeld Leninisme, Trotskyȉsme en Stalinisme. Die vinnige verspreiding van die Kommunisme na die Tweede Wêreldoorlog het daartoe gelei dat die beweging sy monolitiese karakter verloor het. In China het Mao Zedong se interpretasie van die Marxisme hom in konflik met die Sowjetunie gebring, terwyl verskeie variasies ook in Europa en Latyns-Amerika ontstaan het, waaronder Titoïsme in Joego-Slawië en Castroïsme in Kuba.

Onder Kommunisme word gewoonlik 'n ekonomiese stelsel verstaan waarin, in teenstelling met die kapitalisme, geen privaatbesit van produksiemiddele voorkom nie omdat die middele aan die gemeenskap behoort. Die ware wat deur die produksiemiddele geproduseer word, asook die inkomste wat daaruit verkry word, word op so ŉ wyse onder die gemeenskap verdeel dat elkeen volgens sy eie behoefte ontvang. In sy suiwer vorm kom so ŉ stelsel nêrens te wêreld voor nie, hoewel sekere lande, waaronder die Sowjetunie en China, wel probeer om dit te bereik. 

Die teorie waaruit die gedagte van 'n kommunistiese samelewing ontstaan het, word ook Kommunisme genoem. In die 19e en die 20e eeu het verskeie politieke strominge die leer versprei. Die ideaal van gelykheid in ŉ samelewing (die grondslag van die Kommunistiese leer) is al in die antieke tyd deur die Griekse filosoof Plato geopper. Sy idees het denkers soos Thomas More (1478-1535) en Campanella (1568- 1639) beïnvloed. Die eerste Christene het ook geprobeer om gelykheid van die gemeenskapslede te bereik en in later eeue het sekere kloosterordes en godsdienstige groepe soos die wederdopers ook die ideaal nagestreef. 

Die vorm van "kommunisme" wat hulle beoefen het, het egter geen invloed gehad op die ontstaan van die politieke, ekonomiese en ideologiese leer van die Kommunisme soos dit in die 19e eeu ontwikkel het nie.

In die 17e eeu het die Engelsman Gerrard Winstanley (1609-1660) die beginsel verkondig van "elkeen volgens sy vermoë, elkeen volgens sy behoeftes". Hy was die belangrikste grondlegger van die radikale beweging, die "diggers", wat verwant was aan die radikaal-demokratiese party van die "levellers". In teenstelling met die levellers het die diggers hebsug en privaatbesit beskou as die oorsaak van alle kwaad: onderdrukking, slawerny en verarming. 'n Tydgenoot van Winstanley, James Harrington (1611-1677), het in 1656 'n boek, "Oceana", gepubliseer waarin hy die verhouding tussen ekonomiese en politieke mag uitgestippel het. Volgens hom het grondeienaars onvermydelik ook die politieke lewe oorheers: ekonomiese mag lei tot politieke mag. Politieke demokrasie is onmoontlik sonder ekonomiese demokrasie. 

In Frankryk het sekere denkers tydens en na die Franse Revolusie die idee verkondig dat ware vryheid en gelykheid nie moontlik is nie solank produksiemiddele privaatbesit bly. Ondanks die verskille in die politieke denkbeelde van skrywers soos Babeuf, De Saint-Simon, Fourier, Louis Blanc en Proudhon, bevat hul werke tog enkele ooreenstemmende kernpunte. Hul ideaal was ŉ maatskappy met gelyke ekonomiese geleenthede vir almal, waarin niemand uitgebuit sou word nie. Omdat hulle geglo het dat die mens in wese goed is en privaatbesit sleg, het hierdie sogenaamde utopiese sosialiste verwag dat die afskaffing van privaatbesit alle euwels uit die weg sou ruim. Onderling het hul denkbeelde oor die ideale natuurlike samelewing egter verskil. 

Die denke van Karl Marx (1818- 1883) het die grootste invloed op die leer van die Kommunisme gehad. Marx is geïnspireer deur onder andere die idees van die Franse Revolusie en deur die haglike omstandighede waarin die arbeiders van Engeland verkeer het. Die arbeiders was 'n industriële proletariaat wat opeengehoop in die agterbuurte van die groot stede gewoon het. Deur die omverwerping van die kapitalistiese stelsel, wat op privaatbesit van die produksiemiddele gegrond was, sou die proletariaat volgens Marx sosiale onregverdigheid en egoïsme uit die weg ruim. Hy was ook van mening dat die ekonomiese produksiewyse van ŉ maatskappy die staatsvorm daarvan bepaal. Die idees van Karl Marx is in 1848 duidelik geformuleer toe hy in samewerking met Wilhelm Friedrich Engels (1820-1 895) die Kommunistiese Manifes gepubliseer het. Die Manifes is in opdrag van die Bond van Kommuniste in Londen geskryf. In die openingsin van die Manifes konstrasteer Marx en Engels dat die kommunisme reeds oral versprei het: " Daar dwaal 'n gees deur Europa, die gees van kommunisme." In die slotgedeelte versoek hulle die kommuniste om alle demokratiese en radikale strominge te ondersteun, maar voeg by dat die doel- die vorming van die proletariaat tot 'n selfbewuste, almalomvattende klas - bereik kan word slegs deur die gewelddadige omverwerping van die sosiale struktuur. Die slotwoorde lui dan ook: "Proletariërs van die wêreld, verenig."

By die moderne Kommunisme is daar nie sprake van een politieke leer nie. In die lande waar kommunistiese stelsels toegepas word, is die oorspronklike teorie gewysig om by plaaslike toestande aan te pas. Die verskillende vorme soos die oorspronklike Marxistiese Leninisme van Lenin, die Trotskyȉsme van Leon Trotsky, die Stalinisme van Josef Stalin, die Maoïsme van Mao Zedong en die Castroïsme van Fidel Castro het egter almal die teorie van Karl Marx as grondslag.

Die denke van Karl Marx is grootliks beïnvloed deur ander beroemde filosowe soos Georg Wilhelm Friedrich Hegel , Johann Gottlieb Fichte, Immanuel Kant en Ludwig Feuerbach, asook deur die denkers van die Franse Revolusie en Engelse ekonome soos Adam Smith en John Stuart Mill. Sy geskrifte is meer 'n radikale kritiek op die werk van hierdie filosowe as wat dit 'n filosofiese stelsel op sigself is. Sy belangrikste werk na die Kommunistiese Manifes van 1848 was "Das Kapital", waarvan die eerste volume in 1867 gepubliseer is. 

Die ander twee volumes is na sy dood deur Friedrich Engels gepubliseer. Marx se wêreldbeskouing was materialisties, dit wil sê hy het die waarneembare werklikheid as die enigste werklikheid beskou. Hy het soos die ander materialiste geglo dat alles in en op die aarde materie is wat uit materie ontstaan het. Marx het egter van die ander materialiste verskil in die opsig dat hy 'n onderskeid gemaak het tussen lewelose materie aan die een kant en die mens aan die ander kant. 

Terwyl die materialiste hulle bemoei het met die vraag wat die mens is, het Marx meer belang gestel in wat die mens se denke en optrede bepaal. Volgens Marx begin die geskiedenis by die mens se drang om sekere behoeftes te bevredig. In die proses van behoeftebevrediging verrig die mens arbeid, dit wil sê hy produseer middele om sy behoeftes te bevredig. Namate die proses vorder, beweeg die mens, wat self uit die natuur ontstaan het, verder weg van die natuur. 

Deur die natuur te bemeester en tot die insig te kom van wat hom van die natuur onderskei, bereik die mens volkome menswees en daarmee 'n vrye bewussyn. Die gedagte dat die mens deel is van die materiële werklikheid en daaruit ontstaan het, is die grondslag van Marx se wêreldbeskouing en 'n ommeswaai van die idealisme van Hegel. Volgens Hegel word die mens se optrede deur idees bepaal, idees wat hy van die Absolute Idee (wat hy God noem) ontvang. 

Alles is manifestasies van die Absolute Idee, wat beteken dal mens en materie brokkies daarvan is. By Hegel geskied die wordingsproses van bo af, vanuit 'n bonatuurlike sfeer, en beweeg afwaarts na die mens. Marx het verklaar dat Hegel se filosofie "op sy kop staan" en het dit omgedraai: in plaas daarvan dat die werklikheid uit die idee ontstaan, ontstaan die idee uit die werklikheid. Die proses geskied dus van onder af boontoe en eindig met die mens se bereiking van 'n vrye bewussyn wanneer hy tot die besef kom dat hy die opperste wese is en homself geskep het. Volgens Marx is daar geen bonatuurlike sfeer nie en ontstaan godsdiens, net soos alle ander sosiale instellings, uit die mens se materiële omstandighede. 

Die bereiking van 'n vrye bewussyn deur middel van arbeid (skeppende aktiwiteit) beteken dat ekonomiese omstandighede die belangrikste faktor in die mens se omgewing is, want daardeur word sy denke en optrede bepaal. Staat, politiek, godsdiens, regspleging, ideologie, kultuur, en so meer ontstaan dus alles uit die ekonomiese struktuur en sal verander na gelang die ekonomiese omstandighede verander. Die kern van die ekonomiese lewe, volgens Marx, is die produksiemiddele, wat hy ook die produksiekragte genoem het. Die produksiekragte bevat twee elemente, naamlik die arbeidsmiddele (werktuie) en die tegniese kennis wat daarvoor aangewend word. 

Die aard van die produksiekragte beïnvloed die produksieverhoudinge, met ander woorde die verhoudinge waarin mense in die produksieproses tot mekaar staan. Die weefgetou het byvoorbeeld ŉ feodale stelsel met leenhere tot gevolg gehad, terwyl die stoomenjin 'n industrieel kapitalistiese stelsel tot gevolg gehad het. In die kapitalistiese stelsel is die produksieverhoudinge die van kapitaliste (werkgewers) aan die een kant en arbeiders (werknemers) aan die ander kant. Marx het die arbeiders die proletariaat genoem. Marx het aangevoer dat die mens in die kapitalistiese stelsel nie vry is nie (geen vrye bewussyn het nie) omdat hy van die produk van sy arbeid vervreem is. Die produk wat hy met sy arbeid vervaardig en waarin hy homself uitdruk of vergestalt, behoort nie aan hom nie maar aan die kapitalis. Die arbeider word dus van sy produk (sy selfuitdrukking) beroof. Die vervreemding word nog 'n stap verder gevoer deur gespesialiseerde stukwerk. 

Die proses van vervreemding versprei onvermydelik ook na die sogenaamde bo-strukture van die samelewing, naamlik die staat, die politiek, godsdiens en kultuur, omdat die strukture uit die ekonomiese omstandighede ontwikkel. Volgens Marx was die staat 'n instrument vir die bourgeoisie (die kapitaliste) om hul bevoorregte posisie te handhaaf. Die regspleging en die politieke lewe het die belange van die bourgeoisie weerspieël, terwyl godsdiens as opium vir die volk moes dien. 

Die kapitalistiese samelewing wat Marx ontleed het, was die van Engeland in die middel van die 19e eeu. Dit het uit die 16e eeu ontwikkel toe die ontdekking van nuwe seeroetes 'n opbloei in die handel en die stigting van kolonies tot gevolg gehad het. Die rykdom van die kapitalistiese samelewing was gegrond op opgegaarde ware. Volgens Marx is 'n "waar" enige produk wat nie in die bedryf waarin dit ontstaan het, gebruik word nie maar deur die kapitalis verruil of verkoop word. In die sin is die arbeider se arbeidskrag (sy enigste besitting) ook 'n waar omdat dit deur die kapitalis gekoop word. Omdat die kapitalis, net soos met enige ander ware, 'n wins uit die arbeider se arbeid moet maak, hou hy lone so laag moontlik en laat hy die arbeider so lank moontlik werk. 

Hy ontvang dus meer arbeid as waarvoor hy betaal, of andersom: die arbeider se vergoeding is minder as wat sy arbeidskrag werd is. Die bykomende arbeid, wat deur Marx " meerwaarde" genoem is, word deur die kapitalis gebruik vir investering in nuwe arbeidbesparende masjiene, sodat hy steeds minder arbeiders nodig het. Dit lei tot konsentrasie van kapitaal en monopolievorming, terwyl al hoe meer arbeiders werkloos word. Wanneer die arbeiders van hul uitbuiting bewus word, sal hulle teen die kapitalistiese stelsel in opstand kom en dit omverwerp. Die omverwerping van die kapitalisme is volgens Marx die onvermydelike gevolg van die ewigdurende klassestryd wat die hele geskiedkundige proses kenmerk. 

Dat dit onvermydelik en voorspelbaar is, het Marx deur middel van sy dialektiek probeer bewys. Die dialektiek is ontleen aan die van Hegel, waar- volgens 'n tese 'n antitese ontlok en die stryd tussen die twee 'n sintese tot gevolg het. So byvoorbeeld is die kapitalisme 'n sintese wat uit die feodalisme ontwikkel het. Die sintese vorm op sy beurt weer ŉ tese (kapitalisme) wat 'n antitese (die proletariaat) ontlok. Die stryd tussen die twee (die klassestryd) lei tot 'n sintese wat die beste elemente van die tese en die antitese bevat, naamlik die kommunistiese samelewing. Die dialektiek is dus die meganisme waarmee sosiale ontwikkeling plaasvind. Dit is onvermydelik omdat elke nuwe sosiale orde wat tot stand kom, reeds teenstrydighede in homself bevat. 

Marx het aangevoer dat die dialektiese proses by die bereiking van ŉ kommunistiese samelewing sal ophou omdat die kommunisme geen teenstrydighede bevat nie. Die gewelddadige omverwerping van die kapitalisme (die revolusie van die proletariaat) sou egter kon plaasvind net wanneer die proletariaat van homself as 'n klas bewus geword het. Daarom het die kommunisties-geïnspireerde politieke strominge van die 19e eeu hulle daarvoor beywer om die proletariaat te organiseer en tot revolusie aan te hits. Met die bereiking van die kommunistiese ideaal sou die "voorgeskiedenis" van die mensdom eindig en die werklike geskiedenis eers begin. Marx se teorie oor sosiale ontwikkeling bevat heelparty leemtes. 

Hy het byvoorbeeld nooit die ooreenkoms tussen die produksiekragte en die produksieverhoudinge duidelik omskryf nie en ook nie die verskil tussen die twee begrippe verduidelik nie. In sy dialektiek kom daar gapings voor. Hy kon nie verduidelik hoe die samelewing van slawebesitters noodwendig vir die feodale stelsel plek gemaak het nie en kon ook nie aandui of die verandering met 'n revolusie gepaard gegaan het nie. Hy kon ook nie bewys dat die produksiewyse van die feodale stelsel hoër was as die van die slawebesitters nie, met ander woorde dat die sintese hoër was as die tese waaruit dit ontstaan het. Marx was ook vaag omtrent die aard van die revolusie. 

Daar was volgens hom twee soorte revolusies, naamlik 'n katastrofiese revolusie, waardeur die ou orde skielik en gewelddadig omvergewerp word, en 'n permanente revolusie, waardeur daar 'n bondgenootskap of koalisie tussen die proletariaat en die kleinburgery ontstaan. Nadat die koalisie 'n oorwinning behaal het, word die gesag geleidelik van die klein burgers na die proletariaat oorgedra. Hy het nie daarin geslaag om die twee soorte revolusies met mekaar te versoen nie. Die leemtes en teenstrydighede in sy teorie het daartoe aanleiding gegee dat latere volgelinge dit steeds verskillend geïnterpreteer het.

Sowel Marx as Engels het hulle aktief met die revolusie besig gehou. Hulle het gesamentlik die stigting van die Eerste Internasionale georganiseer, 'n vereniging wat die arbeiderbewegings van verskillende lande saamgesnoer het. In 1864 het Duitse, Franse, Poolse, Switserse, Italiaanse en Engelse sosialiste vir die eerste keer in Londen byeengekom en 'n program van aksie opgestel. Die organisasie het daarna nog verskeie internasionale kongresse gehou. Die arbeiderbeweging het internasionaal ook meer eenvormig geword en in die meeste lande aansluiting gevind by die reeds bestaande sosialistiese partye. Kort na Marx se dood is die sosialistiese Fabian Society in Londen gestig. Veertig jaar na die publikasie van die Kommunistiese manifes was daar nog geen teken van die einde van die kapitalisme in Engeland nie en ten spyte van herhaalde krisisse het die proletariaat nog nie in opstand gekom nie. In die kapitalistiese lande het die omstandighede van die arbeiders selfs verbeter: vakbonde, stemreg, sosiale wette, ensovoorts het daartoe bygedra. Hierdie situasie het 'n invloed op die Kommunistiese denke en die verwerkliking daarvan gehad. Die vroeëre radikalisme het verdwyn en plek gemaak vir die matigheid van die Fabian-sosialiste, wat verbeterings binne die bestaande stelsel nagestreef het. Van 'n gewelddadige revolusie was daar nie meer sprake nie. Dieselfde ontwikkeling het ook op die Europese vasteland voorgekom. In Duitsland was Karl Kautsky (1854- 1938) van die Sosiaal-Demokratiese party die leidende teoretikus na die dood van Engels in 1895. Hy het. net soos sekere van sy tydgenote, die wetenskaplike grondigheid van sommige Marxistiese stellings bevraagteken. Hy het onder andere die idee van ŉ gewelddadige revolusie verwerp, terwyl Eduard Bernstein (1850-1932) aangevoer het dat die klassestryd in intensiteit eerder afneem as toeneem. Die uiteenlopende kritiek op die teorie van Marx was die gevolg van ontwikkelinge na 1850 wat die teorie in botsing met die werklikheid gebring het.

Die eerste Russiese vertaling van "Das Kapital" het reeds in 1872 verskyn, maar die oorwegend agrariese Rusland was in daardie stadium nog nie ryp vir die Marxisme nie. Revolusies was egter geen onbekende verskynsel in tsaristiese Rusland nie en ten spyte van die afskaffing van lyfeienskap in 1861 het 'n versetbeweging, bekend as die Narodniki, teen 1870 ontstaan. Die leiers was S.G. Netsjajev (1847- 1882) en P.N. Tkatsjov (1844- 1885), wat 'n organisasie gestig het wat in vele opsigte as model gedien het vir die organisasie wat Lenin (1870-1924) later vir die Bolsjewiste ontwikkel het. 

Volgens Netsjajev moes streng gedissiplineerde selle oral in Rusland gestig word met die uitsluitlike doel om die tsaristiese regime omver te werp. In teenstelling met die anargis Michail Bakoenin (1814- 1876) het Tkatsjov aangevoer dat die staat nie deur die revolusie vernietig moes word nie maar deur die revolusionêre diktatuur oorgeneem moes word. Die oorname moes deur 'n streng gedissiplineerde, sentralisties- sosialistiese party geskied. Industriële kapitalisme het eers aan die einde van die 19e eeu in Rusland posgevat. 

Daar kon volgens die Marxistiese teorie dus nie sprake wees van 'n sosialistiese revolusie nie, want volgens Marx moes die kapitalisme eers volkome ontwikkel en 'n bloeityd beleef voordat dit (onvermydelik) deur ŉ sosialistiese revolusie beëindig sou word. Boonop was die revolusionêre tradisie nog altyd die van populisme, dit wil sê die revolusie moes spontaan uit die volk ontstaan en die revolusionêre leiers se taak was bloot om hulle daarop voor te berei. Lenin (gebore Wladimir Oeljanof) was teen 1890 al 'n oortuigde Marxis en 'n erkende leier van die Russiese revolusionêre beweging. Hy het egter verklaar dat Marx se teorie onvolledig was en dat dit deur sosialiste in alle rigtings verder ontwikkel moes word. 

Hy het aangevoer dat die Russiese proletariaat op eie krag slegs ŉ "vakbondbewussyn" in plaas van ŉ "revolusionêre bewussyn" kon ontwikkel, dit wil sê die werkers sou met blote sosiale hervormings tevrede wees sonder om vir ŉ algehele sosiale omwenteling te veg. Volgens Lenin het die proletariaat 'n "voorhoedeparty" nodig gehad om 'n sosiale bewussyn ('n bewuswording van hul klas) by hom te kweek. Die party moes die weg na die revolusie aandui en daarna namens die proletariaat die diktatuur uitoefen. Lenin het die Marxistiese begrip "diktatuur van die proletariaat" vervang deur "diktatuur van die proletariaat en die kleinboere". Dit was nodig omdat Rusland meer kleinboere as arbeiders gehad het en 'n bondgenootskap tussen die twee 'n voorvereiste vir 'n revolusie was. 

Onder leiding van die diktatuur sou nie net die produksiemiddele nie maar ook die landbougrond gesamentlike besit word. In 1903 het Lenin met sy gewysigde Marxisme 'n breuk in die Russiese Sosiaal-Demokratiese Arbeiderparty veroorsaak. Twee groepe het binne die party ontstaan, naamlik die Mensjewiste (minderheid), gelei deur Julius Martov, en die Bolsjewiste (meerderheid), gelei deur Lenin. Die Mensjewiste was verteenwoordigend van dogmatiese Marxisme. Hulle het geglo dat die kapitalisme in Rusland eers volkome moes ontwikkel voordat die revolusie van die proletariaat kon plaasvind en dat samewerking met die liberale bourgeoisie noodsaaklik was. 

Hulle was ook ten gunste van 'n demokratiese grondwet. Die Bolsjewiste was voorstanders van ŉ diktatuur van die proletariaat en kleinboere onder leiding van ŉ geselekteerde, militante party. In 1912 het die Bolsjewiste hul eie party gestig en in 1917, nadat ŉ revolusie in Rusland uitgebreek het, het hulle die tydelike regering van die Mensjewiste omvergewerp en die bewind oorgeneem. Lenin het opposisiepartye sowel as kritici onder die Bolsjewiste uitgeskakel sodat die Bolsjewiste (of Kommuniste) teen 1921 'n monolitiese party in beheer van alle aspekte van die openbare lewe in Rusland was. Len in het, net so os Marx, die staat beskou as 'n middel waarmee een klas 'n ander klas kon onderdruk. 

Omdat die meerderheid van die proletariaat na die revolusie die minderheid van die bourgeoisie sou onderdruk, kon die staatsapparaat volgens Lenin veel kleiner wees as veer die revolusie. Namate die Kommunisme gedy, sou die staat geleidelik afsterf. Die arbeidersbevolking sou dan sommige van die vroeëre staatspligte oorneem, byvoorbeeld in die vorm van ŉ burgermilisie in plaas van ŉ beroepspolisiemag of van ŉ wasvrou wat tegelykertyd ook burgemeester is.

Die Tweede Internasionale van Sosialistiese Partye wat in 1889 in Parys gestig is, was in Lenin se oë ŉ mislukking omdat die kongres geen verenigde front teen die patriotiese oorlogspogings van hul onderskeie vaderlande tydens die Eerste Wêreldoorlog (1914- 1918) kon vorm nie. Lenin het die oorlog as ŉ suiwer imperialistiese oorlog beskou. Imperialisme (gegrond op die besit van kolonies en voortspruitend uit monopolievorming) was volgens hom die hoogste en laaste stadium van die kapitalisme. Hy het 'n beroep op die proletariaat van die oorlogvoerende lande gedoen om die imperialistiese oorlog te verander in 'n burgeroorlog en 'n sosialistiese revolusie te bewerkstellig. 

Daar is slegs in Rusland aan hierdie oproep gehoor gegee. Die oorwinning wat die Bolsjewiste in Rusland behaal het, het na die oorlog nuwe prestige aan Sosialiste in Europa verleen. By die eerste kongres van die Derde Internasionale (Komintern) wat in 1919 op inisiatief van Lenin in Moskou gehou is, het Rusland, wat die vorige jaar 'n Sowjetstaat geword het, die leiding geneem. Die besluite van die kongres was 'n weerspieëling van Lenin se idee van die Marxisme (Leninisme). Die afgevaardigdes uit Europa moes almal aan 21 voorwaardes voldoen wat daarop gemik was om 'n de1initiewe breuk tussen die kommunistiese partye en die ouer sosialistiese partye te bewerkstellig. 'n Besluit van die kongres het bepaal dat die nuwe partye wat van die sosialiste wegbreek, almal die woord "kommunisties" in hul naam moes hê. 

Die kommunistiese partye moes as instrumente dien vir die bevryding van die proletariaat. Hulle moes sterk gesentraliseerd wees, gereeld hul geledere suiwer, oor ŉ propagandistiese pers beskik, hulle vir 'n wêreldrevolusie beywer en kant kies teen die Sosiaal-Demokrate, wat net blote hervormings sonder 'n revolusie verlang het. Die Komintern het wêreldkommunisme van 'n uitgewerkte program voorsien en vee I daartoe bygedra dat dit in Europa stewig wortel geskiet en ook na ander dele van die wêreld begin versprei het. Die Sowjetunie was tegelykertyd die voorbeeld en die leier. Die onbetwiste leierskap van die Sowjetunie het duidelik geblyk toe Lenin in 1921 die Komintern met sy sogenaamde Nuwe Ekonomiese Beleid (NEB) gekonfronteer het. Die NEB (1921-1924) het onder meer voorsiening gemaak vir klein private ondernemings in die Sowjetunie. Terselfdertyd het Lenin toenadering tot die Sosialiste en Liberaliste aan- beveel en revolusionêre "avonture" veroordeel ten einde die Kommunistiese Sowjetunie vir die kapitalistiese lande meer aanvaarbaar te maak.

Na Lenin se dood in 1924 het 'n ideologiese stryd tussen Leon Trotsky (1879-1940) en Josef Stalin (1879-1953) ontstaan. Trotsky het aangevoer dat samelewings nie, soos deur Marx beskryf, gelykmatig volgens 'n vaste patroon ontwikkel nie maar juis ongelykmatig, waardeur 'n voortdurende reeks revolusies nodig is. Hy het gewys op die noodsaaklikheid dat revolusionêre situasies oral in die wêreld gevind of geskep moet word, dat ŉ revolusionêre bewussyn by die proletariaat gekweek moet word en dat die party altyd vir revolusionêre neigings vatbaar moet wees. 

In teenstelling met Trotsky se teorie van 'n wêreldwye of "permanente" revolusie het Stalin ŉ beleid van "sosialisme in een land" voorgestaan. Hy het, net soos Lenin, geglo dat dit moontlik is om die Kommunisme in een land te vestig sonder om te wag op revolusies in ander kapitalistiese lande. Hy het egter gevrees dat die kapitalistiese lande sou probeer om die Russiese Revolusie ongedaan te maak en het daarom die proses van sosialisering versnel. 

Hy het sy sleutelposisie in die Sentrale Komitee van die Kommunistiese Party gebruik om diktatoriale magte te bekom, alle teenkanting uit te skakel en Trotsky te verban (1929). Die beleid wat later as Stalinisme bekend geword het, was in werklikheid 'n versnelde voortsetting van ortodokse Marxistiese Leninisme: versnelde industrialisasie ten koste van die landbou en (teen 1928) versnelde. gedwonge kollektivisering van die landbou. Stalin het egter van Lenin verskil in die opsig dat hy as gevolg van die versnelde sosialisering 'n ooreenstemmende intensivering van die klassestryd te wagte was en derhalwe 'n binnelandse skrikbewind gevoer het. Elke sosiale groep in die Sowjetunie is deur Stalin se terreur geraak. 

Die Kommunistiese Party is telkens gesuiwer, lojale Kommuniste is geskors, veroordeel, verban of vermoor. Miljoene dwangarbeiders het talle kanale, fabrieke en dam me gebou. Die staatsapparaat, die onderwys, wetenskap en nywerheid is deur talle suiwerings geteister. In die proses van sosialisering het die klem op nasionalisme eerder as op internasionalisme geval. In die Komintern het Stalin voortgegaan om die Sowjetunie se belange voorop te stel en slaafse navolging van Moskou te eis. In 1928 is die Verenigde Front-beleid waarmee Lenin in 1921 begin het, laat vaar en is die Sosiaal-Demokrate en Liberaliste weer eens as vyande bestempel, net soos die Fasciste later. In 1935 is die Verenigde Front-beleid in ere herstel en is Kommuniste in Europa versoek om saam met die Sosialiste teen die Fascisme te veg. 

In 1939, toe die Sowjetunie 'n verdrag vir gebiedsuitbreiding met Nazi-Duitsland sluit, is anti-Fascisme veroordeel omdat Stalin verklaar het dat die Fascisme nie so 'n groot boosheid soos die kapitalisme was nie. Die talle beleidveranderinge is elke keer deur die Sowjetunie se eie belange gepaal en nie deur die van wêreldkommunisme nie. Stalin se voorbeeld is deur die leiers van die ander Kommunistiese partye gevolg. Hulle het, net soos Stalin, met behulp van persoonlike agente hul gesag uitgeoefen, eerder as deur middel van die party. Die party as instelling het gevolglik agteruitgegaan. Sowjet-oorheersing van die Komintern en die sterk sentralisasie van die Komintern se bestuursapparate het dus daarvoor gesorg dat wêreldkommunisme voor die Tweede Wêreldoorlog 'n monolitiese beweging was.

Na die Tweede Wêreldoorlog, waaruit die Sowjetunie as 'n groot moondheid getree het, het die Kommunisme vinnig na groot dele van Europa en Asië versprei. Teen die middel van die 20e eeu het dit ook vastrapplek in Afrika en Latyns-Amerika gekry. Die vinnige verspreiding oor groot en uiteenlopende gebiede het onvermydelik daartoe gelei dat die beweging sy monolitiese karakter verloor het. Die tradisionele Marxistiese Leninisme en Stalinisme, soos voorgeskryf deur Moskou, was nie noodwendig vir ander Kommunistiese lande, elk met sy eie omstandighede, aanvaarbaar nie. So het Maoïsme byvoorbeeld in Asië ontstaan, Titoïsme in Europa en Castroïsme in Latyns-Amerika.

Die Sowjet-leërs wat in 1945 na Berlyn opgeruk het, het die een Oos-Europese staat na die ander "bevry". Onder die wakende oog van Moskou was Kommunistiese partye teen 1949 in al hierdie lande (Albanië, Bulgarye, Roemenië, Pole, Tsjeggo-Slowakye, Oos-Duitsland en Joego-Slawië) aan die bewind. Die Kommunistiese oorname het in die meeste gevalle in drie fases geskied. Tydens die eerste fase was daar 'n ware koalisie tussen Sosialiste en Kommuniste. In die tweede fase het die koalisie oënskynlik voortgeduur maar is die werklike sleutelposisies deur Kommuniste gevul. 

In die derde fase is die Sosialiste gedwing om met die Kommuniste saam te smelt. Die Kommunistiese partye in Oos-Europa het reeds voor die Tweede Wêreldoorlog bestaan en het tydens die oorlog groot aansien verwerf vanweë hul aktiewe verset teen die Duitse besetting. Hulle het tot die Komintern behoort, was op Sowjet-lees geskoei en was dus aanhangers van die Stalinisme. Joego-Slawië was egter 'n uitsondering. Die spesifieke wyse waarop die Kommuniste onder leiding van Josip Tito in Joego-Slawië aan die bewind gekom het, die wyse waarop die land sy posisie teenoor Moskou verdedig het en die teoretiese en praktiese afwyking wat dit ten opsigte van Marxistiese Leninisme nagevolg het, regverdig die gebruik om van die Joego-Slawiese opvattings oor die staat en maatskappy as "Titoïsme" te praat. 

Aan die einde van die Tweede Wêreldoorlog het die ondergrondse Kommunistiese party in Joego-Slawië reeds 'n staatsapparaat gereed gehad waarmee hy die bewind kon oorneem. Tito is aangewys as president. Die Joego-Slawiese praktyk het geteer dat ŉ sosialistiese oorwinning wel op ŉ ander wyse as die Russiese Revolusie kon geskied en dat die veelheid van historiese bewegings nie na een enkele vorm herlei kon word nie. Bowendien het die Joego-Slawe geweier om die Stalinisme te aanvaar. 

Gedwonge kollektivisering van die landbou volgens die Sowjet-model is deur Joego-Slawië afgewys, terwyl kleinskaalse private ondernemings aangemoedig word. Daar word gewaak teen oordrewe nasionalisme en burokrasie. Joego-Slawië maak daarop aanspraak dat hy die enigste Kommunistiese land is wat die ideaal van die verdwyning van die staat geleidelik verwesenlik: die staat beheer die ekonomiese en sosiale lewe nie so vol kame soos in die ander Kommunistiese lande nie. In sy buitelandse beleid weier hy om aan een van die twee magsblokke (Oos en Wes) gebonde te wees. 

Die ontstaan van Titoïsme het op aandrang van die Sowjetunie 'n verskerping van Stalinisme in die ander Oos-Europese lande tot gevolg gehad en in 1948 is Joego-Slawië uit die Kominform geskors. Die Kominform (Kommunistiese Informasieburo) is in 1947 gestig om die ou Derde Internasionale te vervang en slegs die Oos-Europese lande en die Kommunistiese partye van Frankryk en Italië is toegelaat om hulle hierby aan te sluit. Tot en met die laat 1980s was die hele Oos-Europa, met uitsondering van Joego-Slawië en Albanië, onder die Sowjetunie se invloedsfeer. Hoewel verskeie variasies van (gewoonlik meer liberale) Kommunisme al in lande soos Pole, Hongarye en Tsjeggo-Slowakye ontstaan het en weer deur die Sowjetunie onderdruk is. Albanië het in die laat vyftigerjare afvallig van Moskou geword weens die beleid van destalinisasie wat in 1956 deur Nikita Chroesjtsjof ingevoer is. Na 'n breuk tussen Moskou en Beijing ontstaan het, was Albanië 'n Chinese satellietstaat.

Net soos in Europa is die vinnige verspreiding van die Kommunisme in Asië ook grotendeels aan die Tweede Wêreldoorlog toe te skryf. Die Kommunistiese partye in die lande van Suidoos-Asië is versterk deurdat hulle deelgeneem het aan en in baie gevalle die leiding geneem het in die nasionale verset teen Westerse koloniale oorheersing en Japanse imperialisme. Na die oorlog het die koloniale moondhede, wat weer hul besittings opgeëis het, die nasionaliste soms in die arms van die Kommunisme gedryf, byvoorbeeld in Indo-China, waar ŉ guerrillastryd in 1946 teen die Franse ontstaan het. 

Die stryd het na die onttrekking van Frankryk in 1954 in 'n volskaalse oorlog ontvlam wat eers in 1973 met die totstandkoming van 'n verenigde Vietnam beëindig is. Sedertdien het Laos en Kambodja ook onder Kommunistiese bewind gekom. Om die Japanse oorgawe te vergemaklik, is Korea in 1945 in twee verdeel: Noord-Korea was onder die invloed van die Sowjetunie en Suid-Korea onder die invloed van die VSA. 

Die Kommunistiese noorde se aanval op die suide in 1950 het tot ŉ volskaalse oorlog gelei wat eers in 1953 beëindig is. Noord-Korea het Kommunisties gebly. Die belangrikste gebeurtenis in Asië was die stigting van Kommunistiese China (die Volksrepubliek China) in 1949 onder leiding van Mao Zedong. Hoewel die Kommunistiese Party van China onder toesig van die Komintern ontwikkel en Mao in Marxistiese terme gedink het, het die Chinese Revolusie op 'n heel ander wyse as die Russiese Revolusie geskied. Dit is deur 'n langdurige guerrillastryd voorafgegaan waarin nasionalisme en die eie Chinese kulturele tradisie 'n groot rol gespeel het. Die toepassing van Chinese Marxisme (Maoïsme) in die praktyk in die loop van die vyftigerjare het teen 1960 ŉ definitiewe breuk tussen Beijing en Moskou veroorsaak. 

Die Chinese Revolusie, in teenstelling met die Russiese, was onmiskenbaar 'n boererevolusie. Mao was reeds in 1935 daarvan oortuig dat die boere, wat 'n onmisbare rol in die voortsetting van die guerrillastryd gespeel het, na die Kommunistiese oorwinning die wesenlike krag van die revolusionêre proses moes vorm. Hierdie siening was in regstreekse botsing met die beleid van Stalin en die Komintern, wat die klem op industrialisasie laat val het. Mao het ook van ortodokse Marxisme afgewyk in die opsig dat hy die sogenaamde "eerste fase" van die revolusie (samewerking met die bourgeoisie) oorgeslaan en sedert 1939 die Kommuniste die leiding laat neem het. In ortodokse Marxisme speel die massa 'n veel passiewer rol as in die Maoïsme. 

Volgens die Maoïsme moet die Kommunistiese Party in voortdurende dialoog met die massa verkeer en hom in baie opsigte deur die massa laat lei. In Moskou, daarenteen, word veel meer op ŉ tegnokratiese elite vertrou. In die Maoïsme val die klem veeI sterker op die menslike wil as ŉ faktor in die geskiedenis, in teenstelling met die rasionele beplanning en burokratiese leiding in die Sowjetunie. Om die rede het Mao die kollektivisering van die massa as 'n voorvereiste vir die kollektivisering van die landbou gestel. 

Die begrip teenstellings staan sentraal in die Maoïstiese leer. Die dialektiese proses het volgens Mao nie na die revolusie opgehou nie, want dit sou stagnasie van die sosiale ontwikkeling impliseer. Die gedagte dat teenstellings binne die sosiale struktuur ook na die revolusie ontstaan en opgelos moet word, hou verband met Mao se siening van "permanente revolusie": die massa moet voortdurend gemobiliseer word ten einde die revolusie vorentoe te dra en te verhoed dat die heersende klas "bourgeois" word. Hiervan was die Kulturele Rewolusie in China (1966/ 67) 'n voorbeeld. 

China het die Sowjetunie nie beskou as 'n kommunistiese staat nie, maar as 'n tegnokrasie wat onbevoeg was om die leiding in die wêreldrevolusie te neem. Die wêreldrevolusie moet, volgens Mao, die kapitalistiese lande via die Derde Wêreld bereik. Daarom dat China, nog voor die Sowjetunie, ŉ groot belangstelling in die Derde Wêreld en veral in Afrika begin toon het. Die verset teen tegnokrasie het by baie jeugdiges in die Weste weerklank gevind en 'n belangstelling in die Volksrepubliek China laat ontstaan. Daardeur is die ideologiese verdeling wat die Kommunisme sedert die Tweede Wêreldoorlog kenmerk, nog verder beklemtoon.

Kuba was die eerste Latyns-Amerikaanse land waar die Kommunisme geseëvier het en is tot dusver die enigste land waar dit staande gebly het. Die revolusie is in 1959 deur Fidel Castro bewerkstellig. Daar bestaan groot verskille tussen Castroïsme en die Kommunistiese partye van die ander Latyns-Amerikaanse lande, wat hul leiding van Moskou ontvang. Die verskille geld veral ten opsigte van die bewerkstelliging van die Kommunistiese revolusie in Latyns-Amerika. Volgens die Sowjetunie was Latyns-Amerika nog half-feodaal en halfkoloniaal. 

Die revolusie moet derhalwe 'n demokratiese karakter hê en kan slegs deur middel van ŉ koalisie tussen die arbeiders, kleinboere en nasionale bourgeoisie slaag. Die revolusie moet in die stede gesentreer wees en die voorhoede moet deur die Kommunistiese Party gevorm word. Daarenteen beskou Castro, net soos die Chinese, die platteland as van groter belang omdat hy self die Kubaanse Revolusie met behulp van die kleinboere bewerkstellig het. 

Vir hom speel die (plattelandse) partisane dus 'n belangriker rol as die (stedelike) party. Castro is in die eerste plek 'n nasionalis en dan eers 'n Marxis. Hoewel Kuba in die ideologiese stryd in die Kommunistiese wêreld aanvanklik 'n ongebonde houding ingeneem het, was hy sedert die vroeë sewentigerjare in toenemende mate van Sowjet-bystand afhanklik en derhalwe in die Sowjet-invloedsfeer. Die owerheidsbeleid is ook dienooreenkomstig gewysig om by die Sowjet-model aan te pas.

Castro se bewind was ernstig getoets in die nasleep van die Sowjet-ineenstorting in 1991 (bekend in Kuba as die Spesiale Tydperk). Die land het 'n ernstige ekonomiese afswaai beleef as gevolg van die onttrekking van Sowjet-subsidies jaarliks van $ 4 miljard tot $ 6 miljard, wat gevolglik effekte soos voedsel- en brandstoftekorte tot gevolg het. Kuba het sedertdien 'n nuwe bron van hulp en ondersteuning in die Volksrepubliek van China gevind. Daarbenewens het Hugo Chávez, voormalige president van Venezuela, en Evo Morales, president van Bolivia, bondgenote geword en albei lande is groot olie- en gas uitvoerders.

In Noord-Afrika, net soos in die res van die Arabiese wêreld, het die Kommunisme nie veel welslae behaal nie. Ter wille van ekonomiese en militêre bystand van die Sowjetunie was Kommunistiese partye wel toegelaat solank hulle nie revolusionêre aktiwiteite onderneem het nie. Die Marxisme word beskou as "goddeloos" en onversoenbaar met die Islamitiese kultuur. In Egipte het die voormalige president Gamal Abdel Nasser, wat in 1952 aan die bewind gekom het, wel 'n gematigde vorm van sosialisme, bekend as Arabiese Sosialisme, ingevoer. Die Suezkanaal, groot handelsondernemings en nywerhede is genasionaliseer, terwyl private grondbesit tot 'n vasgestelde maksimum beperk is. 

Daar het enige ooreenkoms met die Kommunisme egter opgehou. Afrika suid van die Sahara het eers aan die einde van die vyftigerjare die belangstelling van die Kommunistiese wêreld (China sowel as die Sowjetunie) gewek. Die Chinese en die Sowjet-offensief in Afrika was onafhanklik van mekaar en dikwels in regstreekse konflik. Sedert die laat sestigerjare was Afrika die middelpunt van die Sowjetunie en China se stryd om leierskap van die Kommunistiese wêreld, en Kuba het ook aan die kant van die Sowjetunie toegetree.

'n Spesiale departement vir Afrika was in 1958 deur die Sowjetunie se departement van buitelandse sake gestig en het binne 3 jaar soveel welslae behaal dat dit in twee verdeel is. Die Tweede Departement vir Afrika was verantwoordelik vir Afrika suid van die Sahara en het so groot geword dat dit self ook later in twee verdeel is. Die Sowjetunie se teenwoordigheid in Afrika het gespruit uit 'n begeerte om die vasteland (die wêreld se tweede grootste) vir die Sowjetblok te wen, nie net ter wille van die enorme ekonomiese voordeel wat hy daaruit kan put nie, maar ook ter wille van die strategiese waarde in terme van die Koue Oorlog. Die inlywing van Afrika by die Sowjetblok moes egter sonder geweld geskied, dit wil sê sonder 'n gewelddadige konfrontasie tussen die Ooste en die Weste, wat 'n kernoorlog kon ontketen. 

Nasionalistiese bewegings was egter aangemoedig om nie voor geweld terug te deins nie. Dit het voorsiening gemaak vir 'n stryd teen neo-kolonialisme, met ander woorde die nuwe state moet ekonomies onafhanklik van die Westerse moondhede word. Dit soud bewerkstellig deur die verskaffing van ekonomiese en tegniese hulp deur die Sowjetunie, waardeur die Russe ook beheer oor die verdere ekonomiese beplanning van die state sou verkry. Daarna moes daar ontslae geraak word van leiers wat hulle teen Kommunistiese druk verset of wat nie sterk genoeg in hul pro-Kommunistiese optrede is nie, en in die laaste fase moet hulle vervang word deur jonger leiers wat in die Sowjetunie of in sy satellietstate opgelei en geïndoktrineer is. 

Ontwikkelings in Afrika sedert 1962 het die Sowjet-program egter heeltemal verongeluk. Die eerste fase het byvoorbeeld oorbodig geword omdat die Westerse moondhede geredelik van hul kolonies afstand gedoen het en is net ten opsigte van die Portugese kolonies toegepas. Die tweede fase het haas onuitvoerbaar geword omdat Afrika se afhanklikheid van die Westerse ekonomieë onderskat is en die beplande ekonomiese hulp uit die Sowjetunie dus onvoldoende was. Die derde en die vierde fase is in die wiele gery deur die Afrika-nasionalisme, waarvan die krag ook deur die Sowjetunie onderskat was. Dit het geblyk dat die Afrika-leiers, nadat hulle eers aan die bewind gekom het, verkies het om 'n konserwatiewe koers in te slaan en nie revolusionêre aktiwiteit in hul eie lande wou duld nie. Hulle was gretig om ekonomiese en tegniese hulp van die Sowjetunie sowel as van die Weste te ontvang, maar sonder om daarmee hul selfstandigheid prys te gee. 

Die gedagte aan 'n onbuigsame program vir Afrika is deur die Sowjetunie laat vaar. In sy taktiek daarna het die staat daarop gekonsentreer om die vertroue van die Afrikastate te wen, hoofsaaklik deur 'n aansienlike bydrae tot hul ekonomiese en politieke stabiliteit te lewer. Daar was ook besliste pogings aangewend om politieke en intellektuele leiers vir die Moskou-ideologie te wen. China se benadering tot Afrika het verskil in baie opsigte van die van die Sowjetunie. In ooreenstemming met Mao se teorie oor permanente revolusie het China oorlog as die hoogste vorm van stryd beskou, waardeur teenstellings tussen klasse en tussen nasies opgelos moet word. Bloedige revolusies was beskou as deel van 'n groter wêreldskema. 

Anders as die Sowjetunie het China dit as onmoontlik beskou om Afrika by 'n Chinese ryk in te lyf, maar 'n chaotiese en deur revolusie geteisterde Afrika sou vir China 'n belangrike strategiese wapen teen die Weste wees. Sowjet-teenwoordigheid in Afrika was vir China net so ongewens soos die van die Westerse lande. Chinese indringing in Afrika het in 1955 begin met die opening van ŉ ambassade in Kaïro en het in die daaropvolgende dekade so vinnig gevorder dat talle organisasies in die lewe geroep is om die kontak met die Afrikalande te handhaaf. Die organisasies wass almal oënskynlik ekonomies of kultureel van aard, maar die meeste van hulle het politieke doelwitte en was direk aan die Chinese premier verantwoordelik. 

Die Kommissie vir Kulturele Betrekkinge was byvoorbeeld belas met die taak om rekrute vir guerrilla-oorlogvoering in Afrika te werf en op te lei, terwyl die China-Afrika- Vriendskapsgenootskap verantwoordelik was vir politieke ondermyning. Die Arabiese lande in Afrika, veral Egipte, was spoedig deur China afgeskryf as " imperialistiese werktuie" (waarby die Sowjetunie ook as imperialisties bestempel word) en meer aandag is aan Afrika suid van die Sahara geskenk, waar Maoïsme 'n vrugbaarder bodem gevind het. Vir die Swart state was Maoïsme met sy beklemtoning van revolusie as 'n aanvaarbare strydmiddel aanlokliker as die meer besadigde en "intellektuele" Sowjet-Marxisme. 

Boonop het China homself as deel van die Derde Wêreld voorgedoen en as 'n land wat self "koloniale onderdrukking" verduur het totdat hy hom deur middel van 'n revolusie "bevry" het. Kultureel en ekonomies het agrariese China, wat tot onlangs self 'n onderontwikkelde land was, meer met Afrika gemeen as die Sowjetunie. Daarom dat ekonomiese en tegniese bystand van China so geredelik deur Afrika aanvaar word. Net soos die Sowjetunie het China ook die krag van Swart nasionalisme onderskat-en ernstige terugslae beleef, veral in die middel-sestigerjare toe verskeie regerings wat onder Chinese invloed was, in ŉ reeks staatsgrepe omvergewerp is. China het sy dreigemente en militante voorskrywery aan Afrikastate laat vaar en ook 'n nuwe taktiek begin volg. 

Op alle terreine van die ekonomiese lewe lewer hy soveel hulp en rentevrye lenings dat sy bystand in verskeie lande onontbeerlik vir verdere ontwikkeling geword het, veral in Tanzanië. Hoewel slegs 'n geringe getal Afrikalande (Angola, Mosambiek, Benin en Madagaskar) ŉ Marxistiese regeringstelsel het, kom sosialisme in 'n verskeidenheid van vorme in baie van die ander lande voor. Hul vatbaarheid vir invloede uit die Kommunistiese wêreld (die Sowjetunie en China) is nie soseer ideologies van aard nie, maar ekonomies. Dit is die vatbaarheid wat deur die Kommunisme uitgebuit kon word.

In 1915 het 'n deel van die Arbeiderparty weggebreek en ŉ organisasie, die International Socialist League, gestig. Sy amptelike spreekbuis was 'n publikasie genaamd die International. Ander linksgesinde groepe in Suid-Afrika in daardie jare was die Cape Communist Party, die Social Democratic Federation, die Durban Marxian Club en die Jewish Socialist Society. Hierdie organisasies het by 'n kongres in Johannesburg (Januarie- Maart 1921) besluit om die Suid-Afrikaanse Kommunistiese Party te stig. 

Die stigtingskongres is in Julie/ Augustus 1921 in Kaapstad gehou. Die amptelike publikasie van die SAKP was "The Worker", waarmee die "International" saamgesmelt het. Meer as die helfte van die blad is in Swart tale gepubliseer omdat daar veral gepoog is om die Swart arbeiders by die Kommunistiese beweging te betrek. Die sekretaris van die party, W.H. Andrews, het die SAKP in 1923/24 in die Derde Internasionale in Moskou verteenwoordig. 

Die internasionale se inmenging met die SAKP se beleid het in 1927 tot 'n skeuring in die party gelei en verskeie van die leiers, onder wie Andrews, is deur Moskou geskors. Die aksieprogram wat in 1927 deur die party op voorskrif van Moskou opgestel is, was onder meer daarop gemik om alle beperkende maatreëls ten opsigte van arbeiders (Blank sowel as Swart) en hul organisasies op te het, grondbesit te herverdeel, gratis onderwys vir almal te bekom en die Kaapse stem reg vir Nie-Blankes na die ander provinsies uit te brei. 

Kort voordat die Wet op die Onderdrukking van die Kommunisme (No. 44 van 1950) op 17 Julie 1950 van krag geword het, het die SAKP self ontbind en ondergronds gegaan. Sommige van die partylede het beheer verkry oor Swart politieke organisasies soos die African National Congress. Na sy verbanning het die SAKP sy aktiwiteite in Brittanje voortgesit. ŉ Marxisties-Leninistiese program vir Suid-Afrika wat in 1962 deur die Sentrale Komitee van die party opgestel is, aanvaar die beleid van ondermyning en gewelddadige revolusie. Die Suid-Afrikaanse situasie word as 'n spesiale soort kolonialisme beskou en 'n regering soortgelyk aan die van die "volksdemokrasieë" van Oos-Europa word vir Suid-Afrika in die vooruitsig gestel. Op 2 Februarie 1990 het die regering die SAKP, die ANC, die PAC en ander verbode partye en organisasies ontban. Tydens die eerste demokratiese en veelrassige parlementsverkiesings van April 1994 het die SAKP nie as 'n onafhanklike party aan die verkiesing deelgeneem nie, maar sy lede aangemoedig om die ANC te steun. Die ANC het die verkiesing gewen en in sy kabinet het die nuwe president, Nelson Mandela, 'n aantal lede van die SAKP / ANC aangestel, insluitende Joe Slovo as die Minister van Behuising.




</doc>
<doc id="24308" url="https://af.wikipedia.org/wiki?curid=24308" title="Oudenaarde">
Oudenaarde

Oudenaarde (Frans: "Audenarde") is 'n Belgiese stad in die suidweste van die Vlaamse provinsie Oos-Vlaandere en het 'n oppervlakte van 68 km² en sowat 30 000 inwoners (2011).



</doc>
<doc id="24315" url="https://af.wikipedia.org/wiki?curid=24315" title="SV Linx">
SV Linx

SV Linx is 'n sportklub in Rheinau in die deelstaat Baden-Württemberg in Duitsland, veral bekend vir sy sokkerafdeling. Behalwe sokker, het die klub ook onder meer afdelings vir damesgimnastiek en vlugbal. "Linx" is 'n dorpsdeel van Rheinau.

Die klub is in 1949 gestig, maar het sy vroeë jare in die laer ligas deurgebring en kon eers in 1981 die eerste keer die vierde vlak van die Duitse sokkerstruktuur haal (op daardie stadium die "Verbandsliga Suid-Baden").

Die klub se grootste prestasie was om in 1994 die "Südbadischer Pokal" (Suid-Badenbeker) te wen en daarmee vir die hoofrondte van DFB-Pokal te kwalifiseer, waar daar in die eerste rondte met 1-2 teen FC Schalke 04 verloor is.



</doc>
<doc id="24325" url="https://af.wikipedia.org/wiki?curid=24325" title="Ondernemingsvorm">
Ondernemingsvorm

Met ondernemingsvorm word bedoel die wyse waarop 'n onderneming beheer en bestuur, die kapitaal byeengebring, verantwoordelikheid vir risiko's aanvaar en winste verdeel word. Wat eiendomsreg en -beheer betref, is daar ses soorte ondernemings, naamlik eenmansake, vennootskappe, private maatskappye met beperkte aanspreeklikheid, beslote korporasies, publieke maatskappye met beperkte aanspreeklikheid en koöperatiewe verenigings en -maatskappye.


</doc>
<doc id="24327" url="https://af.wikipedia.org/wiki?curid=24327" title="FC Kempten">
FC Kempten

FC Kempten is 'n sokkerklub in Kempten in die deelstaat Beiere in Duitsland.

Die klub se geskiedenis begin in 1903, toe die sokkerafdeling van "Männerturnvereins Kempten" opgerig is. In 1907 het die klub met twee ander plaaslike gimnastiekklubs saamgesmelt om "Turnverein 1856 Kempten" te vorm. Op 21 September 1908 het die sokkerafdeling onafhanklik geword as "Fußball Club Kempten". In 1923 is daar weer met "TV" saamgesmelt, maar twee jaar later het hy opnuut weer onafhanklik geword.

Die klub het sy beste jare in die 1950’s en vroeë 1960’s beleef toe daar in die "Amateurliga Suid-Baden" gespeel is, destyds die tweede vlak van die Duitse sokkerstruktuur.




</doc>
<doc id="24331" url="https://af.wikipedia.org/wiki?curid=24331" title="Vennootskap">
Vennootskap

'n Vennootskap is 'n ooreenkoms tussen minstens twee en hoogstens twintig persone (beperking statutêr opgelê) om tot almal se voordeel hul kapitaal, arbeid en bevoegdheid in 'n onderneming saam te voeg en die wins of verlies in 'n ooreengekome verhouding tussen hulle te verdeel.

'n Vennootskap bestaan uit minstens twee en hoogstens twintig vennote. 'n Vennootskap kan mondeling of skriftelik tussen twee of meer persone aangegaan word. 'n Vennootskap is nie 'n regspersoon nie en kan dus nie dagvaar of gedagvaar word nie. Die regspersoon van 'n vennootskap setel in sy lede. Die vennootskap is gesamentlik en afsonderlik aanspreeklik vir die skuld van hul vennootskap. Wanneer 'n vennoot te sterwe kom of uittree, word die vennootskap ontbind en moet die ander vennote 'n nuwe vennootskap stig. 'n Vennoot is 'n agent van die vennootskap en bind as sodanig die venootskap deur sy dade, mits hy verantwoordelik optree. As 'n vennoot egter die perke van sy bevoegdheid oorskry, is hy persoonlik vir verliese verantwoordelik.

Behalwe in die geval van 'n beperkte vennootskap kan enige vennootskap deur 'n mondelinge ooreenkoms tot stand kom. Met die oog op moontlike geskille is dit egter wenslik dat 'n geskrewe kontrak, die vennootskapskontak, deur 'n prokureur opgestel word. In hierdie ooreenkoms word die voorwaardes waarop die vennootskap gestig is, uiteengesit. Dit is wenslik dat elke vennoot die vennootskapsooreenkoms teken om hom op dié wyse tot die voorwaardes daarvan te verbind. In die afwesigheid van 'n skriftelike vennootskapsooreenkoms geld die beginsels van die gemene reg vir die beslegtiging van geskille.

Dieselfde beginsels wat vir 'n eenmansaak met betrekking tot inkomstebelasting geld, is op vennootskappe van toepassing. Die vennootskap per se betaal dus nie inkomstebelasting nie, maar wel die vennote in hul private hoedanigheid.

Die samevoeging van kapitaal versterk die finansiële posisie van die onderneming en verbeter die kanse vir uitbreiding.

Vennote voeg hul besondere vaardighede en vermoëns saam en elke vennoot kan spesialiseer in dié afdeling waarvoor hy die beste toegerus is.

Die oprigtingsprosedure van vennootskappe is eenvoudig en goedkoop. Vennote is gesamentlik en afsonderlik aanspreeklik vir die skuld van die vennootskappe, gevolglik is die kredietwaardigheid van die vennootskap hoog en kan lenings maklik verkry word. Die gesamentlike en afsonderlike aanspreeklikheid van vennote spoor elke vennoot aan om sy bes te doen om die sukses van die onderneming te verseker. Vennootskappe werk met hul eie geld en is dus vrygestel van die strenger wetlike kontrole waaraan maatskappye onderworpe is. Kapitaal van vennootskappe kan sonder ingewikkelde wetlike prosedures vermeerder, verminder of onttrek word.

Die getal vennote is tot twintig beperk, met die gevolg dat die kapitaal nie voldoende is om 'n werklik groot onderneming te stig nie. Kontinuïteit ontbreek omdat die vennootskap in die geval van die dood of uittreding van 'n vennoot ontbind en opnuut gevorm moet word. 'n Vennoot is 'n agent van die onderneming en bind sy medevennote deur sy dade. Die swak oordeel of oneerlikheid van een vennoot kan dus die ander groot skade berokken. Die vennote is gesamentlik en afsonderlik aanspreeklik vir die skuld van die onderneming, selfs wat hul private eiendom betref. Die teenspoed van die een vennoot kan die ander vennote dus baie nadelig tref (beperkte vennote is 'n uitsondering). Belangrike besluite om nuwe handelsgeleenthede te benut, word onnodig vertraag aangesien al die vennote eers geraadpleeg of selfs oortuig moet word.


</doc>
<doc id="24335" url="https://af.wikipedia.org/wiki?curid=24335" title="Privaatmaatskappy">
Privaatmaatskappy

'n Privaatmaatskappy is 'n vorm van 'n maatskappy. Ten einde 'n klein groepie persone, wat hul eie kapitaal voorsien, in staat te stel om die voordeel van beperkte aanspreeklikheid te geniet, maak die Maatskappyewet Wet 61 van 1973, soos gewysig, voorsiening vir privaatmaatskappye.

Só 'n maatskappy kan uit een of meer en hoogstens vyftig lede bestaan en mag nie die publiek uitnooi om aandele te koop nie. Omdat dit tot 'n groepie private persone beperk is, word dit vrygestel van die bepalings van die Maatskappyewet wat daarop gemik is om die beleggerspubliek te beskerm. Kragtens die Maatskappyewet (1973) moet 'n privaatmaatskappy met 'n aandelekapitaal in sy statute:

Indien 'n privaatmaatskappy versuim om aan enige van hierdie drie vereistes te voldoen, word dit outomaties as 'n publieke maatskappy beskou.

'n Privaatmaatskappy word aangedui deur die afkorting "(Edms.) Bpk." agteraan te las.


</doc>
<doc id="24337" url="https://af.wikipedia.org/wiki?curid=24337" title="Koerier">
Koerier

'n Koerier is 'n persoon of firma wat pakkette en pos aflewer. Gewoonlik word goedere wat per koerier gestuur word, vroeër afgelewer as wat dit sou in die geval van konvensionele pos. Daar word meestal van vragwaens en vliegtuie gebruik gemaak, maar in stede gebruik koeriers ook fietse en bromponies. Huurmotors word ook soms ingespan om koerierdienste te lewer.

Daar is wêreldwyd vele koerierdienste, waarvan United Parcel Service (UPS) die grootste is. In Europa is TNT NV en DHL die markleiers.
'n Bode is 'n tipe koerier wat meestal boodskappe, briewe, dagvaardings ens. aflewer in plaas van die algemene koerier wat ook pakkies aflewer. Howe in Suid-Afrika het meestal hul eie bodes en maak nie van die Suid-Afrikaanse posdiens gebruik nie.

Voordat daar 'n sisteem van posbesorging bestaan het, is briewe en pakkette deur mense gestuur wat koeriers genoem kan word. Die eerste gedokumenteerde gebruik van 'n georganiseerde koerierdiens vir die stuur van briewe is in Antieke Egipte. In 2400 v.C. het die farao's koeriers gebruik om hul reëls en wette in hul gebied te versprei. Dit het ongetwyfeld 'n oorsprong in die gebruik van mondelinge oordrag gehad, en sou op bestaande infrastruktuur gebaseer wees.


</doc>
<doc id="24339" url="https://af.wikipedia.org/wiki?curid=24339" title="Naaktheid">
Naaktheid

Naaktheid of om naak te wees verwys daarna om geen klere aan te hê nie. Dit kan ook in sekere kulture of omstandighede daarna verwys dat bepaalde liggaamsdele onbedek is. Dit word ook soms gebruik wanneer 'n persoon minder klere aan het as wat onder die omstandighede vanpas sou wees.

Hoewel die terme "kaal", "naak", "onbedek" en ander, dieselfde algemene betekenis het, is daar gevalle waar een term meer gepas is as 'n ander. Wanneer 'n persoon geen klere aan het nie, word die term kaal of naak gewoonlik gebruik. Dit kan 'n verskillende betekenis hê afhangende van die situasie waarin dit gebruik word. "Die persoon het kaal die straat in gehardloop" kan beteken om geen klere aan te hê nie, of om liggaamsdele te ontbloot wat as onvanpas beskou word. Ter versagting mag die term "onbedek" ook gebruik word wanneer 'n liggaamsdeel nie deur klere bedek word nie maar waar dit nie as onvanpas beskou word nie.

Om geen klere aan te hê en niks te gebruik om die privaatliggaamsdele te bedek nie. Ter uitdrukking word poedelkaal of poedelnaak ook gebruik.

Volle frontale naaktheid beteken om geen klere aan te hê en na die waarnemer gedraai te wees sodat die geslagsdele sigbaar is, in teenstelling met net die bors of boude. Dit is gewoonlik die uiterste vorm van naaktheid met die uitsondering van 'n nabyskoot van die geslagsdele of die opsetlike blootstelling daarvan.

Omdat die konsep van naaktheid kan verskil in terme van die persepsie van die waarnemer, is daar soms onsekerheid of 'n persoon naak is of nie. Daar word ook daarna verwys as "halfnaak/-kaal" of "amper naak/kaal". 'n Persoon wat kaalbors is sal byvoorbeeld waar formele drag toepaslik is as naak beskou word maar nie buite die publiek nie. As die persoon dan ook 'n vrou is mag sy dan selfs buite die publiek as naak beskou word maar in 'n situasie soos op 'n strand dalk nie. In al hierdie gevalle kan die persoon as gedeeltelik naak/kaal beskou word, waar die toepaslikheid daarvan van die situasie afhang.

Daar is ook terme vir spesifieke gevalle:

Naaktheid mag ook indirek sigbaar wees deur weerkaatsing of verstrooiing.


</doc>
<doc id="24340" url="https://af.wikipedia.org/wiki?curid=24340" title="Airbus A380">
Airbus A380

Die Airbus A380 is ’n dubbeldek, vierenjin passasiersvliegtuig wat deur EADS (Airbus S.A.S.) vervaardig word. Dit is die grootste passasiersvliegtuig ter wêreld en meeste lughawens moes hul fasiliteite opgradeer om dit te kan akkommodeer as gevolg van sy grootte. Dit het vir die eerste keer op 27 April 2005 van Toulouse, Frankryk opgestyg. Na ’n aantal oponthoude word die eerste kommersiële vlug op 25 Oktober 2007 deur Singapore Airlines onderneem. Vir ’n groot deel van die vliegtuig se ontwikkeling het dit bekend gestaan as die Airbus A3XX. Die bynaam Superjumbo word met die A380 geassosieer.

Die A380 se boonste dek strek oor die hele lengte van die romp. Dit laat 50% meer kajuitvloerspasie toe as in die volgende grootste passasiersvliegtuig, die Boeing 747-400, en verskaf sitplek aan 525 passasiers in standaardkonfigurasie of tot 853 passasiers in volledige ekonomieklas-konfigurasie. Twee A380 modelle word te koop aangebied. Die A380-800, die passasiersmodel, is die grootste passasiersvliegtuig ter wêreld, selfs groter as die Boeing 747, en die A380-800F, die vragmodel, wat ontwerp is as een van die grootste vragvliegtuie met ’n gelyste vragkapasiteit wat slegs deur die Antonof An-225 oortref word. Die A380-800 is ontwerp vir 'n reikafstand van 15 700 km (8 500 seemyl), genoeg om ononderbroke van New York na Hongkong te vlieg, teen ’n kruissnelheid van Mach 0,85 (ongeveer 900 km/h op kruishoogte).

Die Airbus A380 is die grootste burgerlike vliegtuig wat ooit ontwerp is en volgens sy afmetings die derde grootste in die geskiedenis van lugvaart. Die grootste en tweede grootste vlieguie is die Hughes H-4 Hercules ("Spruce Goose") en die Antonof An-225. Dit is ook die eerste vliegtuig wat ’n volledige integrale dubbeldek het (die vliegtuig se mededinger, die Boeing 747, het slegs ’n gedeeltelike dubbeldek). Die koste van die ontwikkelingsprogram was 10,7 miljard dollar, dit wil sê dieselfde koste as die Engelse kanaaltonnel.

Die projek is in 1993 geloods en is Airbus A3XX gedoop. Die eerste voorbeelde het op 27 April 2005 opgestyg, die vliegtuig het op 12 Desember 2006 sy navigasiesertifikaat ontvang ná 800 vlugte en 2 600 vliegure wat met vyf prototipes uitgevoer is.

Teen die einde van Junie 2007 is 165 vliegtuie bestel en Airbus het die eerste A380 in Oktober 2007 aan Singapore Airlines afgelewer, wat dit tussen die Lughawe Londen-Heathrow en die Changi-lughawe in Singapoer gebruik.

Die spesifikasies vir die grootte van die A380 is deur Airbus vasgestel in oorleg met die hooflugrederye, lugvaartowerhede en die verteenwoordigers van omtrent sestig internasionale lughawens. Om die gebruik van bestaande lughawe infrastruktuur moontlik te maak sonder radikale veranderings, moes die A380 in ’n "vierkant met sye van 80 meter" pas. Die dimensies van die vaartuig moes dus nie meer as 80 m in lengte en 80 meter in wydte wees nie, die maksimum hoogte is op 24 m vasgestel. Die afmetings laat toe dat die A380 op enige plek waar die Boeing 747 geakkommodeer kan word, gebruik kon word en beteken dat die vliegtuig maklik in die parkeerplekke en verbindingslane op lughawens kan beweeg.

Uiteindelik was die A380 baie groot in vergelyking met bestaande vliegtuie. Dit is 73 m lank, het ’n vlerkwydte van 79,80 m en is 24,10 m hoog. Dit het die heel grootste van die Boeings, die Boeing 747, wat sedert sy indiensneming in 1970 die grootste kommersiële vliegtuig ter wêreld was, onttroon. Dit word in afmetings slegs oortref deur:

Die luginlaat van elkeen van die vier motore van die A380 is byna 3,20 meter groot (2,94 meter in die geval van die Rolls-Royce Trent 900 en 3,16 meter vir die Engine Alliance GP7270), wat in deursnee vergelykbaar is met die romp van ’n Airbus A320 (3,96 meter). Ter vergelyking, die krag van net een van die enjins is ekwivalent aan 1 500 motors. Die enjins maak dit vir die A380 moontlik om teen meer as 900 km/h te vlieg ten spyte van die indrukwekkende massa van die vliegtuig.

Ondanks die grootte daarvan is die vliegtuig ontwerp om te kan opstyg of land op die bestaande aanloopbane van die belangrikste internasionale lughawens. Die vliegtuig se 562 ton (met volle vraggewig) word versprei oor 20 wiele van die hooflandingstoestel, die twee neuswiele word sleg op sekondêre wyse benut. Die aantal hoofwiele beteken dat die massa wat deur elke wiel ondersteun word minder is as wat deur elke wiel van 'n Boeing 747 ondersteun word. Aanloopbane hoef dus nie versterk te word vir die A380 nie.

Aanpassings wat deur lughawens gemaak moes word, hou slegs verband met die fasiliteite wat benodig word om 800 passasiers op 'n slag toe te laat om aan boord te stap en na landing weer af te stap, sowel as werksareas wat effens groter gemaak moes word.

Die romp van die A380 het ’n ovaal vorm en is nie rond soos in meeste ander groot passasiersvliegtuie nie. Die keuse van argitektuur laat toe dat twee dekke bo mekaar vir die volle lengte van die vliegtuig geplaas kan word, teenoor die Boeing 747 waar die boonste dek slegs ’n gedeelte van die vliegtuig beslaan.

Die dimensies van die romp (ongeveer 8,40 meter hoog en 7,15 meter wyd) maak dit moontlik om ’n totale oppervlak van 555 m² te skep: 250 m² op die boonste dek en 305 m² op die hoofdek. Dit laat die A380 toe om 555 passasiers in drie klasse te vervoer, ongeveer 1 m² per passasier. In ekonomiese konfigurasie, of as huurvliegtuig, kan die aantal passasiers tot 853 styg. 

Die boonste dek van die A380 is soortgelyk aan dié van 'n Airbus A340. Die onderste dek is egter 49% groter as dié van 'n Boeing 747 en laat die vervoer van 35% bykomende passasiers toe: die passasiers het dus meer spasie en gemak. Die basiese konfigurasie vir drie klasse met 555 passasiers behels 22 eersteklas-passasiers en 334 ekonomieklaspassasiers op die onderste dek. Die boonste dek vervoer 96 besigheidsklaspassasiers en 103 ekonomieklaspassasiers.

Die afmetings van die kajuit is van so 'n aard dat dit moontlik is om ruskamers, luukshede en selfs kroeë vir passasiers in te rig. Dié fasiliteite word egter nie op dié stadium deur Airbus aangebied nie.

As lugrederye dit sou verkies, is dit ook moontlik om die 13 houers, wat waarskynlik op die onderste dek geakkommodeer sal word, weg te laat om addisionele toerusting soos kroeë, biblioteke, restaurante, kajuite met beddens, storte, ens. te installeer.

Airbus het ’n soortgelyke stuurkajuituitleg, prosedures en hanteereienskappe in die A380 gebruik as wat in ander Airbusvliegtuie gebruik word, ten einde bemanningsopleidingskoste te beperk. Die A380 het vervolgens 'n verbeterde glasstuurkajuit en gerekenariseerde vlugbeheerstelsel wat aan systuurstange gekoppel is. Die verbeterde stuurkajuit spog met agt 15-by-20 cm vloeikristalskerms wat almal fisies identies en omruilbaar is. Dit bestaan uit die primêre vlugskerm, twee navigasieskerms, een enjinparameterskerm, een stelselskerm en twee veelfunksieskerms. Hierdie veelfunksieskerms is 'n nuwe toevoeging tot die A380 en verskaf ’n maklik bruikbare koppelvlak vir die vlugbeheerstelsel en vervang drie veelfunksiebeheer- en skermeenhede. Dit sluit in QWERTY-sleutelborde en spoorvolgballe wat gekoppel is aan ’n grafiese "mik-en-kliek" navigasiestelsel.

Die A380 kan deur óf Rolls-Royce se Trent 900 óf Engine Alliance GP7200 turbinewaaierenjins aangedryf word. Beide is afgelei van hulle voorgangers, die Trent 800, GE90 en PW4000. Die Trent 900-kern is ’n volgens skaal ontwerpte weergawe van die Trent 500, maar sluit die geswenkte waaiertegnologie van die mislukte Trent 8104 in. Die GP7200 het ’n GE90-afgeleide kern en PW4090-afgeleide waaier en lae-druk turbine-masjinerie. Geraasvermindering was ’n belangrike vereiste vir die A380 wat veral enjinontwerp beïnvloed het. Beide enjintipes sal na verwagting die vliegtuig in staatstel om te voldoen aan die streng QC/2 opstyggeraasperke wat deur Londen se Heathrow-lughawe gestel word: dié lughawe word as ’n sleutelbestemming vir die A380 beskou.

Die Airbus A380-projek was ’n geleentheid vir ’n aantal laboratoria en universiteite om gevorderde tegnologiese navorsing te onderneem met die uiteindelik doel om die massa van die vliegtuig te verminder terwyl maksimum veiligheid verseker word en die omgewing in ag geneem word.

Die navorsing is veral gedoen op saamgestelde materiaal en avionika. Die vliegtuig maak gebruik van saamgestelde materiaal, soos Glare ("GLAss-REinforced") uit veselglas en aluminium van die Universiteit van Delft. ’n Geleidende saamgestelde materiaal, met ’n geïntegreerde brons net, word vir die aanlê van beligting gebruik en verminder die ontvlambaarheidsrisiko van brandstof in die vlerke. ’n Allooi met vormgeheue word vir kompartementpanele gebruik. Die materiaal kan sy vorm herwin na ’n stamp. "Intelligente" materiaal toegerus met geïntegreerde sensors word vir druk- en temperatuurmeting gebruik. Koolstofvesel word gebruik vir die sentrale draagvlak wat die twee vlerke aanmekaar verbind. Dit is gemaak van koolstofvesel met tussenliggende modules wat beter trekspanning verskaf as dié van standaardvesels en het ’n massabesparing van 1,5 ton moontlik gemaak. Die enjinhuls word ook uit monolitiese koolstof gemaak. ’n Wateroplosbare verf wat dus sonder oplosmiddel (1 mikrometer dikte verteenwoordig 70 kg verf) aangewend kan word, word gebruik. Dit is ligter, maar bevat steeds chroom, die enigste manier om korrosie van aluminium te verhoed. Die verf is moontlik gemaak te danke aan navorsing deur die fisika-laboratorium vir polimere aan die Paul-Sabatier Universiteit in Toulouse.

Die A380 maak gebruik van ’n Geïntegreerde Modulêre Avionika-argitektuur (IMA), wat vir die eerste keer in gevorderde militêre vliegtuie soos die F-22 Raptor en die Eurofighter Typhoon gebruik is. Dié is gegrond op algemeen beskikbare kommersiële tegnologie. ’n Menigte toegewyde enkeldoel-avionika rekenaars word in die ontwerp vervang met toegewyde sagteware, wat in aanboord-verwerkermodules en -bedieners gehuisves word. Dit verminder die aantal onderdele, verskaf groter buigsaamheid sonder om doelgemaakte avionika te vereis en verminder koste deur kommersieel beskikbare rekenaarvermoë te gebruik. Tesame met IMA is die A380 avionika hoogs genetwerk. Die data-kommunikasienetwerke gebruik Avionika Volle-Dupleks-Geskakelde-Ethernet, volgens die ARINC 664-standaard. Die datanetwerke is geskakelde, volle-dupleks, ster-topologie en is gegrond op "100baseTX fast-Ethernet". Dit verminder die hoeveelheid bedrading wat benodig word en minimaliseer vertraging. Die Netwerkstelselbediener ("Network Systems Server (NSS)") is die hart van die A380 se papierlose stuurkajuit. Dit elimineer die lywige handleidings en kaarte wat tradisioneel deur vlieëniers gebruik word. Die NSS het genoegsame interne robuustheid om weg te doen met aanboord reserwe papierdokumente. Die A380 se netwerk- en bedienerstelsel stoor data en bied elektroniese dokumentasie wat ’n vereiste toerustinglys, navigasiekaarte, verrigtingberekeninge, en ’n vliegtuiglogboek verskaf.

Dit is alles vir die vlieënier toeganklik deur twee addisionele 27 cm (11 duim) diagonale vloeikristalskerms, elkeen met sy eie sleutelbordbeheer en beheerde lopertoestel gemonteer in die opvoubare tafel voor elke vlieënier.
Die A380 gebruik die beginsel van elektroniese vlugbeheer ("Fly-by-wire") en gevorderde aktiewe algemene beheer.

Elektroniese vlugbeheeraandrywers word vir die eerste keer in die A380 in siviele hoedanigheid gebruik. Dit rugsteun die primêre hidrouliese vlugbeheeraandrywers. Tydens sekere bewegings vul hulle die primêre aandrywers aan. Hulle het selfstandige hidrouliese en elektriese kragtoevoere. Hulle dien ook as elektro-hidrostatiese aandrywers (EHA) in die rolroer en hyser, en as elektriese rugsteun hidrostatiese aandrywers (EBHA) vir die rigtingsroer en sommige van die plunderaars.

Die vliegtuig se 350 MPa (5 000 psi) hidrouliese stelsel is ’n verbetering op die tipiese 210 MPa (3 000 psi) stelsel wat sedert die 1940’s op alle kommersiële vliegtuie gebruik word. Hoëdrukhidroulika, wat vir die eerste keer in militêre vliegtuie gebruik is, verminder die grootte van hidrouliese pypleiding, aandrywers en ander komponente wat lei tot algehele massavermindering. Die 350 MPa druk word opgewek deur agt ontkoppelbare hidrouliese pompe. Pype word tipies van titaan gemaak en die stelsel sluit beide brandstof- en lugverkoelde hitteruilers in. Die hidrouliese stelselargitektuur verskil ook beduidend van dié van ander passasiersvliegtuie. Selfstandige elektriese hidrouliese kragvoereenhede, in plaas van ’n sekondêre hidrouliese stelsel, dien as rugsteun vir die primêre stelsels. Dit spaar gewig en verminder onderhoud.

Die A380 gebruik vier 150 kVA wisselbare-frekwensie elektriese opwekkers waarmee die konstante-spoed-drywe vervang word ter wille van beter betroubaarheid. Die A380 gebruik aluminium kragkabels in plaas van koper vir groter massabesparing as gevolg van die aantal kabels wat in so ’n groot en ingewikkelde vliegtuig gebruik word. Die elektriese kragstelsel is ten volle gerekenariseer en baie relês (kontaktors en brekers) is deur elektroniese komponente vervang vir beter verrigting en verbeterde betroubaarheid.

Die A380 het ’n gloeilamplose beligtingstelsel: LED’s word in die passasierskajuit, stuurkajuit, vragluik en romp gebruik. Die passasierskajuit se beligting gebruik programmeerbare veelspektrum LED’s wat ’n kajuitatmosfeer kan skep wat daglig, nag of skakerings tussenin simuleer. Aan die buitekant van die vliegtuig word hoë-druk ontladingslampe vir beligting gebruik om helderder, witter en beter gehalte beligting moontlik te maak. Hierdie twee tegnologieë bied beter helderheid en dienslewe as tradisionele gloeilampe.

Die A380 is aanvanklik sonder omgekeerde oornemers beplan omdat Airbus geglo het dat dit genoegsame remvermoeë gehad het. Die FAA het egter nie saamgestem nie en Airbus het verkies om slegs die binneste twee motore daarmee toe te rus. Die twee buitenste motore het nie oornemers nie wat die hoeveelheid puin wat tydens landing opgewaai word, verminder. Die A380 sluit elektries aangedrewe omgekeerde oornemers in, wat lei tot beter betroubaarheid as pneumatiese of hidrouliese ekwivalente en ook tot massabesparing lei.

Aanvanklike publisiteit het klem gelê op die gemak en ruimte van die A380 se kajuit, wat ruimte bied vir fasiliteite soos ontspanareas, kroeë, heffingsvrye winkels en skoonheidsalons. Een van die A380 kliënte wat waarskynlik van vindingryke geriewe gebruik sal maak is Virgin Atlantic Airways, wat reeds ’n kroeg in die Besigheidsklas van sy vliegtuie het en ook planne aangekondig het wat casino’s, dubbelbeddens, ’n gimnasium en storte op die lugredery se A380’s insluit. Die A380 sal meer en wyer sitplekke verskaf met laer sitplek-afstand koste en beter geriewe. Dit het ook 50% minder kajuitgeraas as ’n 747 en ’n laer kajuit-hoogte van 5 000 voet; beide eienskappe wat na verwagting tot verminderde vlugtamheid sal lei.

Teen 555 passasiers verteenwoordig die A380 se passasierskapasiteit ’n 35% verbetering op die 747-400 in ’n standaard drie-klas konfigurasie tesame met 50% meer kajuitvolume, wat meer spasie per passasier verskaf. In ekonomie-alleen konfigurasie, of as huurvliegtuig, kan die aantal passasiers tot 853 styg; die maksimum dra-kapasiteit waarvoor dit gesertifiseer is.

Die A380 is ontwerp om in ’n vierkant van 80 × 80 m te pas, en kan land of opstyg op enige aanloopbaan wat ’n Boeing 747-400 kan akkommodeer. Lughawens wat die A380 in kommersiële diens gebruik mag egter wel aanpassings van die infrastruktuur benodig. Die groot vlerkwydte kan loopbaan- en laaibladveranderings benodig, om veilige skeidingsafstande te handhaaf wanneer twee vliegtuie bymekaar verbybeweeg. Loopbaanskouers kan moontlik geteer of plavei moet word om die waarskynlikheid van vreemdevoorwerpskade, veroorsaak aan die buitenste motore wat meer as 25 m van die middellyn van die vliegtuig hang, te beperk. Alle loopbane en brûe moet in staat wees om die A380 se maksimum massa te ondersteun. Die terminaalhek moet groot genoeg wees dat die A380 se vlerke nie hekke of brûe langsaan versper nie en ook meervoudige vliegtuigbrûe met toegang na beide dekke verskaf. Dit was ook nodig gewees om diensvoertuie te bekom wat hysers het wat die boonste dek kan bereik, sowel as trekkers wat daartoe in staat is om die A380 se maksimum aanloopbaanmassa te hanteer. Die A380 toetsvliegtuie het aan ’n veldtog deelgeneem om lughaweaanpasbaarheid te toets en om die aanpassings wat reeds by verskeie groot lughawens gemaak is, te beoordeel. Die A380 is nou goedgekeur vir gebruik op gewone-wydte aanloopbane (45 m) deur beide die FAA en EASA.

In 1988, op ’n stadium toe die Boeing 747 die onbestrede leier van groot vliegtuie was, het Airbus se idee om ’n dinktenk te onderneem oor die haalbaarheid van ’n baie groot vliegtuig, onder die kodenaam "A3XX" of "ASX-600", belaglik geklink. Tydens ’n aanvanklike wêreldwye besoek aan lugrederye is die ontwerpspan egter baie gunstig ontvang. Die idee om ’n Europese "lugmonster" te skep wat in staat is om met die Boeing 747 mee te ding en ’n alternatief aan lugpassasiers te bied, het potensiële kliënte gelok.

Die Europese Unie het ’n belangrike rol gespeel in die sukses van die projek; die Unie het dit ondersteun ter wille van die skep van ’n groot mark vir Europese lugvaart, om die mededingendheid van Europese maatskappye te bevorder en om navorsing te stimuleer. Deur die skep van ’n enkele Europese lugruimte en die toestaan van groter vryheid aan lugrederye, is hulle bevry van die onderskeie nasionale owerhede en is hulle vrye keuse gegun oor watter roetes hulle wil bedien, die bepaling van toepaslike kapasiteit, asook in hulle bemarkingsbeleid en tariewe wat slegs van finansiële oorwegings afhang.

Tussen 1992 en 2002 het die aantal lugrederye met 25% gestyg, die aantal lugroetes wat bedien word is byna verdubbel, groot verbeterings in produktiwiteit is behaal (gemiddeld 90% vir groot maatskappye) en tariewe het met die verskyning van elke nuwe maatskappy dramaties geval. Hierdie puik groei, die verhoogde verkeer, en die opeenhopings by hooflughawens, het gunstige toestande geskep waarin Europese maatskappye se bestellings van groot vliegtuie vermenigvuldig het.

Die amptelike bekendstelling van die A380 het op 18 Januarie 2005 plaasgevind in die Jean-Luc Lagardère-saal in Toulouse voor ’n skare van meer as 5 000 toeskouers.

Die gebeurtenis, wat ook deur ’n groot aantal televisiestasies gedek is, is bygewoon deur verteenwoordigers van die vier hooflande wat aan die projek deelneem:
Daar was ook verteenwoordigers van die 14 kliëntmaatskappye en belangrike persoonlikhede in die lugvaart- en lugvervoerbedryf.

Die seremonie het vir twee ure lank Airbus se 35-jarige geskiedenis en die simbool van Europese sukses wat dit verteenwoordig tentoongestel en die nuwe vliegtuig bekendgestel.

Die nuwe kleure van die Airbus-reeks is ook vir die eerste keer aan die publiek bekendgestel. Dit is nie meer gegrond op die reënboogkleure kenmerkend van Airbus sedert die vrystelling van die eerste A310 nie, maar is hoofsaaklik blou. Die naam van die vervaardiger is in donkerblou geverf en aan die kant van die romp, die naam van die vliegtuig is ook in ligblou geverf. Die hele stert en ’n deel van die romp is blou en bevat ronde motiewe in blou skakerings wat sfere verteenwoordig.

Die eerste vlug van die A380, met die reeksnommer MSN001, het plaasgevind op 27 April 2005, toe dit omstreeks 10:29 vanaf die Toulouse Blagnaclughawe in Toulouse, Frankryk, opgestyg het.

’n Paar dae voor die nooiensvlug is die MSN001 vliegtuig oorgeplaas van die monteerfabriek by Jean-Luc Lagardère na die aanloopbaan van die lughawe vir die eerste statiese proewe en die eerste rollende toetse. Die motore is geleidelik al hoe vinniger laat loop tot hulle die maksimum krag bereik het, terwyl die vliegtuig stilgestaan het met remme aan. Die A380 het vervolgens ’n reeks al hoe kragtiger versnellings en remtoetse uitgevoer.

Die vliegtuig was vir sy eerste vlug toegerus met vier Trent 900 motors van Rolls-Royce plc. Dit het ’n bemanning bestaande uit ses mense vervoer: twee Franse vlieëniers (Claude Lelaie en Jacques Rosay), ’n Franse navigasiewerktuigkundige (Gérard Desbois) en drie ingenieurs: Manfred Birnfeld ('n Duitser), Fernando Alonso ('n Spanjaard) en Jacky Joye ('n Brit). Die vliegtuig het geen sitplekke in die kajuit gehad nie, maar is gevul met waterballasse wat die gewig van passasiers sou voorstel. Die ballasse kon vol of leeg gemaak word om sodoende die verspreiding van massa in die kajuit te varieer, om die stabiliteit van die vliegtuig te bepaal, en dus sy doeltreffendheid te toets. Die vliegtuig het ook twintig ton beheertoerusting vervoer vir die uitvoer van ’n reeks toetse gedurende die vlug. Tydens opstyging, en met slegs 75% lading, het die vliegtuig met ’n massa van 421 ton die wêreldrekord vir die swaarste masjien om op te styg oortref.

Omtrent vier tot vyf minute voor die enjins ontbrand is en toe die A380 reeds op die aanloopbaan gereed gestaan het, het ’n klein "Corvette"-spuitvliegtuig van aanloopbaan "32 regs" opgestyg en na ’n groot sirkelvormige skeervlug inlyn en agter die A380 inbeweeg om dit te kan volg. Die vliegtuig het ’n paar honderd meter agter die A380 geland en daarin geslaag om die versnelling van die A380 op die aanloopbaan en die opstyg te verfilm. Tydens die vlug van 3 ure en 51 minute kon die bemanning, teen ’n maksimum hoogte van ongeveer 3 000 meter (10 000 voet), die klappe, die vlugbeheerstelsels, en die balans van die vliegtuig toets, waarby passasiers en vrag deur ballasse (gevul met tonne water) in die romp gesimuleer is.

Die vliegtuig het die skare van 40 000 toeskouers vermaak deur ’n verbyvlug oor die "Concorde"-aanloopbaan op ’n hoogte van 100 m te voltooi.

Kronologie van die eerste vlug:

Die eerste A380 wat gebou is, het nooit gevlieg nie. Die prototipe, wat ES genoem is vir "essai statique" (statiese toets), sou "gemartel word totdat dit breek", volgens Charles Champion, hoof van die program op daardie stadium. Die toets van die ES Airbus-reeks was in die algemeen deur CEAT (Centre d’essais aéronautique de Toulouse) in die Toulouse-woonbuurt uitgevoer.

Die monumentale vliegtuigloods wat "Jean-Luc Lagardère" gedoop is, waar die A380 aanmekaar gesit word, is een van die grootstes ter wêreld met ’n lengte van 490 meter, wydte van 250 meter en hoogte van 46 meter. Dit bestaan uit 8 monteerstasies vir ’n A380. Opsigself het dit ’n verbysterende konstruksie geverg, meer as 32 000 ton staal (vier keer die gewig van die Eiffeltoring) en 250 000 kubieke meter beton.

Die nooiensvlug op 27 April 2005 het die aanvang van ’n proefveldtog van aanvanklike toetse wat 15 maande sou duur en 2 500 ure se vlugtoetse op ’n totaal van 5 vliegtuie ingelei. Die toetsveldtog het dit moontlik gemaak om die A380 deur die Europese Agentskap vir die veiligheid van lugvaart en die Amerikaanse "Federal Aviation Administration" te sertifiseer.

Die eerste bekendstelling van die A380 aan die algemene publiek het by die Paryse lugskou in die "Salon du Bourget" in Junie 2005 plaasgevind. Die vorige Airbus wat ontwikkel is, en wat ook die langste vliegtuig ter wêreld is, die A340, is in die saal vertoon waar dit ’n rekord aantal 480 000 besoekers gelok het.

Teen die middel van November 2005 het die A380 ’n demonstrasie- en promosiereis na Suidoos-Asië en Australië onderneem. Die vliegtuig kon by die lughawens van Singapoer, Brisbane, Sydney en Kuala Lumpur gesien word. Tydens die reis, wat gelyktydig bedoel was om die vliegtuig oor lang afstande te toets, het die vliegtuig agtereenvolgens die kleure van Singapore Airlines, Qantas en Malaysia Airlines gedra. Op 19 November het die A380 deelgeneem aan die Dubaise lugskou ("Dubai Air Show"), waar dit in die kleure van die Emirates lugredery geverf was.

Airbus het aanvanklik ’n toetsperiode van 15 maande na die eerste vlug voorsien, maar ná die eerste vlugte het dit duidelik geword dat sertifisering nie voor die einde van 2006 bekom sou word nie, wat sou lei tot ’n vertraging in aflewering van ten minste ses maande.








Kronologie van die Airbus A380-program: 

Die A380 maak gebruik van een van die grootste aanloopbane in Europa, by Châteauroux-Déols-lughawe, vir vlieëniers om ondervinding op te doen. Die vliegtuig vlieg in Mei 2007 gereeld na Indië vir ’n reeks "land-en-vertrek"-oefeninge.

’n A380 het ook ’n eerste verskyning by die Paris-Vatry-lughawe in Marne gemaak op 26 Junie 2007. Die vraglughawe het ’n aanloopbaan van 3 860 meter lank en 60 meter wyd, geskik vir die opleiding van die belangrikste lugrederye vir alle tipes vliegtuie.

Belangrike strukturele onderdele van die A380 word in Frankryk, Duitsland, Spanje en die Verenigde Koninkryk vervaardig. As gevolg van hulle grootte word hulle per land of water na die monteerfabriek in Toulouse in Frankryk gebring eerder as deur die A300-600ST "Beluga"-vliegtuig wat vir ander Airbus-modelle gebruik word. Onderdele van die A380 word verskaf deur verskaffers oral in die wêreld; die vyf grootste bydraers is, volgens waarde: Rolls-Royce, SAFRAN, United Technologies, General Electric en Goodrich.

Die voorste en agterste dele van die romp word op ’n Airbus ry-op-ry-af-veerboot, Ville de Bordeaux, in Hamburg in die noorde van Duitsland gelaai, vanwaar dit verskeep word na die Verenigde Koninkryk. Die vlerke wat by Filton in Bristol en Broughton in Noord-Wallis vervaardig word, word per vragskuit na Mostynkaai vervoer waar die skip dit by sy vrag voeg. In Sint-Nazaire, in westelike Frankryk, ruil die skip die rompdele uit Hamburg vir groter gemonteerde dele wat ook die neusgedeelte insluit. Die skip word in Bordeaux afgelaai. Daarna laai die skip die buik- en stertgedeeltes by "Construcciones Aeronáuticas SA" in Cadiz in suidelike Spanje op en lewer dit ook in Bordeaux af. Vandaar word die A380-dele per vragskuit na Langon vervoer en deur oorgrootte padkonvooie na die monteerfabriek in Toulouse geneem. Nuwe, wyer paaie, kanaalstelsels en vragskuite is ontwikkel om die A380-dele te vervoer. Ná montering word die vliegtuig na Hamburg gevlieg waar dit bemeubel en geverf word. Dit neem 3 600 liter (950 gelling) verf om die 3 100 m (33 000 vt) buitekant van ’n A380 te dek.

Airbus het die produksieaanleg en toevoerketting vir ’n produksietempo van vier A380’s per maand ontwerp.

Vyftien lugrederye het reeds die A380 bestel, insluitend ’n bestelling van vliegtuigverhuurder, ILFC. Die totale aantal bestellings vir die A380 staan tans op 304, waarvan 165 bevestig is. Bestellings vir die vragmodel het 27 bereik, maar na nul gekwyn na produksievertragings. Airbus verwag om 750 vliegtuie te verkoop en skat dat hulle die winsdrempel ( "break even") sal bereik teen 420 eenhede, dit het gestyg van 270 as gevolg van die vertragings en vallende wisselkoers van die VSA dollar. In April 2007 het Airbus se hoofuitvoerendebeampte, Louis Gallois, aangekondig dat hulle bo die winsdrempel gestyg het, maar geweier om ’n nuwe aantal te spesifiseer. Markanaliste verwag tussen 400 en 880 verkope teen 2025. In 2006 was die gelyste prys vir ’n A380 VS$ 296 tot 316 miljoen, afhangende van die toerusting wat geïnstalleer is.

Inskrywing wat in pienk gekleur is, is aangekondig maar nog nie gekontrakteer nie.


</doc>
<doc id="24342" url="https://af.wikipedia.org/wiki?curid=24342" title="Black Sabbath">
Black Sabbath

Black Sabbath is 'n Engelse musiekgroep afkomstig uit Birmingham en word deur baie mense beskou as die eerste ware metal-musiekgroep.

Die groep is in 1966 deur Tony Iommi en Geezer Butler gestig. Hulle het hoofsaaklik blues en hard rock-musiek gemaak. Die sanger Ozzy Osbourne is deur middel van 'n koerantadvertensie gevind en het by Butler se huis opgedaag met twee verskillende skoene en 'n hondeleiband aan 'n pantoffel om sy nek. Bill Ward het later by die groep aangesluit en verolledig dit deur die tromme te bespeel.

In 1970 het hulle hul deurbraak getmaak met die treffer "Paranoid", wat tans een van die mees heropgevoerde rock-treffers is en wat ook steeds hoog op die "top 100 van alle tye" lys staan.



</doc>
<doc id="24343" url="https://af.wikipedia.org/wiki?curid=24343" title="Wok">
Wok

'n Wok (in Indonesië "wadjan" of "wadjang") is 'n ronde pan (wat amper soos 'n braaipan lyk) wat in baie Oosterse kombuise gebruik word.

Die Chinese wok is uit die Chinese kookkuns afkomstig en is 'n bolvormige pan (vergelykbaar met 'n gehalveerde bal) met 'n lang houtsteel. Die wadjan is afkomstig uit die Indonesiese en Indiese kookkuns en is ook 'n bolvormige pan, maar in plaas van die houtsteel word die wadjan met twee handvatsels (ook "ore" genoem) vervaardig.

Die wok is dunner en dieper as 'n braaipan en word ook as 'n roerbak gebruik. Gevolglik word roerbakke ook algemeen wokke genoem.



</doc>
<doc id="24344" url="https://af.wikipedia.org/wiki?curid=24344" title="Braaipan">
Braaipan

'n Braaipan, of eierpan is 'n platbodem pan met 'n lang handvatsel, gebruik vir braai, bak, en verbruining van voedsel. In braaipanne word pannekoek gebak, asook ander voedsel soos vleis, wat daarin gebraai word. Dit is tipies 200 tot 300 mm (8 tot 12 duim) in deursnee met relatief lae kante wat uitwaarts uitstrek, 'n lang handvatsel en geen deksel. Groter panne kan 'n klein gryphandvatsel hê teenoor die hoofhandvatsel. 'n Pan met soortgelyke afmetings, maar met minder gevlekte vertikale sye en dikwels met 'n deksel, word 'n sautépan genoem. Terwyl 'n sautépan soos 'n braaipan gebruik kan word, is dit ontwerp vir laer hitte-kookmetodes, naamlik sautéring. 

Koperbraaipanne is in antieke Mesopotamië gebruik. Braaipanne was ook bekend in antieke Griekeland waar hulle "Tagēnon" ( Grieks : τάγηνον ) genoem word en Rome, waar hulle "patella" of "sartago genoem word". Die woord "pan" kom uit die Ou-Engelse "panna". ) Voor die bekendstelling van die kombuisstoof in die middel-19de eeu is 'n sogenaamde "spinnekop" met 'n handvatsel en drie pote gebruik om in die kole en as van die vuur te staan en kook. Kookpotte en panne met beenlose, platbodems is ontwerp toe kookstowe gewild geword het. Hierdie tydperk van die laat 19de eeu het die bekendstelling van die plat gietysterpot beleef. 

'n Veelsydige pan wat die beste van beide die sautépan en die braaipan kombineer het hoër, skuins kante wat dikwels effens geboë is. Hierdie pan word 'n "sauseuse "genoem (letterlik 'n "sautépan" in die vroulike geslag), 'n "evasée" (wat 'n pan met afwaartse kante aandui) of 'n "fait-tout" (letterlik "doen alles"). Die meeste professionele kombuise het verskeie van hierdie kookgereedskap in verskillende groottes. 

Tradisioneel is braaipanne gemaak van gietyster . Alhoewel gietyster vandag nog gewild is, veral vir buite kook , word die meeste braaipanne nou gemaak van metale soos aluminium of vlekvrye staal . Die materiaal en konstruksiemetode wat gebruik word in moderne braaipanne wissel baie en sommige tipiese materiale sluit in: 


'n Laag word soms op die oppervlak van die pan toegepas om dit kleefvry te maak. Braaipanne wat van kaal gietyster of koolstofstaal gemaak is, kan ook nie-kleefeienskappe bekom na verskeie kere se gebruik. 

'n Proses vir die binding van Teflon tot chemies ruwe aluminium is in 1954 in Frankryk deur Marc Gregoire gepatenteer. In 1956 het hy 'n maatskappy gestig om nie-kleef kookware te bemark onder die "Tefal" handelsnaam. Die duursaamheid van die vroeë bedekkings was swak, maar verbeterings in die vervaardiging het hierdie produkte 'n kombuisstandaard gemaak. Die oppervlak is nie so hard soos metaal nie, en die gebruik van metaalgereedskap (bv. spatels) kan die bedekking permanent beskadig en sy nie-kleef eienskappe degradeer. 

Nie-kleefbraaipanne met Teflon-bedekkings mag giftige dampe afgee, aangesien die laag ontbind wanneer dit verhit word bokant ongeveer 240 °C (464 °F). Sulke temperature kan binne minute bereik word op gas- of elektriese kooktoestelle met hoë hitte. "...a generic non-stick frying pan preheated on a conventional, electric stovetop burner reached 736 °F in three minutes and 20 seconds..."</ref>

'n Elektriese braaipan bevat 'n elektriese verwarmingselement in die braaipan self en kan dus onafhanklik van 'n kookstoof funksioneer. Gevolglik het dit hitte-geïsoleerde bene om op 'n toonbank te staan. (Die bene is gewoonlik aan handvatsels vas.) Elektriese braaipanne is algemeen in vorms wat ongewoon is vir ander braaipanne, veral vierkantig en reghoekig. Die meeste is ontwerp met byna regop sye en sluit 'n deksel in. Op hierdie manier is hulle 'n kruis tussen 'n braaipan en 'n sautépan. 

'n Moderne elektriese braaipan het 'n bykomende voordeel bo die stoofweergawe: hitteregulering. Die afneembare kragkabel sluit 'n termostatiese beheer in om die gewenste temperatuur tydens die kookproses te behou. 

Met die perfeksie van die termostatiese beheer het die elektriese pan 'n gewilde kombuistoestel geword. Alhoewel dit grootliks deur die mikrogolfoond vervang is, word dit steeds in baie kombuise gebruik. 


</doc>
<doc id="24350" url="https://af.wikipedia.org/wiki?curid=24350" title="1771">
1771

Die jaar 1771 was 'n gewone jaar wat volgens die Gregoriaanse kalender op 'n Dinsdag begin het. Dit was die 71ste jaar van die 18de eeu n.C. Soos ander gewone jare het die jaar 12 maande, 52 weke en 365 dae gehad.





</doc>
<doc id="24351" url="https://af.wikipedia.org/wiki?curid=24351" title="480 v.C.">
480 v.C.




</doc>
<doc id="24354" url="https://af.wikipedia.org/wiki?curid=24354" title="Vakbond">
Vakbond

’n Vakbond is ’n organisasie met die doel om die belangstellings van ’n versameling van werkers te bevorder en te beskerm. Dikwels is 'n vakbond die werkers se verteenwoordiger wanneer lone of werksomstandighede met werkgewers en/of regerings onderhandel word.

Vakbonde is onvermybaar polities en lok dikwels beide passievolle ondersteuning en woordewisseling.



</doc>
<doc id="24355" url="https://af.wikipedia.org/wiki?curid=24355" title="Regstreekse buitelandse belegging">
Regstreekse buitelandse belegging

Die term regstreekse buitelandse belegging (RBB; Engels: "foreign direct investment, FDI") verwys na die netto-toevloei van buitelandse beleggingskapitaal om aandele van 'n maatskappy (ten minste tien persent van die totale effekte) te koop wat in 'n ander nasionale ekonomie sake doen as dié van die belegger. Regstreekse buitelandse beleggings behels drie bestanddele: Belegging in aandele, herbelegging van inkomste en kort- en langtermynlenings tussen die moedermaatskappy (of multinasionale onderneming) en sy buitelandse filiaalmaatskappye.

Die totale wêreldwye bedrag van regstreekse buitelandse beleggings het in 2001 VSA-$ 1 300 miljard beloop. Regstreekse buitelandse beleggings verskaf aan die lande wat dit ontvang naas kapitaal ook toegang tot buitelandse tegnologie en vakkennis en bevorder sodoende dikwels ekonomiese groei en ontwikkeling.

In die jare ná die Tweede Wêreldoorlog het multinasionale maatskappye uit die Verenigde State die meeste regstreekse buitelandse beleggings gedoen aangesien die res van die wêreld nog besig was met die heropbou van sy ekonomieë. In die tydperk tussen 1945 en 1960 het gevolglik sowat driekwart van nuwe regstreekse buitelandse beleggings (insluitende herbeleggings van winste) uit die VSA gekom. Regstreekse buitelandse beleggings het sedertdien 'n wêreldwye ekonomiese verskynsel geword en is ook nie langer tot maatskappye uit OECD-lidstate beperk nie. Die belangrikheid van RBB in die globale ekonomie het steeds verder toegeneem, en RBB-ekwiteite verteenwoordig tans meer as 20 persent van die wêreldwye bruto geofrasie produk (BGP).

Net soos die voorbeeld van Suid-Afrika en baie ander lande toon is 'n beleid wat vryehandel en 'n oop ekonomie behels nie op sigself voldoende om buitelandse beleggers aan te lok nie. 'n Aantal wetenskaplike outeurs soos Wang en Swain (1997) verdeel die tipiese karakteristieke van 'n ontvangerland in mikro-, makro- en strategiese determinante.

Die mikrodeterminante van RBB word veral deur plaaslike besonderhede bepaal wat 'n invloed op die winsgewendheid van 'n spesifieke sakeonderneming of ekonomiese sektor het. Die karakteristieke van 'n ontvangerland wat 'n invloed op sy produktiwiteit en koste het, is markgrootte en -groei, arbeidskoste, die ekonomiese beleid van die regering, tariewe en handelsbeperkings.

Die meeste multinasionale maatskappye verkies hoër ontwikkelde lande met groot plaaslike markte waar hulle hul produkte en dienste winsgewend kan bemark.

Arbeidskoste speel 'n belangrike rol by die besluit van 'n multinasionale maatskappy om buite sy tuisland te belê. Stakings en ander dispute skrik beleggers af. Lae lone en koste en doeltreffende produksiemoontlikhede word as positief beskou, maar daar moet in gedagte gehou word dat opgeleide mannekrag en spesialiste benodig word. Arbeidskoste moet dus veral die produktiwiteit van werknemers weerspieël en kan ook hoër wees indien die onderneming doeltreffend en winsgewend kan produseer. Lae lone speel gevolglik 'n belangrike rol vir ondernemings wat arbeidsintensiewe produkte vervaardig. Kleiner Japannese sakeondernemings verkies dikwels om hulle produkte in Asiatiese buurlande met laer arbeidskoste te vervaardig en weer van daar in te voer. Groter multinasionale maatskappye bekyk daarenteen veral die markgrootte en -groei en verwagte plaaslike verkope. 

Die ekonomiese beleid van die ontvangerland se regering het meestal 'n groot invloed op die winsgewendheid van 'n multinasionale maatskappy se plaaslike filiale. Gewoonlik probeer regerings buitelandse beleggers met 'n aantal finansiële en ander aansporings wat daarop gemik is om 'n beleggingsprojek winsgewender te maak na hulle lande te lok. Tipiese voorbelde is uitstel van belasting, uitvoersubsidies en doeanevrye invoer van benodigde onderdele. Hierdie maatreëls word dikwels verbind met regerings se pogings om beleggings in minder ontwikkelde gebiede van 'n land te bevorder of uitvoergerigte sektore van die plaaslike ekonomie te ontwikkel. Die meeste ekonome, wat ondersoek in verband met die invloed van regeringsbeleid op buitelandse beleggings doen, beweer egter dat dit net 'n marginale rol in die besluitnemingsproses speel.

Volgens die sogenaamde "tariff hopping"-hipotese het hoë invoertariewe 'n negatiewe invloed op die uitvoere van multinasionale maatskappye en moedig hulle dus aan om hulle produkte plaaslik te vervaardig. Dit geld egter net vir produkte wat eerder plaaslik verkoop as vanuit die ontvangerland weer uitgevoer word en is net van toepassing op groter markte en ekonomieë.

Die makrodeterminante van RBB beïnvloed die winsgewendheid en besluitneming van 'n belegger op makro-ekonomiese vlak en sluit markgrootte en -groei en faktorpryse in. Laasgenoemde word onder meer deur plaaslike tariewe en belasting bepaal. Die makrodeterminante van RBB oorvleuel dus dikwels met die mikrodeterminante, alhoewel die klemtoon hier eerder op die makro-ekonomiese besonderhede van 'n potensiële ontvangerland lê. Bykomende determinante is die oopheid van die ekonomie, sy deelname aan die wêreldhandel, wisselkoerse, die inflasiekoers, 'n moontlike begrotingstekort, die omvang van binnelandse beleggings en politieke stabiliteit.

In die praktyk ontvang ook geslote ekonomieë regstreekse buitelandse beleggings indien hulle internasionale handel kan vervang. Nogtans bied 'n uitvoergerigte ekonomie meer geleenthede vir 'n potensiële belegger - hy is minder afhanklik van die plaaslike markgrootte en -groei en kan voordeel trek uit die groeiende wêreldhandel wat daarnaas danksy die internasionale mededinging ook 'n positiewe invloed op die produktiwiteit het.

Die oopheid van 'n ekonomie hou nou verband met die wisselkoers as een van die determinante. Daar is tans twee belangrike hipoteses. Die monetêre gebiedshipotese beklemtoon die feit dat maatskappye uit monetêre gebiede met 'n sterk geldeenheid toegang tot lenings teen laer koste het en hulle winste in gebiede met swak geldeenhede ten hoër koerse kan wissel as plaaslike ondernemings. 'n Tweede hipotese neem die gevaar van wisselkoersskommelings in ag. Indien 'n multinasionale maatskappy uitvoergerigte produkte vervaardig, sal dit baat by 'n laer wisselkoers. Dit geld egter nie in gevalle waar 'n groter persentasie onderdele ingevoer moet word nie. Die wisselkoers het ook 'n invloed op die wins wat 'n multinasionale maatskappy na sy land van oorsprong kan uitvoer. Swakker ontwikkelende ekonomieë is dikwels geneig om beperkings op kapitaaluitvoer te plaas sodra hulle ekonomiese situasie begin versleg en die wisselkoers van hulle geldeenheid gevolglik daal. Groter wisselkoersskommelings maak die ekonomiese ontwikkeling van 'n potensiële ontvangerland dus onvoorspelbaar en skrik beleggers dus af.

Indien die inflasiekoers van 'n potensiële ontvangerland sy ekonomiese ewewig of onewewig weerspieël, kan dit as 'n maatstaf vir die ekonomiese stabiliteit van 'n land dien. 'n Hoë inflasiekoers dui daarop dat die regering en sentrale bank die geldaanbod op die plaaslike mark nie kan of nie wil beheer nie. Dit lei tot onsekerheid ten opsigte van die ekonomiese ontwikkeling en verhoog die koste van plaaslike vervaardiging. Sodoende het dit 'n negatiewe effek op die vloei van buitelandse kapitaal.

Net soos 'n hoë inflasiekoers oefen ook begrotingskorte 'n negatiewe invloed op RBB uit. Begrotingskorte beteken onsekerheid oor die toekomstige finansiële beleid van 'n regering en die koste en winsgewendheid van beleggingsprojekte.

Binnelandse beleggings wat die plaaslike produksiekapasiteit aansienlik verhoog bevorder ook regstreekse buitelandse beleggings. 'n Ontwikkelde infrastruktuur skep 'n gunstige ekonomiese klimaat vir beleggers, verhoog produktiwiteit en verminder die koste van plaaslike vervaardiging.

Politieke instabiliteit behels 'n aantal gevare vir buitelandse beleggers soos onderbrekings in produksie of selfs beskadiging en konfiskasie van sy eiendom. Dit lei tot 'n vermindering van buitelandse beleggings aangesien die koste en winsgewendheid van 'n projek onvoorspelbaar word.



</doc>
<doc id="24357" url="https://af.wikipedia.org/wiki?curid=24357" title="SV Lurup">
SV Lurup

SV Lurup is 'n sportklub uit die stadstaat Hamburg in Duitsland, veral bekend vir sy sokkerafdeling. Behalwe sokker, het die klub ook nog 23 ander afdelings, insluitend swem, tafeltennis, vlugbal, boks, fietsry, gimnastiek, atletiek, tennis, pluimbal en skaak. 

Die klub is in 1923 gestig en was aanvanklik 'n werkersklub wat aan die ATSB ("Arbeitersport in Deutschland") se kompetisies deelgeneem het. In 1933 is werkersklubs in die Derde Ryk verbied en is die klub verplig om met" FC Blau-Weiß Schenefeld" saam te smelt as "TSV Lurup-Schenefeld". Na die Tweede Wêreldoorlog is die klub deur die Geallieerdes ontbind, maar weer in 1946 herstig as "TSV Lurup" (na 1949 "SV Lurup"). Die huidige naam is in 1978 aangeneem.

Die klub se grootste prestasie was om aan die einde van die 1983/84-seisoen (onsuksesvol) aan die uitspeelwedstryde om promosie na die 2. Bundesliga deel te neem. Die klub het in 2007, ondanks slegs 'n sesde plek in die Verbandsliga Hamburg, promosie ontvang na die Oberliga Noord, aangesien die beter geposisioneerde klubs nie vir 'n Oberligalisensie gekwalifiseer of daarvoor aansoek gedoen het nie.


</doc>
<doc id="24365" url="https://af.wikipedia.org/wiki?curid=24365" title="Groen rewolusie">
Groen rewolusie

Die groen rewolusie was 'n tydperk in die geskiedenis van boerdery toe daar probeer is om die landbou sodanig te verbeter dat hongersnood uitgewis sou word. Die term "groen rewolusie" word al sedert die laat jare 1960 gebruik en verwys na pogings om die opbrengste van oeste te verbeter deur die gebruik van die wetenskap en tegnologie. Opbrengste is verbeter deur die gebruik van nuwe oeskultivars, besproeiing, kunsmis, onkruiddoders, en meganisasie.

Dit is 'n "groen rewolusie" genoem omdat dit 'n beplande en gekonsentreerde poging was om binne 'n kort tydperk die probleem van voedseltekorte in die wêreld op te los. Dit is hoofsaaklik deur die Rockefeller en Ford-stigtings gelei, en talle ontwikkelende lande het daaraan deelgeneem in die hoop dat miljoene honger mense daardeur gevoed sou kon word.

Voedselproduksie het met 1 000% en selfs meer toegeneem tydens die groen rewolusie en hongersnood het aanvanklik met 20% afgeneem. Dit het ook meegebring dat die dravermoë van landbougrond wêreldwyd toegeneem het. Tog het die groen rewolusie nie werklik in sy doel geslaag nie.

In die eerste plek het die groen rewolusie nie 'n blywende oplossing vir hongersnood gebied nie en vandag is hongersnood 'n groter probleem as ooit tevore. Hoewel die resultate aanvanklik positief gelyk het, het die gevolge van die groen rewolusie gou geblyk meer skade as goed te doen in veral die armer dele van die wêreld.

Armer boere – wat eintlik juis by die groen rewolusie moes baat – het nie geld gehad om die nuwe sade, kunsmis, implemente en onkruiddoders aan te koop of om besproeiing toe te pas nie. Sonder hierdie peperduur insette kon hulle nie hul produksie verhoog of op markte met die ryker boere kompeteer nie. Klein boere kon ook nie vervoer bekostig om hul produkte by markte te kry nie. Baie armer boere is hierdeur van hul grond gedwing en moes 'n ander heenkome vind, wat tot nog groter armoede en hongersnood gelei het.

Landbougrond het weens grootskaalse besproeiing uitgeloog geraak, wat meegebring het dat dit nie meer so vrugbaar was nie en met kunsmis aangevul moes word. Só is baie ondergrondse waterbronne uitgeput. Die grootskaalse gebruik van onkruiddoders het nie net veroorsaak dat 'n aantal onkruidspesies weerstandbiedend daarteen geraak het nie, maar het ook skade aan waterbronne aangerig en selfs dierspesies soos voëls en visse nadelig beïnvloed.

Meganisasie bespaar wél handearbeid en tyd, maar veroorsaak terselfdertyd werkloosheid. Dit lei tot verdere armoede onder die mense wat dit die minste kan bekostig. Die groen revolusie is verder in die wiele gery omdat landbouproduksie 'n versadigingspunt bereik het – dit wil sê nieteenstaande verdere insette was groter oeste eenvoudig nie moontlik nie. Landbougrond word ook daagliks minder namate dit deur verstedeliking ingesluk word. Die bevolkingsgroei is steeds aan die toeneem en hongersnood word net ál hoe erger.

Baie mense voel dus dat die groen rewolusie net die ryker boere en lande bevoordeel het en dat dit nie armoede en hongersnood opgelos het nie, maar eerder dit vererger het. Die groen rewolusie het die mensdom geleer dat mense se probleme nie opgelos kan word tensy hulle toegang het tot die tegnologie wat veronderstel is om hulle te help nie. As daardie tegnologie boonop die omgewing vernietig, is dit net 'n korttermynoplossing wat op die lang termyn meer nadele as voordele inhou. Wat dus nodig is, is toepaslike tegnologie wat toeganklik is vir die mense vir wie dit bedoel is, en groen tegnologie wat nie skade aan die omgewing sal aanrig nie. Soos bogenoem is baie mense nadelig beïnvloed deur die ontwikkeling van die groen reolusie. Arm boere in klein lande en dorpe kon nie al die toerusting bekostig nie, en moes hul plase aan die ryker boere verkoop en dit het groter gapings tussen ryk en arm veroorsaak.


</doc>
<doc id="24368" url="https://af.wikipedia.org/wiki?curid=24368" title="Toepaslike tegnologie">
Toepaslike tegnologie

Toepaslike tegnologie is tegnologie wat in mense se basiese behoeftes voorsien deur hulle in staat te stel om hul tyd, vaardighede, en omgewingshulpbronne ten beste te benut.

Die mensdom het reeds baie voordeel uit ontwikkelinge op die terreine van wetenskap en tegnologie geput. Baie van dié ontwikkelinge was egter nadelig vir die omgewing of onvanpas vir mense in armer gebiede van die wêreld. Daarom is die neiging deesdae na tegnologieë wat nie net omgewingsvriendelik is nie, maar ook bruikbaar in die omgewing en omstandighede waarin mense hulle bevind.

Om die toets van toepaslikheid te deurstaan, moet tegnologie die behoeftes van mense aanspreek; bekostigbaar wees; deur plaaslike inwoners gebruik en selfs herstel kan word; waar moontlik, gebruik maak van plaaslike vaardighede en materiale; en 'n minimale of geen impak op die omgewing hê nie. As dit boonop daartoe bydra dat mense 'n inkomste daaruit kan genereer of om werk vir werklose mense te skep, is dit nog beter. Toepaslike tegnologie fokus op aspekte soos die gebruik van volhoubare energiebronne, natuurlike boumateriale, sonkragvoertuie, ensovoorts. Voorbeelde van toepaslike tegnologie is mikro-besproeiingsisteme wat deur waterpompe aangedryf word wat met die hand gepomp word. Die aankoopkoste is minimaal en daar is geen uitgawe aan elektrisiteit nie. Dit kan dus enige plek op aarde gebruik word.

In Kenia word 'n handaangedrewe hooibaler gebruik om tot tagtig hooibale per dag saam te pers. Hierdie hooi word in die droë seisoen as voer vir melkbeeste gebruik en bied 'n uitkoms vir klein boere wat nie 'n trekker of meganiese hooibaler kan bekostig nie.

Daar is baie plekke in Afrika wat nie per voertuig bereik kan word nie. Vir sulke gebiede is spesiale fietse met bande wat nie kan pap word nie en selfs 'n "vragfiets" vir die vervoer van produkte ontwikkel. Daar is ook 'n fiets met sy eie sleepwa wat aangehaak kan word. Omdat kookolie weens die vervoerkoste baie duur is vir mense in afgeleë gebiede, is 'n klein oliesaadpers ontwerp waarmee mense hul eie olie uit sonneblomsade kan pers.

In Nigerië word sonenergie-waterpompe gebruik om water na gemeenskappe te pomp wat nie naby riviere woon nie. Mense wat vroeër tot ure per dag daaraan moes bestee om genoeg water by hul wonings te kry, kan hierdie tyd nou benut om in hul landerye te werk, en hulle kan boonop hul landerye natlei, wat beter oeste meebring.

Sonkrag word in skole in afgeleë gebiede van Ghana gebruik om rekenaars aan te dryf. Selfs 'n finansiële bank in Ghana maak van sonenergie gebruik om batterye te laai wat vyf rekenaars en 'n drukker van krag voorsien.

In Suid-Afrika is daar reeds met die bou van huise uit hooibale begin. Nie net is dit baie goedkoper en vinniger nie, maar dit verskaf ook uitstekende isolering, wat energie bespaar deurdat dit verhitting en verkoeling oorbodig maak.

In Amerika is daar 'n internasionale instituut vir toepaslike tegnologie waar van die beste wetenskaplikes en tegnoloë in die wêreld hulle toewy aan navorsing oor en die ontwikkeling van toepaslike tegnologie. Hulle word in geboue en laboratoriums gehuisves wat vroeër gebruik is om van die mees tegnologies gevorderde wapens te maak, maar wy hulle nou aan die skep van vrede en voorspoed toe.

Om te bepaal hoe "gesond" die omgewing wêreldwyd is, is daar 'n reuse-wêreldkaart op 'n skerm van 7 m x 10 m waarop omgewingsdata aangebring word. Groot veld- of bosbrande, besoedelde wateroppervlaktes, osoonvernietiging, aardverwarming en ander omgewingsbedreigings word daarop aangedui sodat die gebiede met die grootste omgewingsprobleme geïdentifiseer kan word.

Die wetenskaplikes en tegnoloë by die instituut spits hulle toe op die ontwikkeling van toepaslike tegnologie op terreine waar daar die grootste behoefte bestaan. Hulle bestudeer bv. onder andere tradisionele tegnologie wat al duisende jare lank in gemeenskappe gebruik word, maar nie meer effektief en produktief is nie, vir idees om nuwe tegnologieë te ontwikkel wat meer modern, maar goedkoop en bruikbaar is. Die nuwe toepaslike tegnologie word dan gebaseer op die reeds bestaande vaardighede en kennis van mense in ontwikkelende lande en is bedoel om hul daaglikse bestaan te vergemaklik en hul lewensomstandighede te verbeter.

'n Eenvoudige voorbeeld is die hooikis ("solar cooker") wat sonenergie gebruik om voedsel gaar te maak. Vir duisende vroue wat daagliks kilometers ver moes loop op soek na brandhout is dit 'n wonderlike hulpmiddel. Boonop vind minder verbranding van hout plaas, wat omgewingsverhitting verminder en houtbronne van uitwissing red. Ander toepaslike tegnologieprojekte sluit die gebruik van windkrag, hersirkulering van plastiek en rubber, maak van eie seep en papier, opgaar en gebruik van reënwater, en brandstowwe gemaak uit biomassa, in.


</doc>
<doc id="24371" url="https://af.wikipedia.org/wiki?curid=24371" title="Bek-en-klouseer">
Bek-en-klouseer

Bek-en-klouseer (Latyn: "Aphtae epizooticae"), is 'n hoogs aansteeklike- en soms noodlottige virussiekte wat beeste en varke opdoen. Dit kan ook wildsbokke, bokke, skape en ander gesplete hoefdiere besmet en ook olifante en rotte.

Friedrich Loeffler het in 1897 vir die eerste keer uitgewys dat die siekte se oorsaak 'n virus was. Hy het die bloed van 'n besmette dier deur 'n fyn porseleinfilter gestuur en gevind dat die oorblywende vloeistof steeds die siekte in gesonde diere veroorsaak. Dit beteken dat die oorsaak van die siekte onsigbare klein patogene moet wees, omrede hulle nie deur die porseleinfilter verwyder kon word nie.

Bek-en-klouseer kom regdeur die wêreld voor en terwyl sommige lande vir 'n redelike lang tyd vry was van die siekte, bly die siekte steeds 'n bron van kommer vanweë sy wye gasheerbasis en vinnige verspreiding. Na afloop van die Tweede Wêreldoorlog was die siekte wyd oor die wêreld versprei. In 1996 het endemiese gebiede Asië, Afrika en dele van Suid-Amerika ingesluit. Nieu-Seeland het nog nooit 'n uitbraak van bek-en-klouseer gehad nie.

Die meeste Europese lande word as vry van die siekte beskou en die lidlande van die Europese Unie het hul inentingsprogramme gestaak.

In 2001 was daar egter 'n ernstige uitbraak van bek-en-klouseer in Brittanje gewees wat daartoe gelei het dat baie diere van kant gemaak is, dat die verkiesing uitgestel is en vele sportgeleenthede is ook gekanselleer. Vanweë streng regeringsbeleid op die verkoop van lewende hawe, die ontsmetting van alle mense wat plase betree of verlaat het, is 'n potensieel rampspoedige epidemie in die Republiek van Ierland vermy. In Augustus 2007 is bek-en-klouseer gevind by twee plase in Surrey in Engeland. Alle lewende hawe is van kant gemaak en 'n kwarantyn is oor die hele gebied bekragtig.

Daar is sewe verskillende soorte bek-en-klouseer serotipes: O, A, C, SAT-1, SAT-2, SAT-3 en Asië-1. Hierdie serotipes toon 'n mate van streeksgebondenheid en die O serotipe is die algemeenste.

Die algemene ontkiemingstyd vir die bek-en-klouseervirus wissel maar is gewoonlik tussen 3 - 8 dae Die siekte word gekenmerk deur 'n hoë koors wat vinnig afneem na twee of drie dae; blase in die bek wat lei tot oormatige afskei van skuimagtige speeksel en 'n gekwyl en ook blase op die pote wat kan bars en lamheid tot gevolg kan hê.

Volwasse diere kan gewigsverlies ondergaan waarvan hulle vir verskeie maande lank nie sal herstel nie en bulle kan geswolle testikels hê. Koeie se melkproduksie kan ook beduidend verminder. Hoewel die meeste diere uiteindelik herstel van bek-en-klouseer kan die siekte lei tot miokarditis (inflammasie van die hartspier) en die dood, veral by pasgebore diere. Sommige besmette diere bly asimptomaties -- dit wil sê hulle toon geen tekens van die siekte nie. Sulke diere kan egter die siekte oordra aan ander diere.

Bek-en-klouseerbesmetting neig om plaaslik voor te kom -- dit wil sê, die virus word oorgedra aan vatbare diere deur direkte kontak met besmette diere of besmette stalle of voertuie wat vir die vervoer van lewende hawe gebruik word. Die klere en vel van mense wat diere hanteer, stilstaande water en ongekookte voedselreste en byvoedings wat besmette dierprodukte bevat kan ook die virus oordra. Beheermaatreëls sluit kwarantyn en die vernietiging van besmette lewende hawe en die verbod op uitvoere van vleis en ander produkte na lande wat nie met die siekte besmet is nie.
Bek-en-klouseer word veroorsaak deur 'n "Aphthovirus" uit die "Picornaviridae" virusfamilie. Die lede van die familie is klein (25-30nm), nie-omvoude ikosahedrale virusse wat 'n enkele string RNS (ribonukleoësuur, die genetiese materiaal van 'n virus) bevat. Wanneer so 'n virus in kontak kom met 'n gasheersel, bind dit aan 'n reseptorvlak en ontketen 'n invouing van die selmembraan. Wanneer die virus die gasheersel binnegedring het, los sy proteïenhulsel op. Nuwe virus-RNS en komponente van die proteïenhulsel word dan gesintetiseer in groot hoeveelhede en saamgestel om nuwe virusse te vorm. Na samestelling bars die gasheersel en stel die nuwe virusse vry.

Mense kan besmet word met bek-en-klouseer deur kontak met besmette diere, maar dit gebeur bitter selde. Omdat die virus wat bek-en-klouseer veroorsaak sensitief is vir maagsuur, kan dit nie na mense versprei word deur die eet van besmette vleis nie. In die Verenigde Koninkryk het die laaste menslike geval in 1967 voorgekom en slegs 'n handjievol ander gevalle is al aangeteken in die res van Europa, Afrika en Suid-Amerika. Simptome van bek-en-klouseer in mense sluit in ongesteldheid, koors, braking, rooi sweeragtige letsels van die mondweefsel en soms klein blase op die vel. 

Daar bestaan 'n ander virussiekte met soortgelyke simptome, wat algemeen bekend staan as "hand-voet-en-mondsiekte", wat meer dikwels in mense voorkom, veral by jonger kinders; hierdie siekte is egter nie verwant aan bek-en-klouseer nie en word deur 'n ander virus veroorsaak (die virus behoort aan die "Picornaviridae" virusfamilie). Omdat bek-en-klouseer selde mense besmet, maar vinnig onder diere versprei, is dit 'n veel groter risiko vir die landboubedryf as vir menslike welsyn. Boere die wêreld oor kan groot hoeveelhede geld verloor tydens bek-en-klouseerepidemies, wanneer groot hoeveelhede diere vernietig word en die opbrengs uit melk en vleis daal.

Daar word geglo dat daar sewe hoofsoorte bek-en-klouseervirusse bestaan. Soos ander virusse, ondergaan die bek-en-klouseervirus voortdurend 'n ewolusieproses en muteer wat dit moeilik maak om 'n entstof te ontwikkel omdat daar groot variasies tussen serotipes voorkom. Daar bestaan geen kruisbeskerming tussen serotipes nie (wat beteken dat 'n entstof vir een serotipe nie teen ander sal beskerm nie) en verder kan die variante binne 'n gegewe serotipe nukleotiedreekse hê wat met soveel as 30% verskil vir 'n gegewe geen. Dit beteken dat 'n bek-en-klouseer entstof 'n hoogs spesifieke werking ten opsigte van die variant betrokke moet hê. Inenting verskaf slegs tydelike immuniteit wat kan duur vir etlike maande tot 'n paar jaar. Tans verdeel die Wêreldorganisasie vir Dieregesondheid lande in drie kategorieë met betrekking tot bek-en-klouseer: "Bek-en-klouseer teenwoordig met of sonder inenting", "Bek-en-klouseervry met inenting" en "Bek-en-klouseervry sonder inenting". Lande wat aangewys is as bek-en-klouseervry sonder inenting het die grootste toegang tot uitvoermarkte en daarom werk ontwikkelde lande soos Kanada, die Verenigde State en die Verenigde Koninkryk hard om hulle status te behou.

Baie vroeë entstowwe het dooie monsters van die bek-en-klouseervirus gebruik om diere mee in te ent. Hierdie entstowwe het egter soms tot werklike uitbrake van die siektes gelei. In die 1970's het wetenskaplikes ontdek dat 'n entstof gemaak kon word deur slegs van 'n enkele sleutelproteïen gebruik te maak. Die hooftaak was om voldoende hoeveelhede van die proteïen te kon vervaardig om vir inenting te gebruik. Op 18 Junie 1981 het die regering van die V.S.A. aangekondig dat hulle 'n entstof ontwikkel het teen bek-en-klouseer; hierdie was dan ook die wêreld se eerste wat met behulp van genetiese manipulasie vervaardig is.




</doc>
<doc id="24372" url="https://af.wikipedia.org/wiki?curid=24372" title="FSV Optik Rathenow">
FSV Optik Rathenow

FSV Optik Rathenow is 'n sokkerklub uit Rathenow in die deelstaat Brandenburg in Duitsland. 

Die klub het in 1906 ontstaan as 'n samesmelting tussen "Spartakus Rathenow" en "Preußen Rathenow" met die naam "Spielvereinigung Rathenow 06". In die 1930’s is daar met die gimnastiekklub "TV Vater Jahn" saamgesmelt as "VfL Rathenow" en in 1939 is daar gepromoveer na die tweede vlak van die Duitse sokkerstruktuur.

Na die Tweede Wêreldoorlog het die klub bekend gestaan as "Verkehr Rathenow", maar is in 1950 herdoop na "BSG Mechanik Rathenow". Drie jaar later is die klub weer herdoop, hierdie slag na "BSG Motor Rathenow". Die klub se beste jare in die DDR was tussen 1959 en 1963, toe daar in die DDR-Liga op die tweede vlak meegeding is.
Na die eenwording van Duitsland in 1990 is die klub se naam verander na "SV Optik Rathenow", maar die klub het finansieel en spelersgewys baie swaar begin trek as gevolg van die ekonomiese krisis waarin die Rathenow Optiese Werke, die ekonomiese hart van die stad, beland het. Dit het gelei tot die onafhanklikwording van die sokkerafdeling as "FSV Optik Rathenow" op 21 Februarie 1991. 



</doc>
<doc id="24437" url="https://af.wikipedia.org/wiki?curid=24437" title="VfB 1906 Sangerhausen">
VfB 1906 Sangerhausen

VfB 1906 Sangerhausen is 'n sportklub uit Sangerhausen in die deelstaat Sakse-Anhalt in Duitsland, veral bekend vir sy sokkerafdeling. Behalwe sokker, het die klub ook afdelings vir kegelbal en fietsry.

Die klub het twee stamvoorgangers: "VfB Sangerhausen", wat in 1906 gestig is en "BSC 07 Sangerhausen", wat 'n jaar later ontstaan het. Na die Tweede Wêreldoorlog is al 23 sportverenigings in Sangerhausen deur die Geallieerdes ontbind. Al die sokkerspelers het in 1948 by die nuutgestigte "SG Wacker 48" aangesluit. Kort hierna is die "Betriebssportgemeinschaftens" deur die sportkomitee van die DDR in die lewe geroep. Al die sportlui moes in 1949 by die nuutgestigde "BSG Mifa" aansluit. Nog 'n klub, "BSG Einheit Sangerhausen", is later in dieselfde jaar gestig. Mifa is in 1950 deur "BSG Aktivist" vervang. In 1956 het die sokkerafdelings van "BSG Aktivist" en "BSG Einheit Sangerhausen" saamgesmelt as "BSG Stahl Sangerhausen". Die klub is later weer herdoop na "BSG Mansfeld-Kombinat Sangerhausen" en het in 1980 sy grootste prestasie behaal deur vir 1 seisoen na die DDR-Liga te promoveer.

Na die hereniging van Duitsland in 1990 is die klub herdoop as "SSV Blau-Weiß 1990 Sangerhausen". In 1993 het die sokkerafdeling onafhanklik geword onder die huidige naam.



</doc>
<doc id="24444" url="https://af.wikipedia.org/wiki?curid=24444" title="Wêreldberaad oor volhoubare ontwikkeling">
Wêreldberaad oor volhoubare ontwikkeling

Die Verenigde Nasies se Stockholm-konferensie in 1972 oor die menslike omgewing het vir die eerste keer van die omgewing 'n internasionale kwessie gemaak. Die volgende groot deurbraak was die eerste Wêreldberaad vir Volhoubare Ontwikkeling wat in 1992 in Rio de Janeiro gehou is (die sogenaamde Aardeberaad). By dié byeenkoms het wêreldleiers en rolspelers uit die meeste wêreldlande ooreengekom op 'n strategie of globale aksieplan vir volhoubare ontwikkeling, bekend as Agenda 21. Agenda 21 het die volgende aspekte uitgelig as dinge waaraan aandag gegee moes word om volhoubare ontwikkeling te laat slaag:

Daar is ook op 'n aantal konvensies ooreengekom, waaronder die konvensie oor klimaatsverandering en die konvensie oor biodiviersiteit. Vyf jaar ná die Aardberaad is daar by 'n spesiale byeenkoms van die Verenigde Nasies ooreengekom oor verdere optrede om Agenda 21 se planne in werking te stel. In 2002 is 'n opvolgberaad, die Wêreldberaad vir Volhoubare Ontwikkeling, in Suid-Afrika gehou. Om hierdie rede is 2002 ook tot die jaar van volhoubare ontwikkeling in Suid-Afrika verklaar. Die Wêreldberaad vir Volhoubare Ontwikkeling is as só belangrik in Suid-Afrika geag dat die skoolkalender in Gauteng verander is om daarby aan te pas. Daar is op die volgende raamwerk vir bespreking tydens die beraad ooreengekom:

Die doel van die opvolgberaad was ook om te bepaal watter vordering daar in die tien jaar sedert die byeenkoms in Rio de Janeiro gemaak is en om nuwe strategieë vir die toekoms te beplan. Die beraad se slagspreuk was "Mense, Planeet en Voorspoed". Sake op die agenda was die uitwissing van armoede, finansiering van volhoubare ontwikkeling, globale handelsooreenkomste en die omgewing, toegang tot water, toegang tot energie, omgewingsgesondheid, lug en die atmosfeer, kwesbaarheid ten opsigte van natuurrampe, gronddegredasie en nievolhoubare benutting van mariene hulpbronne. Die benadering was dat volhoubare ontwikkeling in almal se belang is en dat dit onlosmaaklik vermind is aan armoedeverligting en ekonomiese groei.



</doc>
<doc id="24445" url="https://af.wikipedia.org/wiki?curid=24445" title="Armoedeverligting">
Armoedeverligting

Armoede is 'n wêreldwye probleem en nie net dié van armer lande nie. Alhoewel die probleem al baie lank bestaan, is dit maar eers onlangs dat ryker lande dit ook as hul verantwoordelikheid begin beskou het om hieraan aandag te gee. Tot nou toe het die planne om armoede te verlig van die ryker lande gekom en was armer lande bloot die ontvangers van die hulp wat die ryker lande gedink het hulle behoort te kry.

Strategieë moet ontwikkel word om armoede te verlig. Die doel hiermee is om uitkomste vir die verligting van armoede te identifiseer en te besluit op die sleutelaksies, -programme en -beleidsveranderinge wat nodig is om dié uitkomste te verwesentlik.

Programme vir armoedeverligting moet aan sekere vereistes voldoen om suksesvol te wees, naamlik:

Daar is baie mense wat glo dat die armoede wat veral op die platteland voorkom, slegs verlig kan word indien die landbou verbeter en die benutting van hulpbronne beter beplan en bestuur word. Internasionale komitees gee tans hieraan aandag, maar elke land moet ook sy eie strategieë ontwikkel. Daar is baie mense wat glo dat ontwikkeling die oplossing van armoede is. Watter vorm dit moet aanneem, is een van die groot wêreldvraagstukke, en hoe dit aangepak moet word een van die grootste uitdagings in menseheugenis. Suid-Afrika is aan die voorpunt van dié wat iets hieraan wil doen.

Met hierdie woorde het president Mbeki bevestig dat sy regering se doel is om armoede en onderontwikkeling uit te wis. Van die maatreëls wat reeds begin vrugte afwerp, is die afhandeling van 29 000 van die grondeise wat ingedien is en ingevolge waarvan mense weer grond terugkry wat van hulle weggeneem is, of minstens vergoed word vir die grond wat hulle só verloor het. Daar is ook miljoene huise gebou (ongeveer 1,2 miljoen tussen 1998 en begin 2000) met subsidies wat aan haweloses beskikbaar gestel word. Daar word geraam dat daar teen 2003 reeds 3 miljoen kinders voordeel uit die kindersorgtoelae getrek het wat die staat vir hul onderhoud betaal. Ander maatreëls sluit gemeenskapsproduksiesentrums en meerdoelige gemeenskapsentrums in wat ontwikkeling in plattelandse gebiede ondersteun.

Ten einde werksgeleenthede te skep, het die regering verskeie projekte geloods wat tydelik en permanent werk aan mense verskaf het. 'n Voorbeeld hiervan is die Toerisme-Armoedeverligtingsprojek van die Departement van Omgewingsake en Toerisme wat vir byna 1 000 mense permanente werk en vir 82 000 tydelike werk verskaf het. Baie van die programme is daarop gemik om mense betrokke te maak en te help om hulself te help, eerder as dat hulle op welsyn moet staatmaak. In die woorde van pres. Mbeki: 

Daar word ook gekyk hoe Suid-Afrika deur middel van handelsooreenkomste 'n beter vastrapplek in Europese en ander markte kan kry.



</doc>
<doc id="24446" url="https://af.wikipedia.org/wiki?curid=24446" title="Volhoubare ontwikkeling">
Volhoubare ontwikkeling

Volhoubare ontwikkeling is ontwikkeling wat die lewensgehalte van huidige generasies verbeter en verseker dat daar ook in toekomstige generasies se behoeftes voorsien sal kan word. Die oorsprong van die idee van volhoubaarheid lê in die begrip van volhoubare landbou, waar hulpbronne in so 'n mate benut word dat die herstelvermoë daarvan behoue bly. Volhoubare ontwikkeling verwys dus na sosiale, ekonomiese en ekologiese volhoubaarheid, d.i. 'n produktiewe leefwyse vir die mens wat binne die dravermoë van die instellings van die samelewing en die aarde se lewensondersteunende sisteme geskied.

Hiervolgens moet die mens besef dat die lewensondersteunende stelsels van die aarde beperkings op die hoeveelheid mense en lewensyle wat onderhou kan word, plaas. Indien die grense nie gerespekteer word nie en oorskry word, sal die stelsels ineenstort en almal se voortbestaan in gevaar stel. Alles moet dus in die stryd gewerp word om nie hierdie grense te oorskry nie.

Hiervolgens moet daar probeer word om 'n balans tussen sosiale, ekonomiese en ekologiese doelstellings te vind. Daar moet daarna gestreef word om benewens materiële behoeftes ook in 'n breë spektrum van menslike behoeftes en aspirasies, insluitend gesondheid, geletterdheid en politieke vryheid, te voorsien.

Volhoubaarheidsaanduiders beskryf volhoubare aktiwiteite en help om te bepaal of 'n spesifieke ontwikkeling volhoubaar is of nie. Sulke aanduiders moet aan sekere vereistes voldoen, naamlik:

Daar is reeds ontwikkelingsprojekte in Suid-Afrika aan die gang wat sowel die mens as die omgewing bevoordeel en dus die dubbele doel van volhoubare ontwikkeling en armoedeverligting verwesenlik.

Een van die beste voorbeelde van 'n omvangryke projek wat omgewingsvriendelik is, werk verskaf, mense bemagtig en armoede verlig, is die "Werk vir water"-projek van die Departement van Waterwese.

Suid-Afrikaanse Nasionale Parke het talle projekte in gemeenskappe begin wat langs nasionale parke woonagtig is. Hierdie projekte help met ontwikkeling in die gemeenskappe, dra daartoe by om armoede te verlig en bring mee dat hierdie gemeenskappe die bewaringsdoel van die nasionale parke ondersteun. Die mens en die omgewing vind dus albei daarby baat. Enkele voorbeelde van sulke projekte is die bemarkinmg van plaaslike mense se handewerk, voorsiening van vars produkte aan parke deur aanliggende gemeenskappe, optrede van tradisionele dansers en musikante in parke en gemeenskapsgebaseerde toere na die parke. Hierdie is dus 'n strategie wat die filosofie van bewaring by gemeenskappe tuisbring deurdat hulle as vennote betrek word en direk voordeel trek uit die aangrensende parke.



</doc>
<doc id="24448" url="https://af.wikipedia.org/wiki?curid=24448" title="Hoekwil">
Hoekwil

Hoekwil is 'n klein plaasdorpie, bokant Wildernis, en omtrent 20 km buite George se middestad. 

Die vorige naam van die nedersetting is Olifantshoek. In die tyd toe poskodes in Suid-Afrika ingevoer is, is besluit om die naam van die dorpie te verander om verwarring met die dorp Olifantshoek in die Noord-Kaap te voorkom. Hoekwil is afgelei van die "hoek" van Olifantshoek en die "wil" van Wildernis.

Oud-staatspresident P.W. Botha en sy vrou is ter ruste gelê in die begraafplaas langs die N.G. Kerk op Hoekwil.



</doc>
<doc id="24450" url="https://af.wikipedia.org/wiki?curid=24450" title="Biodiversiteit">
Biodiversiteit

Biodiversiteit of biologiese diversiteit is die verskeidenheid van lewensvorme op aarde en die hele spektrum van gene, spesies, ekostelsels en landskappe is daarby inbegrepe. Dit sluit 'n ongelooflike aantal soorte plante, diere en organismes in. Biodiversiteit is egter ook veel meer as dit. Dit omvat ook genetiese wisselwerking tussen spesies, verskeidenheid van spesies en lewensvorme, diversiteit van verwante spesies en interaksie tussen hulle, en ekologiese prosesse. Biodiversiteit is die natuur se manier om onder andere 'n ontsaglike genepoel daar te stel wat kan help om versteurings in ekostelsels te verwerk en te bowe te kom. Dit speel 'n onmisbare rol in die vorming, beskerming en instandhouding van grond, die regulering van die klimaat, asook die instandhouding van ekologiese prosesse en lewensonderhoudende stelsels. Kortom, sonder biodiversiteit kan die mens nie leef nie. Dit is danksy biodiversiteit dat voedsel, klerasie, medisyne en behuising verkry kan word, en dit is biodiversiteit wat die hoeksteen van toerismebedrywe vorm.

Daar is al 1,75 miljoen spesies geklassifiseer, maar kenners vermoed dat daar omtrent 100 miljoen kan wees. Die volgende getalle gee 'n idee van die aarde se biodiversiteit:

Suid-Afrika beskik oor omtrent 10% van die wêreld se plant-, voël- en diersoorte. Die plantegroei van die land bestaan uit sowat 22 000 soorte, waaronder dié van die bekende en unieke fynbosbioom. Die fynbos-plantegroeigebied huisves ongeveer 8 000 plantspesies, waarvan 70% endemies is. Sedert 1652 is ongeveer 46% van die droë woud, 62% van die grasvlaktes, 50% van die wortelboommoerasse, en 90% van die renosterveld in Suid-Afrika reeds uitgewis. Die meeste van hierdie uitwissing het in die laaste eeu plaasgevind.

Wêreldwyd word daar gevrees dat 'n verdere derde van die aarde se biodiversiteit binne die volgende 20 tot 30 jaar uitgewis sal word. Die mens se aktiwiteite plaas toenemende druk op die oorblywende ekostelsels deur dit te verander en te fragmenteer of te vernietig. Dit bring verlies aan habitat mee en veroorsaak dat spesies uitsterf en die genepoel van die aarde inkrimp. Meer as 11 000 bekende plant- en dierspesies verkeer wêreldwyd op die rand van uitwissing. In reënwoude verdwyn daar elke jaar ongeveer 27 000 spesies (hoofsaaklik insekte en plante). Die gebiede waar biodiversiteit die vinnigste afneem, is in die armer, dig bevolkte dele van die wêreld soos Suid-Amerika (veral Brasilië), Sentraal-Afrika (veral in die Demokratiese Republiek van die Kongo) en Oos-Asië (in lande soos Indonesië en China). Die regering van die Demokratiese Republiek van die Kongo (DRK) betaal vir hul burgeroorlog van die afgelope aantal jare deur aan Zimbabwe en ander Afrikalande die regte te verkoop om die reënwoude af te kap en die produkte daarvan te verkoop. In ruil daarvoor verskaf lande soos Zimbabwe daarna soldate aan die DRK-regering.

Ten einde biodiversiteit te bewaar, sal die wêreld se oorblywende kerngebiede van groot diversiteit (sogenaamde "hotspots") geïdentifiseer, gedokumenteer en beskerm moet word. Daar is reeds 24 ekologieryke gebiede geïdentifiseer wat 50% van alle landlewende spesies op aarde bevat (op net 2% van die aardoppervlak). Bewaringsaksies sal egter in samewerking met gemeenskappe wat binne of langs hierdie gebiede woon, onderneem moet word (en hulle sal voordeel daaruit moet put), anders sal dit verlore gaan. Die bewaring van biodiversiteit is grondliggend aan die sukses van die proses van ontwikkeling. Dit gaan nie bloot om die beskerming van die natuurlewe in natuurreservate nie. Dit gaan ook oor die behoud van die aarde se natuurlike stelsels wat lewensondersteunende stelsels vir die mens is, en die genetiese rykdom waarvan die mens afhanklik is in die nimmereindige stryd om gewasse en lewende hawe te verbeter.



</doc>
<doc id="24453" url="https://af.wikipedia.org/wiki?curid=24453" title="Natuurlike plaagbeheer">
Natuurlike plaagbeheer

Natuurlike plaagbeheer is een van die alternatiewe vir die spuit van gifstowwe om plae te beheer. Dit word reeds suksesvol op verskeie uitheemse plante toegepas wat peste geraak het. Hakea word bestry deur twee saadvretende insekte, 'n saadkalander wat die jong sade aanval en 'n saadmot wat ryp sade vreet. 'n Ander saadkalander wat op duwweltjies leef, "Microlarinus lareynii", word in die Verenigde State as natuurlike plaagbeheer daarteen gebruik.

'n Blomkalander wat die blomme vernietig, is ook ingevoer om saadvervaardiging hok te slaan. Ander voorbeelde van biokontrole is die langblaarwattel wat deur middel van 'n perdeby bestry word wat haar eiers in die jong bloeisels lê. In plaas van blomme en sade vorm daar dan kankeragtige groeisels wat die plant se takke laat vrek. Die enkele sade wat nog vorm, word deur 'n kalander vernietig. Dié twee biokontrolemiddele is só suksesvol dat minder as 1% van die sade voortplant. Swarthout, rooikrans en swartwattel word ook met groeiende sukses bekamp deur kalanders wat hul sade aanval, terwyl biokontrole doeltreffend toegepas word op waterslaai en hiasinte.

Wat die beheer van dierepeste betref, is daar ook voorbeelde van biokontrole. Só is renostervoëls weer in dele van die Krugerwildtuin hervestig, waar hulle help om bosluise onder beheer te hou. In plekke waar voedsel geberg word, is rotte altyd 'n probleem en is dit uiteraard onwenslik om gifstowwe te gebruik omdat dit die voedsel kan kontamineer. By heelwat sulke bergingsfasiliteite is uile in die skure en silo's gevestig om op natuurlike en gratis wyse van die rotte ontslae te raak.

Die muskietvis is in 1936 na Suid-Afrika gebring om muskiete te bestry. 


</doc>
<doc id="24458" url="https://af.wikipedia.org/wiki?curid=24458" title="Meervoudige hulpbronbenutting">
Meervoudige hulpbronbenutting

Meervoudige hulpbronbenutting is die ontwikkeling en bestuur van 'n verskeidenheid aktiwiteite wat dieselfde hulpbron benut. Omdat hulpbronne beperk is, maak dit sin om dit deur 'n verskeidenheid aktiwiteite te laat benut eerder as deur 'n enkele een. Sappi het byvoorbeeld baie jare lank slegs kommersiële bosbou op hul grond bedryf. Vandag word dieselfde hulpbron benut deur byeboere, sampioenversamelaars, stappers, bergfietsryers, dekgrasversamelaars en vee wat in sekere gedeeltes wei. Tussen die plantasies is daar boonop nog damme en natuurlike woud wat vur ekotoerisme aangewend word. Daar is watervalle, bergpoele, moerasse en uitsigpunte wat trekpleister vir enige toeris is. Ál hierdie aktiwiteite (selfs ook die bosbou) benut dieselfde hulpbron, maar gebruik dit nie op nie.

Berge soos die Magaliesberg in Tshwane is 'n hulpbron wat deur meervoudige aktiwiteite benut word. Dit staan daarop bekend as 'n agro-ontspanningsnatuurreservaat, wat beteken dat dit vir boerderydoeleindes, ontspanning én bewaring gebruik word.


</doc>
<doc id="24459" url="https://af.wikipedia.org/wiki?curid=24459" title="Jan Peter Balkenende">
Jan Peter Balkenende

Jan Peter Balkenende (gebore 7 Mei 1956 in Biezelinge, provinsie Zeeland) is 'n Nederlandse christen-demokratiese politikus. Hy is 'n lid van die politieke party Christen-Demokratiese Appèl (CDA). Van 1 Oktober 2001 tot 9 Junie 2010 was hy partyleier en van 22 Julie 2002 tot 14 Oktober 2010 Eerste Minister van Nederland.

Voor dit was hy as volksverteenwordiger lid van die Tweede Kamer en professor aan die Vrije Universiteit Amsterdam. Sedert 1 Desember 2010 is hy besonder hoogleraar aan die Erasmus Universiteit Rotterdam en sedert 1 April 2011 ook vennoot by Ernst & Young geword.

Balkenende het geskiedenis en in die regte gestudeer. Hy is getroud en het 'n kind. Hy is lid van die Protestantse Kerk in Nederland.

Balkenende het vier Nederlandse kabinette gelei: die Balkenende I-kabinet (2002–2003), die Balkenende II-kabinet (2003–2006), die Balkenende III-kabinet (2006–2007) en die Balkenende IV-kabinet (2007–2010).

Op 20 Februarie 2010 het die vierde Balkenende-kabinet sy ontslag aan koningin Beatrix aangebied. Die koalisie van Sosiaaldemokrate, Christendemokrate en een klein Christelike party het geval oor die toekoms van die Nederlandse militêre magte in die Afgaanse provinsie Uruzgan. Daar was oorspronklik beplan om die troepe in Desember 2010 terug te trek, maar die Christendemokrate wil die aanwesigheid verleng. Veral die Sosiaaldemokrate is teen die verlenging gekant.

Na 'n groot verlies by die verkiesings vir die nuwe Tweede Kamer op 9 Junie 2010 het hy as partyleier afgetree.



</doc>
<doc id="24460" url="https://af.wikipedia.org/wiki?curid=24460" title="Langstrand">
Langstrand

Langstand is 'n dorpie aan die Atlantiese Oseaan in Namibië, 25 km noord van Walvisbaai en 15 km suid van Swakopmund.



</doc>
<doc id="24461" url="https://af.wikipedia.org/wiki?curid=24461" title="Guy Verhofstadt">
Guy Verhofstadt

Guy Maurice Marie Louise Verhofstadt (Dendermonde (Oos-Vlaandere), 11 April 1953) is 'n Belgiese liberale politikus. Van 12 Julie 1999 tot 20 Maart 2008 was hy die Eerste Minister van België. Hy is lid van die politieke party Open Vld. Sedert 2006 is hy ook lid van die raad van Gent.

Voor dit was hy minister, partyvoorsitter en volksverteenwoordiger.

Verhofstadt het in die regte gestudeer. Hy is getroud en het twee kinders.


</doc>
<doc id="24462" url="https://af.wikipedia.org/wiki?curid=24462" title="Biezelinge">
Biezelinge

Biezelinge (Seeus: "Biezelehe" of "Biezeligge") is 'n Nederlandse dorpie en behoort tot die munisipaliteit van Kapelle, naby die stad Goes in die provinsie Zeeland. Biezelinge het 1709 inwoners (2010).



</doc>
<doc id="24464" url="https://af.wikipedia.org/wiki?curid=24464" title="Deryck Whibley">
Deryck Whibley

Deryck Jayson Whibley (gebore 1 Maart 1980), ook bekend as Bizzy D, is 'n musikant en vervaardiger en is mees bekend vir sy werk as die hoofsanger en kitaarspeler van die Kanadese musiegroep Sum 41. In sy beroep as 'n vervaardiger is hy een van die stigters en regisseurs van Bunk Rock Produksies. Whibley is in Scarborough, Ontario, gebore en het in Ajax, Ontario grootgeword. Dit is dan ook waar Sum 41 gevorm is. Hy is met mede-Kanadese sanger Avril Lavigne op 15 Julie 2006 in Montecito, Kalifornië, getroud.


</doc>
<doc id="24530" url="https://af.wikipedia.org/wiki?curid=24530" title="Aardverwarming">
Aardverwarming

Aardverwarming of globale verwarming verwys na die styging van die gemiddelde temperatuur van die aarde se atmosfeer en oseane. Sedert die begin van die twintigste eeu het die gemiddelde temperatuur met ongeveer 0,74 °C gestyg. Die algemene wetenskaplike konsensus is dat hierdie styging in temperatuur deur die versterking van die kweekhuiseffek veroorsaak word. Die kweekhuiseffek word weer op sy beurt hoofsaaklik bevorder deur die mensveroorsaakte toename van koolstofdioksied (CO) en ander kweekhuisgasse soos metaan en dryfgasse. Daar word voorspel dat die temperature tussen 1990 en 2100 met 1,4 °C tot 5,8 °C kan styg. Dit sal groot sigbare veranderinge vir die mensdom en die omgewing inhou. Aardverwarming is 'n internasionale omgewingskwessie wat mense wêreldwyd raak. Aardverwarming is die gevolg van die opbou van gasse soos koolsuurgas en metaan in die atmosfeer wat die uitstraling van die aarde se hitte vasvang en die effek van 'n kweekhuis meebring waar die hitte kan inkom, maar nie so maklik ontsnap nie. Dit is veral verbranding van steenkool, ru-olie en petrol in kragstasies, fabrieke en motors wat bydra tot hierdie opbou van gasse in die atmosfeer.

'n Versameling van ondersoeke aangaande aardverwarming word in die verslag van die Intergovernmental Panel on Climate Change (IPCC) saamgevat. Die paneel is deur die Verenigde Nasies ingestel om die huidige wetenskaplike, tegniese en sosiaal-ekonomiese kennis aangaande aardverwarming te dokumenteer en 'n oorsig daaroor voor te lê.

Volgens die AR4 (2007 se Vierde Assesseringsverslag van die Intergovernmental Panel on Climate Change) sal aardverwarming en sy gevolge van streek tot streek oor die wêreld heen verskil. Die uitwerking van 'n stygende wêreldtemperatuur sluit in: seevlakstyging, verandering in neerslaghoeveelheid en –patroon, sowel as 'n waarskynlike uitbreiding van subtropiese woestyne.
Die uitwerking van aardverwarming sal na verwagting die ergste beleef word in die Arktiese gebied, waar gletsers, ysgrond en see-ys voortdurend sal bly smelt en wegkalwe. Ander waarskynlike uitwerkings van aardverwarming is die toenemende voorkoms van ekstreme weerstoestande soos hittegolwe, droogtes en swaar reënneerslag, oseaanversuring en die uitsterwing van spesies as gevolg van verskuiwende gemiddelde temperatuurveranderinge. Probleme wat die mens kan ondervind, is verswakte voedselsekerheid weens misoeste en habitatsverlies deur oorstroming.

Voorgestelde beleide om aardverwarming die hoof te bied, sluit uitlaatgasvermindering in, aanpassing by die nawerking van aardverwarming en moontlike toekomstige geo-ingenieurswese. Die meeste lande is lede van die VN-raamwerkkonvensie oor Klimaatsverandering (UNFCCC), wat as liggaam probeer om gevaarlike mensgemaakte klimaatsverandering te voorkom.
Die lede van die UNFCCC het 'n verskeidenheid beleide aanvaar om kweekhuisgasse te verminder en om aanpassing by die uitwerking van aardverwarming te steun. Die lede van die UNFCCC het saamgestem dat uitlaatgasse aansienlik verminder moet word en dat toekomstige aardverwarming onder 2,0 °C (3,6 °F) gehou moet word, met betrekking tot die voorindustriële vlak. Verslae wat in 2011 deur die Verenigde Nasies-omgewingsprogram (UNEP) en die Internasionale Energieagentskap beweer dat pogings om uitlaatgasse aan die begin van die 21ste eeu te verminder moontlik nie genoeg kan wees om die UNFCCC se 2 °C-doelwit te bereik nie.

Die aarde se gemiddelde oppervlaktemperatuur het tussen 1906 en 2005 met 0,74 ± 0,18 °C gestyg. Die verhittingskoers oor die eindhelfte van daardie tydperk is amper dubbel soveel as die geheel (0,13 ± 0,03 °C per dekade teenoor 0,07 ± 0,02 °C per dekade).
Die uitwerking van die stedelike hitte-eiland is maar baie klein; daar word bereken dat dit minder as 0,002 °C van aardverwarming per dekade sedert 1900 beslaan. Volgens satelliettemperatuurmetings het temperature in die laer troposfeer sedert 1979 met tussen 0,13 en 0,22 °C per dekade toegeneem. Klimaatskattings toon dat die wêreldtemperatuur redelik bestendig oor die een- of tweeduisend jaar voor 1850 gebly het, met streekstemperatuurskommelings soos in die Middeleeuse Warm Periode en Klein Ystydperk.

Die verwarming wat blyk uit instrumentele temperatuurrekords strook met die wyer reeks waarnemings wat deur baie onafhanklike groepe wetenskaplikes gemaak is. Voorbeelde is seevlakstyging (water sit uit soos dit warmer word), wydverspreide sneeu- of yssmelting, verhoogde hittekapasiteit van die oseane, verhoogde vogtigheidsvlakke en die vervroegde lentetyd, byvoorbeeld blomtyd. Die kans dat hierdie gebeurtenisse spontaan kan gebeur, is feitlik nul.

Onlangse skattings deur NASA se Goddard-instituut vir Ruimtenavorsing en die Nasionale Klimaatdatasentrum toon dat 2005 en 2010 die planeet se warmste jare was sedert betroubare, wydverspreide instrumentmetings in die laat-19de eeu beskikbaar geword het. Dit oortref 1998 met 'n paar honderdstes van 'n graad.

Skattings deur die Klimaatnavorsingseenheid toon egter dat 2005 die tweede warmste jaar is, met 1998 in die eerste plek en 2003 en 2010 gesamentlik in die derde plek, hoewel “die skattingsfout vir individuele jare...ten minste tien maal groter as die verskille tussen hierdie drie jare is.” 
Die Wêreld Meteorologiese Organisasie (WMO) se verklaring oor die status van die wêreldklimaat in 2010 verduidelik dat “die 2010 nominale waarde van +0,53 °C net bokant dié van 2005 (+0,52 °C) en 1998 (+0,51 °C) is, hoewel die verskille tussen die drie jare nie statisties beduidend groot is nie”.

In 1998 was temperature buitengewoon warm weens wêreldtemperature wat deur die El Niño-Suidelike Ossillasie (ENSO) beïnvloed is. Die sterkste El Niño van die afgelope eeu het daardie jaar plaasgevind.

Daar word ook navorsing na die geskiedenis van die aarde se klimaat gedoen, byvoorbeeld op Antarktika. In die vroeë tot midde-Mioseen het Antarktika se yslaag partykeer uitgebrei en gekrimp. Die kleinste yslaag het toendraplantegroei tot 80 km van die kus moontlik gemaak en dit het ook ooreengekom met hoë koolstofdioksiedvlakke in die atmosfeer (>500 ppm). Die laagste vlakke (<280 ppm) het saamgegaan met die grootste uitbreiding van die yslaag tot in die oseaan.

Die meeste klimatoloë is dit eens dat die aarde besig is om warmer te word. Daar word voortdurend debatte gevoer aangaande die hoeveelheid verwarming wat aan verskillende oorsake toeskryfbaar is. Die algemene wetenskaplike konsensus is dat die toenemende hoeveelheid kweekhuisgasse in die atmosfeer grotendeels die gevolg van menslike aktiwiteite is. Daar is ook ander moontlike oorsake wat tot die stygende temperature kan bydra, soos son-aktiwiteit en osoon, maar hierdie oorsake is nie sterk genoeg om die stygende temperature te verklaar nie.

Daar was 'n drastiese toename in die menslike bevolking sedert 1950. Terselfdertyd was daar 'n vinnige styging in beide atmosferiese CO-vlakke en gemiddelde aardtemperature. Vele navorsers bestudeer die verband tussen bevolkingsgroei en ekonomiese ontwikkeling teenoor die jaarlikse tempo van CO-vrystelling. Die verband aangevoer is dat meer mense meer energie en ander hulpbronne gebruik. Gedurende die produksieprosesse van hierdie hulpbronne word CO en ander kweekhuisgasse as afval vrygestel. Navorsers raam dat daar 'n sewevoudige toename in die totale vrystelling van CO sal wees vir die ontwikkelende lande en 'n drievoudige toename vir ontwikkelde lande. Dit sal na verwagting lei tot 'n meer as viervoudige toename van CO gedurende die 21ste eeu. Die uitwerking van hierdie toename veroorsaak 'n groter styging in temperature in die wêreld. Die impak van aardverwarming op die mensdom sal weer die menslike ontwikkeling beïnvloed; laagliggende dele sal onbewoonbaar word, landbougrond sal onbewerkbaar word as gevolg van onmatige hoeveelhede reënval, en voedselproduksie sal afneem.

In 1972 het die wetenskaplikes George Kukla en Robert Matthews 'n brief aan die Amerikaanse president Richard Nixon geskryf oor hulle kommer rakende drastiese veranderinge in die klimaat en hulle vrees dat oorlog, pes en hongersnood onderweg was. Die brief het die president egter nie teen aardverwarming gewaarsku nie, maar teen aardverkoeling.

Die wetenskaplikes was nie die enigste twee doemprofete nie: die begin van die sewentigerjare het ’n tydperk ingelui waarin die ondergang van die aarde wyd en syd voorspel is. Suurreën het baie mere en woude aangetas en daar was vrese dat oorbevolking tot massa-hongersnood kon lei. Tydens 'n opname van die wetenskaplike BBC-program Horizon in 1971, het dr. Paul Ehrlich gesê die kanse dat die mensdom die 20ste eeu sal oorleef, is 'n skrale een of twee persent. In 1974 het die Engelse klimatoloog Hubert Lamb ook teen aardverkoeling gewaarsku: dat "ons onsself moet voorberei vir 'n lang periode van hoofsaaklike kouer seisoene" en dat "tensy ons anders leer, dit verstandig sou wees om te veronderstel dat die volgende ystydperk enige oomblik kan intree".

Alhoewel die wetenskaplikes en omgewingsaktiviste van die tyd die bal misgeslaan het, is die wetenskap van die tydperk vandag steeds van waarde. Destydse wetenskaplike ondersoek het daarop gedui dat die planeet besig is om af te koel. In die sestigerjare het weerverslae oor die wêreld heen gewys dat die aarde besig was om yskoue winters te deurstaan en 'n teorie het ontstaan wat die waargeneemde aardverkoeling probeer verduidelik het. Die wêreld se ekonomie het in die vyftig- en sestigerjare 'n bloeityd beleef: steenkool is op 'n ongekende skaal verbrand in kragstasies en fossielbrandstowwe is vir 'n tyd geblameer vir die veronderstelde verkoeling. Volgens die aanvaarde destydse teorie sou die rook van die kragstasies en skoorstene 'n laag van roetpartikels in die atmosfeer skep, wat sou keer dat die son se strale die aarde bereik; iets wat tot 'n koeler planeet sou lei. Een van die wetenskaplikes wat ten gunste van hierdie teorie was, is Stephen Schneider, wat in 1971 'n beroemde verslag geskryf het waarin hy beweer dat die wêreldwye temperatuur met tot drie grade kan daal. Hy het beweer dat dit genoeg sou wees om moontlik 'n nuwe glasiale tyd te veroorsaak.

Die waargeneemde verkoeling van die aarde en die gepaardgaande teorie het vir 'n wyle sin gemaak, maar die tweede helfte van die 1970's het 'n einde aan byna dertig jaar van afkoeling gebring. Die warmer weer, en in sommige gevalle bloedige hitte, het die begin van 'n waarneembare verwarming van die aarde aangedui en het beteken dat die wetenskap wat die nosie van aardverkoeling verduidelik het, foutief moet wees. Met die nuwe data moes wetenskaplikes hulle teorieë aanpas, in die hoop om uit te vind hoekom dit geblyk het dat die aarde skielik aan’t verwarm was.

'n Aantal wetenskaplikes het tydens die periode van "aardverkoeling" 'n paar jaar aan 'n alternatiewe teorie gewerk wat probeer verduidelik het wat besig is om met die klimaat te gebeur. Een van hulle was David Keeling, die eerste persoon wat gewaarsku het oor die effekte van die kweekhuiseffek en aardverwarming. In 1956 het Keeling aangesluit by die Scripps Institution of Oceanography in San Diego en laat 1950's begin het om die koolstofdioksied in die atmosfeer te meet, hoofsaaklik by die Mauna Loa-observatorium in Hawaii. Dit was die ideale plek om lugmonsters te neem, aangesien die observatorium in die middel van die Stille Oseaan geleë is, ver verwyder van industriële, lugbesoedelende sentrums, op 'n vulkaan waarvan die piek meer as 3 km hoog is: die lug wat Keeling getoets het, word onder die skoonste in die wêreld gereken. In dié tyd is Keeling se ondersoek nie belangrik geag nie, maar dit het mettertyd een van die belangrikste navorsingswerke in die geskiedenis geword.

Keeling het die koolstofdioksied gemeet deur 'n glassfeer te neem wat met 'n vakuum gevul is en dit aan die lug blootgestel. Die lug het die vakuum gevul en die sfeer is met 'n klep afgesluit. Dit was egter heelwat moeiliker om daarna te bereken presies hoeveel koolstofdioksied in die fles was: soortgelyke pogings is reeds deur ander wetenskaplikes aangewend, maar hulle resultate het só verskil dat dit nie vertrou kon word nie. Keeling het egter in 1958 daarin geslaag om 'n apparaat te bou wat die koolstofdioksied suksesvol uit die lugmonster kon onttrek en die konsentrasie daarvan meet. Moderne apparate wat vir dieselfde doeleindes gebruik word, word steeds na aanleiding van Keeling se apparaat gestandaardiseer.

Keeling was nie tevrede daarmee dat hy nou in staat was om die koolstofdioksiedvlakke in die atmosfeer te meet nie: hy het ook gewonder of die toenemende uitpomping van koolstofdioksied deur motors, kragstasies, fabrieke en vliegtuie die vlak van die koolstofdioksied mettertyd sou affekteer. Hy het dus jare aangehou met sy eksperimente met en opnames van koolstofdioksiedvlakke. Keeling se volgehoue vasberadenheid (en sy seun wat sy werk na sy dood voortgesit het) het gelei tot 'n grafiek wat dui op die drastiese styging van koolstofdioksiedvlakke in die atmosfeer. In 1958 was daar 315 deeltjies per miljoen, in teenstelling met 386 deeltjies per miljoen in 2008. Hierdie grafiek, wat die volgehou styging van koolstofdioksiedvlakke aandui, is die een onbetwiste bewysstuk in die hele aardverwarmingdebat.

Die betekenis van Keeling se ontdekking is eenvoudig: CO is in staat om hitte vas te vang, ook in die aarde se atmosfeer. Dit keer dat hitte na die buitenste ruim ontsnap en verhit die atmosfeer. Hoe meer koolstofdioksied in die lug is, hoe meer hitte word vasgevang: hierdie verskynsel staan as die kweekhuiseffek bekend. Keeling se grafiek het die toenemende warm somers van die 1970's verduidelik, maar nie die koue winters van die vyftiger en sestigerjare nie. Dit het later geblyk dat die verkoelende effek van roet, afkomstig van rookspuwende industriële skoorstene, die verwarmende effek van koolstofdioksied in die atmosfeer uitgekanselleer het. Dit het egter nie lank geduur nie, aangesien die stygende vlakke koolstofdioksied gou die oorheersende faktor geword het.

Nou het wetenskaplikes begin fokus op die teenoorgestelde van 'n nuwe ystyd: aardverwarming.

Die skielike veranderinge het nie ongesien gebeur nie – in die hoogste vlakke van die Amerikaanse regering het amptenare gewonder of aardverwarming 'n nuwe bedreiging is en hulle na JASON gewend. JASON is 'n onafhanklike groep wetenskaplikes wat die VSA-regering raad gee oor sake rakende wetenskap en tegnologie; die oorgrote meerderheid van hul werk het met verdediging te maak. In 1978 het die regering hulle genader om die groeiende bewyse vir aardverwarming te ondersoek. Die groep het 'n rekenaarmodel van die wêreld se klimaatstelsel gebou: "die JASON-model van die wêreld" en hulle verslag, "The Long Term Impact of Atmospheric Carbon Dioxide on Climate" ("Die langtermyn-impak van atmosferiese koolstofdioksied op klimaat") is in April 1979 vrygestel. Die verslag het 'n aantal voorspellings gemaak wat, van agterna beskou, redelik in die kol was. Voorbeelde hiervan is:


Die verslag is met sy verskyning as uiters omstrede beskou en die regering het 'n groep klimaatwetenskaplikes genader om 'n tweede opinie. Dié wetenskaplikes se gevolgtrekkings was egter baie eenders.

Enige potensiële pogings om op hierdie verslae te reageer is in die wiele gery in 1980, na die verkiesing van Ronald Reagan tot president van die Verenigde State. In dié tyd is Amerika erg gekritiseer oor suurreën en Reagan wou nie dat die VSA ook nog die skuld vir aardverwarming moes dra nie. (Dié land is steeds die grootste verspreider van CO-vrystellings per capita.)

Reagan het die wetenskaplike William Nierenberg opdrag vir 'n derde verslag gegee: Nierenberg het bekendheid verwerf vir sy werk aan die Manhattan-projek, waar hy gehelp het om die atoombom te ontwikkel. Later het hy die beroemde Scripps Institution of Oceanography bestuur, waar hy die afdeling vir klimaatnavorsing geskep het. Nierenberg was ook 'n lid van JASON. Sy verslag het in sommige opsigte van die twee voorafgaande verslae verskil. Die verslag gee toe dat 'n bietjie verwarming waarskynlik is, maar dat enige verwarming stadigaan sal plaasvind en dat die samelewing meer as genoeg tyd sal hê om daarby aan te pas. Die verslag het beteken dat daar geen rede tot kommer was nie en ook geen rede om uitlatings van CO te beperk nie. Die kwessie van aardverwarming is met hierdie verslag uitgestel as 'n toekomstige probleem.

In die vroeë tagtigs was dit maklik om met Nierenberg se sienings te simpatiseer. Aardverwarming was steeds net 'n voorspelling en die wetenskap daaragter steeds in sy kinderskoene. Bewyse uit die geskiedenis het ook daarop gedui dat klimaatsverandering nie noodsaaklik kommerwekkend hoef te wees nie. Klimaatsverandering is per slot van rekening iets wat natuurlik plaasvind en die mensdom het nog altyd daarmee moes saamlewe.

Klimaatsverandering vind voortdurend plaas, maar hoe die mensdom daarby aanpas, verander. In die verlede (en steeds in sommige lande) het nomadiese stamme die reëns gevolg. Tans word damme soos die Hoover-dam gebou om die Colorado-rivier te tem: die resulterende Mead-meer help die westelike VSA om die siklus van droogte en oorstromings in die woestynagtige streek te bekamp – 'n goeie voorbeeld van hoe die mensdom klimaatsverandering trotseer. Die Meade-meer was in 2008 egter reeds in die agste jaar van 'n ernstige droogte; in Oktober 2008 was die meer se inhoudsmaat 47% van sy kapasiteit.

Nierenberg het later 'n leidende dinkskrum gestig wat die nosie van "aardverwarming" teengestaan het en het gehelp om die beweging van aardverwarmingskeptisisme te stig. Die eerste groep aardverwarmingskeptici het geredeneer dat enige moontlike verwarming waarskynlik stadig sal plaasvind en dus maklik sal wees om by aan te pas, dat die aarde se klimaatstelsel eenvoudig te groot is om vatbaar vir menslike aktiwiteit te wees en dat daar te min bewyse is dat dit mense is wat klimaatsverwarming veroorsaak. Hierdie drie stellings vorm steeds deel van die kern van die skeptici se redenasies, maar word sedert die 1980's deur ander wetenskaplikes aangeval.

Een van die redenasies van die skeptici is dat enige moontlike aardverwarming uiters stadig sal plaasvind, sodat die mensdom meer as genoeg tyd sal hê om daarby aan te pas.

Meer as 80% van Groenland se oppervlak word deur 'n ysplaat bedek – dit is die tweede-grootste ysliggaam op aarde (Antarktika is die grootste). Die ysplaat is oor die algemeen meer as 2 km dik (tot 3 km by sy diepste punt). Alhoewel die eiland uiters afgeleë is, kom wetenskaplikes van oor die wêreld in Groenland byeen om die uitwerking van klimaatsverandering op die ys te bestudeer. Vyftig jaar gelede was die Amerikaanse leër egter die enigste groep wat daar wetenskaplike ondersoek gedoen het. In die laat-vyftigerjare het die Amerikaanse leër 'n militêre basis binne-in die ysplaat gebou. Die basis, genaamd "Camp Century" (dit was 100 myl van die kus geleë), het ook as "die stad onder die ys" bekend gestaan en meer as 200 mense gehuisves. Die "stad" het ’n biblioteek, hospitaal, gimnasium en kernkragstasie gehad. "Camp Century" is oorspronklik gebou om ondersoek in te stel na die vegtoestande in 'n koue klimaat, maar word vandag onthou vir die wetenskaplike onthullings wat die idee dat klimaatsverandering slegs stadig kan plaasvind, in twyfel sou trek.
Wetenskaplikes by "Camp Century" het antieke ysmonsters gebruik om die klimaat van die verlede te rekonstrueer. Die Groenlandysplaat is saamgestel uit jaarlikse sneeuneerslae; vallende sneeu maak 'n rekord van die atmosfeer se toestand, wat dan in die yslae behoue bly. Voorbeelde hiervan is as wat vrygestel is tydens 'n uitbarsting van Krakatoa, stof uit Mongolië afkomstig van antieke stofstorms en selfs titseltjies lood afkomstig van Romeinse smelterye. Dié deeltjies word deur die wind gewaai, deur sneeu na die aarde gebring en dan in die ys begrawe. Sneeu kan ook 'n indirekte waarneming aandui van die temperatuur wat geheers het toe die sneeuvlokke geval het.
Wetenskaplikes het in die ysplaat geboor en silinders antieke ys uit die ysplaat gehaal – die monsters staan as "yskerns" bekend. Die yskerns het hulle in staat gestel om 'n rekord van die geskiedenis se temperature aan te teken. In die middel-1980’s het hulle hierdeur ontdek dat klimaatsverandering nie altyd stadig plaasvind nie. Die beeld hiernaas wys hoe die klimaat in die verlede drastiese veranderings in relatief kort periodes ondergaan het. Wetenskaplikes het met behulp van hierdie yskerns besef presies hoe vinnig, dikwels en drasties die aarde se klimaat kan verander. In die tagtigerjare was daar egter steeds baie wetenskaplikes wat nie geglo het die teorie van drasties vinnige klimaatsverandering is voldoende bewys nie.

"Sien figuur 1.1 hiernaas vir 'n deursnit van 'n ongeveer 16 250 jaar oue yskern wat van Groenland afkomstig is. Die vertikale lyne dui op die seisoenale wisseling in die sneeuval."

Die tweede teorie van die aardverwarmingskeptici was (en is steeds in sommige gevalle) dat die aarde se klimaatstelsel eenvoudig te groot is om vatbaar vir menslike aktiwiteit te wees.

Chloorfluoorkoolstof, of CFK, is 'n gas wat in die 1980's toenemend in spuitkannetjies (haarsproei, lugverfrissers, spuitverf, ens.) en yskaste gebruik is. Oorspronklik het die gebruik van CFK sin gemaak: dit was goedkoop en klaarblyklik veilig. Die CFK wat in die atmosfeer vrygestel is, het egter osoon vernietig, 'n belangrike gas wat die aarde teen die son se dodelike strale beskerm. Wetenskaplikes wat in 1984 in Antarktika gewerk het, het ontdek dat daar 'n groot gat in die aarde se osoonlaag ontstaan het.

Sommige van die gebruike van CFK's is reeds vroeër in sommige verbiede verban, maar dit is eers ná die ontdekking van die osoongat dat 'n groep wêrelddiplomate in 1984 in Montreal byeengekom het om die Montreal-protokol te smee, wat die drastiese afname in die produksie van CFK's vereis.

Die gat in die osoonlaag het bewys dat die mensdom wel daartoe in staat is om die aarde se atmosfeer in 'n kort tyd katastrofiese skade te berokken. Bewerings dat die klimaatstelsel te groot is om deur die mens beïnvloed te word, is tot niet gemaak.

Sommige skeptici wat wél toegegee het dat aardverwarming plaasvind, het in die tagtigerjare volgehou dat dit geen gevaar vir die mensdom inhou nie.

Die rekordtemperature wat in die sewentigerjare aangeteken is, is egter in die 1980's gebreek.

In 1988 het die NASA-wetenskaplike James Hansen tydens 'n Amerikaanse Kongresondersoek 'n toespraak gelewer waarin hy drie hoofgevolgtrekkings gemaak het:

Hansen het sy bevindings met die volgende woorde opgesom.

Danksy Hansen se toespraak het aardverwarming 'n oornagsensasie geword. 'n Paar maande ná sy aankondiging het die Verenigde Nasies gehelp om 'n internasionale komitee te stig wat ondersoek na aardverwarming sal doen: die Interregeringspaneel oor klimaatverandering. Talle wetenskaplikes en ander politici het ook nou by die stryd teen aardverwarming aangesluit. Een van hulle was Margaret Thatcher, wat tydens haar toesprake teen die gevare van aardverwarming gewaarsku het:

Teen die begin van die 90's het dit geblyk asof die wetenskaplike en politieke geveg verby is: die meeste wetenskaplikes en politici het saamgestem dat die mensdom besig is om die klimaat te verander en dat iets daaraan gedoen moet word.

Toe kom die teenreaksie: tydens die 1990's sou aardverwarming een van die grootste wetenskaplike omstredenhede word. Wetenskaplikes wat dit eens was met Hanson nie en nie geglo het dat tot aksie oorgegaan moes word om aardverwarming te keer nie, het hulle hieroor uitgespreek. Baie van hulle het ook ondersteuning van ander politici en groot besighede gekry en die idee van aardverwarming (en die mens se rol daarin) sou in die komende jare deur talle as 'n poets en bedrieëry beskryf word.

Ten spyte van die bewyse vir aardverwarming en die mens se rol daarin, het 'n groep wetenskaplikes die laaste 20 jaar die idee van 'n klimaatkrisis teengestaan. Hierdie aardverwarmingskeptici het van aardverwarming een van die mees omstrede kwessies in moderne wetenskap gemaak. Die feit dat aardverwarming deur die mens of deur stikstof veroorsaak word, of dat dit hoegenaamd gebeur, word deur verskeie groepe ontken. Alles wat vroeër as feit aanvaar word, is opnuut bevraagteken.

In die vroeë negentigerjare het dit gelyk asof die argumente teen aardverwarming bygelê is. Wetenskaplikes het gewys dat die aarde besig is om te verwarm as gevolg van stikstof en ander kweekhuisgasse, wat deur menslike aktiwiteite vrygestel is. Indien die mensdom nie daarin sou slaag om hierdie verwarming stop te sit nie, sou 'n klimaatkrisis die planeet in die gesig staar.

In 1992 het 108 staatshoofde in Rio de Janeiro, Brasilië, vergader en onder meer die Klimaatsverdrag onderteken. Die verdrag word tans deur 192 lande bekragtig. Sedert 1992 het 'n aantal politici, sakelui en later ook wetenskaplikes begin om die klimaatskrisis te ontken. Die Internasionale Konferensie oor Klimaatsverandering 2008 in New York het talle wetenskaplikes, ekonome, beleidskeppers en besigheidsleiers gelok wat kwessies wou bespreek wat volgens hulle deur die Verenigde Nasies se Interregeringspaneel oor klimaatverandering oor die hoof gesien het. Die konferensie is gekritiseer vir die feit dat dit aangebied is deur die Heartland-instituut, wat beide klimaatsverandering en die negatiewe effekte van passiewe rook ontken én donasies van die oliekorporasie ExxonMobil en die internasionale tababmaatskappy Philip Morris ontvang. Die Competitive Enterprise Institute, wat medeborg van die konferensie was, het fondse van die oliemaatskappy Texaco ontvang.

Sommige van die bewerings wat deur van die aardverwarmingskeptici gemaak word, sluit in:

Een van die aardverwarmingskeptici se eerste teenargumente is dat die aarde nié besig is om warmer te word nie.

Dwarsoor die wêreld kan termometer- of weerstasies gevind word wat die daaglikse minimum- en maksimumtemperatuur meet en sodoende 'n daaglikse gemiddeld verskaf. Hierdie metings word deur vrywilligers gemaak en vind op die meeste plekke reeds sedert die 19de eeu plaas, wat wetenskaplikes die moontlikheid bied om 'n vergelyking tussen destydse en huidige gemiddelde temperature te maak. Volgens hierdie metode het die wêreldwye temperatuur in 1910 begin styg. Hierdie periode van verwarming het tot die 1940's geduur en toe weer in die sewentigerjare begin. Baie lande het sedert die 1980's en '90's dikwels rekordbrekende somers gehad. Die wêreldwye temperatuur het in die laaste eeu met byna 1 °C gestyg. 'n Graad klink moontlik nie so opspraakwekkend nie, maar vir klimatoloë is dit 'n groot verskil.

Vir aardverwarmingskritici was dit te dik vir 'n daalder. Selfs met data van duisende weerstasies regoor die wêreld, was daar vir groot dele van die wêreld geen temperatuurdata beskikbaar is nie, veral in onbewoonde gebiede. Vir sulke gebiede (en ander) word daar sedert 1979 weersatelliete soos NASA se TIROS-N-reeks gebruik om die wêreldwye temperatuur te meet. Hulle resultate was onverwags: in plaas van bewyse dat die aarde besig was om te verwarm, het die satellietmetings aangedui dat die aarde besig was om ietwat af te koel.

Die wetenskaplikes Roy Spencer en John Christy het die temperatuurmetings van satelliete vir die eerste keer in 1990 saamgevoeg om 'n beeld van die wêreldwye temperatuurveranderinge van die laaste 10 jaar te gee. Hierdie metings het gou een van die sleutelbewyse teen die idee van aardverwarming geword.

Die metings van die weersatelliete het daartoe gelei dat aardverwarmingskeptici en ook ander wetenskaplikes begin het om die waarde van die metings van die weerstasies in twyfel te trek. Volgens die skeptici was daar ook 'n ander ernstige fout met die weerstasies waarmee rekening gehou moet word: verstedeliking. Baie weerstasies is opgerig in onbewoonde of ligbevolkte gebied wat sedertdien tot digbevolkte of stedelike gebiede gegroei het, iets wat 'n outomatiese toename in temperatuur meebring. Dit is naamlik altyd warmer in stede as in die omliggende, onbewoonde gebiede, 'n verskynsel wat as die stedelikehitte-eiland-effek bekend staan.

Volgens die skeptici het hierdie effek die vals indruk gewek van 'n planeet wat besig is om warmer te word. Las Vegas se weerstasie, byvoorbeeld, is in 1942 in die middel van die woestyn gebou, langs 'n plaaslike vliegveld. Las Vegas is VSA se vinnigste groeiende stad en die bevolking het in 30 jaar verdrievoudig. Die plaaslike vliegveld het intussen ook tot die Las Vegas-lughawe ontwikkel en die stad het so uitgebrei dat die lugawe – en die weerstasie – nou binne-in die stad is. Die weerstasie meet tans dus temperature wat verskil van die natuurlike temperature buite die stad en ook op 'n drastiese toename dui in vergelyking met destydse temperature, soveel as 4 °C oor die laaste vyftig jaar. 'n Ander weerstasie wat in dieselfde omgewing geleë is en hom steeds in die woestyn bevind, dui op 'n toename van minder as 1 °C.
Die skeptici het dus die weerstasies se toenemende hoë metings aan verstedeliking toegeskryf en volgehou dat die planeet op sigself nie besig is om warmer te word nie. Ander wetenskaplikes het egter daarop gedui dat nie slegs weerstasies in of naby stede 'n toename in temperatuur gewys het nie: daar was ook ander tekens wat op wêreldwye verwarming gedui het, soos vervroegde lentes op die platteland en gletsers wat verder teruggetrek het as in eeue. Ook die oseane was besig om te verhit. Hierdie gebeurtenisse het die data van die weerstasies ondersteun en was teenstrydig met dié van die satelliete afkomstig. Dit sou ongeveer 10 jaar neem voor een van die twee as foutief bewys kon word en die satelliete was die verloorder.

In 2001 het Carl A. Mears en Frank J. Wentz, wetenskaplikes by "Remote Sensing Systems", 'n maatskappy wat satellietdata-analise vir NASA doen, begin om Spencer en Christy se data van nader te bekyk. Sedert hulle oorspronklike ondersoek het ook ander wetenskaplike spanne begin om die oorspronklike berekenings te evalueer en daar is 'n aantal foute gevind.

Alhoewel die satelliete ongeveer 800 km bo die aarde gewentel het, het wrywing met die aarde se atmosfeer hulle beweging beïnvloed. Die satelliete het stadiger begin beweeg en elke jaar byna een kilometer nader aan die aarde gesak. Een van die veranderlikes wat in die berekening van die aarde se temperatuur gebruik is, was die hoogte van die satelliet bo die aarde: 'n verkeerde hoogte het verkeerde antwoorde meegebring. Die vertraging van die satelliet se beweging het ook sy metings beïnvloed, waar hy aan die begin 'n gegewe gebied teen byvoorbeeld tweeuur smiddags gemeet het, was hy 'n paar jaar later eers teen sesuur by dieselfde gebied om die temperatuur te meet. Hierdie twee ongekende foute het berekenings laat lyk asof die aarde besig is om af te koel. Spencer en Christy het hulle foute erken en na nuwe berekenings verklaar dat ook die satelliete op 'n ietwat toenemende wêreldwye temperatuur dui.

Baie skeptici het die verskynsel van aardverwarming as feit begin aanvaar, maar het nou gevra of dit dan werklik deur die mens veroorsaak word.

Word aardverwarming deur die mens veroorsaak? Baie aardverwarmingskeptici bevraagteken die mens se rol in aardverwarming (indien enige) en glo dat aardverwarming bloot deel van die planeet se natuurlike siklus is.
Om hierdie idee te ondersteun word daar na die Middeleeuse Warm Periode (ook genoem die Middeleeuse Klimaatoptimum) verwys: 'n tydperk tussen ongeveer 800 en 1300 n.C. Daar word verwys na die feit dat die Wikings Groenland in hierdie periode gekoloniseer het, gewasse aangebou het en vee geteel het. Ook ander lande blyk in hierdie tyd 'n warm periode te geniet het: geskiedkundige rekords dui daarop dat die eeue rondom 1000 n.C. in Engeland warm en gunstig was. Oeste was goed en die bevolking het aansienlike groei beleef. Dit was selfs warm genoeg om druiwe in Engeland te kweek (soos ook vandag die geval is). Die Middeleeuse warm periode dui dus daarop dat die aarde in die verlede van nature klimaatskommelinge deurstaan het.

As die Middeleeuse Warm Periode regtig warmer was as wat dit vandag is, sou dit die skeptici se idee van aardverwarming as deel van die planeet se natuurlike siklus ondersteun. Daar is egter geen instrumentele rekords wat uit hierdie tydperk dateer nie. Wetenskaplikes beskik slegs die laaste eeu oor wêreldwye instrumentele temperatuurrekords. Vir die voorafgaande jare, ongeveer tot in die middel van die 1800's, is daar slegs rekords vir die Noordelike Halfrond beskikbaar en voor dié tyd word die aantekeninge al hoe minder.
Wetenskaplikes, soos Michael Mann van die Penn-staatsuniversiteit in Pennsilvanië, moes hulle dus tot ander rekords wend om die temperatuur uit hierdie tyd te meet. Sommige maniere waarop wetenskaplikes indirekte metings kan neem, is die jaarringe in boomstamme, isotopiese wisselinge in yskerns, koraalriwwe in die Rooisee en die antieke lae sneeu op die berge in Peru. Om die temperatuur van honderde of selfs duisende jare terug te kan nagaan, word egter bome van dieselfde ouderdom benodig. Twee boomsoorte wat duisende jare oud word, is spardenne in Swede en dennebome in Kalifornië. Mann en sy span het die bome in Kalifornië ondersoek; die dennebome hier kan tot 5 000 jaar oud word.

Deur die indirekte metings van hierdie bome, die koraalriwwe, sneeu ens. saam te voeg het Mann 'n temperatuurgrafiek van die laaste 1 000 jaar saamgestel. Uit die grafiek het dit geblyk dat, alhoewel die Middeleeuse Warm Periode moontlik ietwat warmer as die omliggende eeue was, die temperatuur geensins met die huidige temperature vergelyk kan word nie. Die vorm van die grafiek het daartoe gelei dat daar na die grafiek as die "hokkiestok" verwys is en hierdie hokkiestok sou een van die bekendste en mees omstrede wetenskaplike grafieke word.

Siende dat die Middeleeuse Warm Periode volgens Mann se grafiek nie aansienlike temperatuurverhogings ervaar het nie, het aardverwarmingskeptici die geldigheid van die grafiek ontken. Sommige skeptici voel dat Mann gebrekkige data vir sy berekings gebruik het, terwyl ander meen sy berekenings self is foutief. Joseph L. Bast, die Heartland-instituut se president, beskryf die grafiek as "skandalig". Sommige het Mann selfs van bedrog beskuldig.

Ander wetenskaplike groepe het egter ook hulle eie grafieke begin opstel met behulp van soortgelyke indirekte en direkte metings. Alhoewel hierdie grafieke verskil, verskil hulle nie aansienlik nie en al die grafieke kom ooreen dat die huidige verwarming ongeken was in die laaste 1 000 jaar. In effek het die skeptici se aanvalle gelei tot meer bewyse dat aardverwarming wel plaasvind en dat die tweede helfte van die 20ste eeu warmer as enige ander tydperk in die laaste 1 000 jaar was. Hierdie indirekte metings word deur die meer onlangse weerstasies en weersatelliete ondersteun.

Een groep skeptici het egter volgehou dat die feit dat die wêreld in die tweede helfte van die 20ste eeu warmer as in die laaste 1 000 jaar was, nie noodwendig aan menslike aktiwiteit toegeskryf kan word nie – dat aardverwarming nie deur koolstofdioksied veroorsaak word nie, maar deur die son.

Geen wetenskaplike twyfel dat die son 'n rol in ons klimaat speel nie: dit is immers die bron van hitte en die oorsaak van die weer op aarde. Die skeptici het geredeneer die aarde se weerstelsel is só afhanklik van die son dat die kleinste wisseling in sonaktiwiteit 'n groot effek op die aarde se klimaat sou hê. In die meting van sonaktiwiteit word daar veral na sonvlekke gekyk: donker kolle op die son se oppervlak wat in der waarheid magnetiese storms is. Hierdie storms verander voortdurend en sommige skeptici glo dat hulle die oorsaak van klimaatsverandering kan verduidelik. Wanneer die son aktief is, met ander woorde, wanneer daar 'n groot aantal sonvlekke is, gee die son golwe van gelaaide deeltjies bekend as ’n sonwind af.

Wetenskaplikes meet al eeue lank die hoeveelheid sonvlekke op die son. In die 17de eeu was daar 'n periode van ongeveer 50 jaar waartydens ons son uiters onaktief was; byna geen sonvlekke is in hierdie tyd waargeneem nie. Hierdie periode stem ooreen met 'n uiters koue periode op aarde: een van die koudste periodes van die Klein Ystyd, 'n relatief koue periode van ongeveer 1450 tot 1820.

Dit het nie lank geduur voor wetenskaplikes 'n verband tussen die weer en die aantal sonvlekke gemaak het nie. William Herschel het 'n teorie ontwikkel dat daar ’n verband is tussen die hoeveelheid sonvlekke en die prys van koring. Volgens hom was koring duur wanneer daar min sonvlekke was en goedkoop wanneer sonvlekke meer volop was. Hy het afgelei dat die son minder hitte en lig uitstraal wanneer daar min sonvlekke is, wat beteken dat minder koring gegroei het en dus duurder was.

Ten spyte van Herschel en ander wetenskaplikes se teorieë, kon niemand wys hoe die sonvlekke die klimaat beïnvloed nie. Die hoeveelheid hitte wat deur die son afgegee word, het in der waarheid nie werklik verskil tussen tye van baie of min sonvlekke nie.




</doc>
<doc id="24534" url="https://af.wikipedia.org/wiki?curid=24534" title="TSG 1881 Sprockhövel">
TSG 1881 Sprockhövel

TSG 1881 Sprockhövel is 'n sportklub uit Sprockhövel in die deelstaat Noord-Rynland-Wesfale in Duitsland, veral bekend vir sy sokkerafdeling. Behalwe sokker, het die klub ook nog 17 ander afdelings, onder meer vir prellbal, atletiek, pluimbal, basketbal, gimnastiek, handbal, swem, tafeltennis, tennis en vlugbal.

Die klub se oudste voorganger is "Turngemeinde Sprockhövel", wat in 1881 gestig is. Die klub se naam is later verander na "Turnverein Sprockhövel". In 1938 is daar met "Sportverein Sprockhövel" saamgesmelt om die huidige klub te vorm. Hierdie klub was in 1907 gestig as "Athene Sprockhövel" en is in 1909 herdoop tot "Sportverein Sprockhövel". Tussen 1922 and 1927 het "Sportverein Sprockhövel" op die hoogste vlak gespeel in die Wesfaalse topliga waar daar met klubs soos FC Schalke 04, MSV Duisburg en BV Borussia Dortmund meegeding is.

"TSG" se grootste na-oorlogse prestasie was om in 2000 die eerste keer na die Oberliga Wesfale te promoveer.



</doc>
<doc id="24546" url="https://af.wikipedia.org/wiki?curid=24546" title="Dendermonde">
Dendermonde

Dendermonde (Frans: "Termonde") is 'n Belgiese stad in die ooste van die Vlaamse provinsie Oos-Vlaandere en het 'n oppervlakte van 56 km² en 44 257 inwoners (2011). Plekke in die munisipale gebied van Dendermonde is Dendermonde (stad), Baasrode, Sint-Gillis-Dendermonde, Appels, Schoonaarde, Oudegem en Mespelare. Dendermonde grens aan die munisipaliteite Wichelen, Berlare, Zele, Hamme, Buggenhout, Lebbeke en Aalst. Dendermonde vervul 'n aantal ekonomiese en kulturele funksies op regionale vlak. Die stad het 'n hospitaal en enkele skole. Elke Maandag kom besoekers vir hulle weeklikse inkopies na die mark.

Die stad beskik oor 'n spoorwegstasie wat verbindings na Asse, Brussel, Buggenhout, Mechelen, Zele, Lokeren en Gent bied. Die eerste spoor vir stoomaangedrewe lokomotiewe was 'n lyn wat Dendermonde met Mechelen verbind het en wat in die 19e eeu in gebruik geneem is.

Dendermonde lê suid van die Schelde en oos van die stad Gent.

Die Dender-rivier vloei deur die stad.
Die stad lê waar die Dender-rivier in die Schelde vloei. Dendermonde lê 33 km van Gent, 28 km van Brussel, 30 km van Mechelen en 46 km van Antwerpen.

Die stad het eers in die 11de eeu ontstaan. Stewige stadsmure omring Dendermonde in die 13de eeu. Dendermonde is 'n sentrum van die middeleeuse lakennywerheid. Die stadhuis dateer uit die 14de eeu. In die 15de eeu het die stad aansienlik gegroei danksy die handel. In 1572 is Dendermonde deur Spaanse soldate geplunder.
Die stad is nouliks deur die industrialisering van België geraak. Die ou stadskern is in 1914 tydens die Eerste Wêreldoorlog ernstig beskadig deur brandstigting.

Die historiese huise langs Kerkstraat en Astridlaan, die Groot Markplein ("Grote Markt") in die historiese stadsentrum en 'n aantal museums lok besoekers. Saans word die stadhuis, die Vleeshuismuseum en die Onze-Lieve-Vrouwekerk tot middernag verlig.

Die stad is bekend vir sy folkloristiese "Ros Beiaard"-parade en het 'n gewilde toeristebestemming geword. Die Katuit-parade met die drie stadsreuse (Mars, Indiaan en Goliath) word jaarliks op die laaste Donderdag van Augustus geplant. Daar is 3 hotelle en verskeie restaurante.






</doc>
<doc id="24547" url="https://af.wikipedia.org/wiki?curid=24547" title="Pous Eusebius">
Pous Eusebius

Eusebius was die 31ste pous van die Rooms-Katolieke Kerk.

Pous Eusebius is van Griekse afkoms, gebore in Cassano. Op 18 April 309 of 310 volg hy Pous Marcellus I op en regeer tot sy dood op 17 Augustus 309 of 310. Hy word opgevolg deur Pous Miltiades. Die naam ‘Eusebius’ (uit Grieks euseves) beteken ‘vroom’.

Volgens die Liber Pontificalis was sy termyn slegs 4 maande lank, maar daar bestaan onsekerheid oor die presiese datums. Die besonderhede van sy pontifikaat het bekend geword deur sy grafskrif wat deur Pous Damasus aangebring is. 'n Stuk van die oorspronklike en 'n 6de eeuse kopie is deur De Rossi gevind in die Callixtus katakombe. Die grafskrif dui aan dat die stryery oor die hertoelating van die Christene wat hulle geloof versaak het tydens die vervolgings van keiser Diocletianus (die sg. “lapsi”), gedurende sy bewind voortgeduur het. Eusebius het die beleid wat reeds in 250 of 251 neergelê is, gehandhaaf, naamlik dat hulle hertoegelaat kon word na boetedoening. Hierdie siening is geopponeer deur Heraclius 'n leier van die lapsi. Hierdie beroering het daartoe gelei dat keiser Maxentius beide Eusebius en Heraclius uit Rome verban het. Eusebius is na Sisilië verban waar hy dood is.

Pous Eusebius word as heilige en martelaar vereer in die Rooms-Katolieke Kerk. Sy feesdag is op 17 Augustus (voorheen 26 September).



Saamgestel uit die , , en wiki’s.


</doc>
<doc id="24548" url="https://af.wikipedia.org/wiki?curid=24548" title="Airbus Group">
Airbus Group

Die European Aeronautic Defence and Space Company EADS N.V. (EADS) is 'n groot Europese lug- en ruimtevaart maatskappy wat op 10 Julie 2000 gevorm is deur die samesmelting van Aérospatiale-Matra van Frankryk, Construcciones Aeronáuticas SA (CASA) van Spanje, en DaimlerChrysler Aerospace AG (DASA) van Duitsland. Die maatskappy ontwikkel, vervaardig en bemark burgerlike en militêre vliegtuie asook misiele, ruimte-vuurpyle, satelliete, en verwante stelsels. 

EADS is deur sy lidmaatskappye gevorm in Julie 2000 om die wêreld se tweede grootste lug- en ruimtevaartmaatskappy (na Boeing) te word. EADS is ook die tweede-grootste Europese wapenvervaardiger (na BAE Systems.) 

Vroeg in 2001 het EADS en sy vennootmaatskappy in Airbus, BAE Systems, besluit om 'n ten volle geïntegreerde maatskappy te stig. Airbus het dit op 12 Julie 2001 formeel reggekry. Die nuwe reling het gelei tot aandeelhouding in Airbus van 80% (EADS) en 20% (BAE). In April 2001 het EADS ingestem om sy misielbesigheid met die van BAE Systems en Alenia Marconi Systems (BAE/Finmeccanica) saam te smelt om MBDA te vorm. EADS het 'n 37,5% aandeel in die nuwe maatskappy wat in Desember 2001 formeel gevestig is opgeneem.

Op 16 Junie 2003 het EADS BAE se 25% aandeel in Astrium, die satelliet en ruimtestelselvervaardiger, oorgeneem om die alleeneienaar daarvan te word. EADS het die maatskappy herdoop na EADS Astrium. In Junie 2005 het EADS aangekondig dat dit oorweeg om met Japannese maatskappye en die Japannese METI saam te werk om 'n supersoniese vliegtuig te ontwikkel wat bedoel was om 'n groter, vinniger, en stiller plaasvervanger te wees vir die Concorde, wat in Oktober 2003 uit diens onttrek is.

EADS is na die stigting daarvan deur twee hoofbestuurders bestuur, een Frans, Louis Gallois, en een Duits, Thomas Enders. Op soortgelyke wys is die leierskap van die raad van direkteure deur twee medevoorsitters gedeel: Arnaud Lagardère en Manfred Bischoff. Lede van die raad van direkteure van EADS was: Manfred Bischoff, François David, Juan Manuel Eguiagaray, Thomas Enders, Noël Forgeard, Louis Gallois, Rüdiger Grube, Jean-Paul Gut, Arnaud Lagardère, Hans Peter Ring, en Michael Rogowski.

In laat 2004 is Noël Forgeard (toe Airbus CEO) deur Lagardère genomineer as die volgende Franse CEO van EADS. Forgeard het voorgestel dat die stelsel afgeskaf moes word ten gunste van 'n enkele hoofbestuurder in 'n skuif wat DaimlerChrysler gesien het as 'n poging om 'n Franse gedomineerde bestuurspan te bewerkstellig. Na uitgerekte argumente is die aanstelling deur die EADS Raad van Direkteure goedgekeur op 25 Junie 2005. Op dieselfde vergadering, in oorleg met vennoot BAE Systems, is Gustav Humbert as President en CEO van Airbus aangestel.

Op 2 Junie, 2006 het mede-CEO Noël Forgeard en Airbus hoofbestuurder Gustav Humbert bedank na die omstredenheid wat gevolg het op die aankondiging dat die aflewering van die Airbus A380 vir 'n verdere ses maande vertraag sou word. Forgeard was ook onder druk as gevolg van die feit dat hy EADS aandele verkoop het twee weke voor die A380 aankondiging wat 'n 26% daling in die aandele prys tot gevolg gehad het.

Op 16 Julie 2007 het EADS 'n aantal veranderings in die bestuurstruktuur van die maatskappy aangekondig. Volgens die veranderinge het Rüdiger Grube die alleen voorsitter van die Raad van Direkteure geword, Louis Gallois die alleen hoofbestuurder van EADS, Thomas Enders die hoofbestuurder van Airbus en Fabrice Brégier die bedryfshoof van Airbus. Die aantal onafhanklike raadslede op die Raad van Direkteure is ook verhoog. 


</doc>
<doc id="24549" url="https://af.wikipedia.org/wiki?curid=24549" title="Airbus">
Airbus

Airbus S.A.S. is die vliegtuigvervaardiger dogtermaatskappy van EADS N.V., 'n geheel-Europese lug- en ruimtevaartmaatskappy. Dit is in Toulouse, Frankryk gesetel met beduidende bedrywe in ander Europese lande. Airbus produseer ongeveer die helfte van die wêreld se straalvliegtuie, met die meeste van die res wat deur die maatskappy se Amerikaanse mededinger Boeing Commercial Airplanes vervaardig word.

Airbus is in 2001 onder die Franse reg gestig as 'n "vereenvoudigde gesamentlike-effekte-maatskappy" of "S.A.S." (Frans: "Société par Actions Simplifiée"). Airbus het tevore bekend gestaan as "Airbus Industrie." 

Airbus was voorheen gesamentlik besit deur EADS (80%) en BAE Systems (20%), Europa se twee grootste verdedigingsmaatskappye. BAE Systems het in April 2006 sy voorneme aangedui om die maatskappy se 20% aandeel in Airbus te verkoop en het in Junie 2006 sy opsie uitgeoefen om EADS te dwing om sy aandeel te koop. Die direksie het die beleggingsbank Rothschild aangestel om 'n onafhanklike waardering van Airbus te onderneem. Rothschild se waardering was £1,9 miljard (€2,75 miljard), heelwat onder BAE en EADS se verwagting. Nadat BAE nie tevrede was met die waardering nie het dit onafhanklike ouditeure aangestel om die waarde van die maatskappy se 20% aandeel te bepaal. Op 6 September 2006 het die raad van BAE by sy aandeelhouers aanbeveel dat hulle hul aandele vir €2,75 miljard (£1.87 miljard of $3,53 miljard) verkoop.

Airbus het 55 000 werknemers by sestien persele in vier Europese lande: Duitsland, Frankryk, die Verenigde Koninkryk, en Spanje. Finale aanmekaarsit vind in Toulouse (Frankryk) en Hamburg (Duitsland) plaas. Airbus het ook drie dogtermaatskappye in die VSA, Japan en China.

"Airbus Industrie" het ontstaan as 'n konsortium van Europese lugvaartmaatskappye om met Amerikaanse maatskappye soos Boeing, McDonnell Douglas, en Lockheed mee te ding. In die 1960's het Europese vliegtuigvervaardigers met mekaar sowel as met die Amerikaanse reuse gekompeteer. Teen die middel van die 1960's het voorlopige gesprekke aangaande Europese samewerking begin.

Met die herlewing wat Europa na die Tweede Wêreldoorlog ondervind het, het talle kenners klem gelê op die potensiaal wat samewerking in hoë-tegnologie sou hê vir die hervestiging van Europa se plek aan die sy van die VSA. Te midde van gunstige ekonomiese toestande het die ontwikkeling en vervaardiging teen 'n snelle pas gevorder en is dit gekenmerk deur sterk groei in lugverkeer (15% to 20% per jaar), tegnologiese vooruitgang en kennis wat opgedoen is in burgerlike en militêre vragvliegtuie en die program vir die ontwikkeling van 'n supersoniese passasiersvliegtuig (sien Concorde).

Op die inisiatief van Air France se direkteur-generaal, Joseph Roos, is daar in Oktober 1965 'n simposium tussen elf Europese lugrederye en vervaardigers uit Frankryk, Brittanje en Duitsland in Londen gehou. Die samesprekings het tot die gevolgtrekking gekom dat daar 'n behoefte was aan 'n groot vliegtuig met tussen 200 en 300 sitplekke aangepas vir gebruik in Europa. Lufthansa was ten gunste van 'n aantal sitplek aan die onderkant van die skaal, BEA (British European Airways, die voorloper van British Airways) se voorkeur was iewers in die middel en Air France se voorkeur was vir 'n groter vliegtuig.

In Mei 1966 kondig Edgar Pisani en Brittanje se Fred Mulley hulle voorneme aan om 'n vliegtuigontwikkelingsprogram te loods en versoek die industrie om voorstelle in die verband te maak. In Julie 1966 wys hulle Sud-Aviation en Hawker Siddeley Aviation (HSA) aan as die Franse en Britse vennote in die onderneming. Op 9 Mei 1967 vind 'n vergadering van die Franse minister van Buitelandse Sake, André Bettencourt, Britse Minister van Tegnologie, John Stonehouse, en die Duitse Minister van Ekonomie Johänn Schollhorn in Parys plaas waar regeringsfinansiering ter waarde van 190 M£ vir die vliegtuig en 60 M£ vir die enjins toegeken word. Die bedrag vir die vliegtuig word op 'n tweede ministeriële vergadering, die keer tussen Jean Chamant, John Stonehouse en Klaus Schnetz, op 25 Julie na 130 M£ verhoog. Planne is in Julie aangekondig vir die bou van 'n Europese vliegtuig. In 'n gesamentlike verklaring het die regerings verklaar dat hulle ooreengekom het om "met die doel om Europese samewerking te versterk in die gebied van lugvaarttegnologie en daardeur ekonomiese en tegnologiese vooruitgang in Europa te bevorder, gepaste maatstawwe te onderneem vir die gesamentlike ontwikkeling en vervaardiging van 'n Airbus." Die onderneming was ook daarop gemik om die Amerikaanse oorheersing van die lugvaartindustrie uit te daag.

Op 26 September 1967 het ministers Jean Chamant, John Stonehouse en Klaus Schnetz die Franse, Britse en Duitse regerings in Lancaster Huis in Londen 'n ooreenkoms onderteken vir die ontwikkeling van 'n nuwe 300-sitplek wyeromppassasiersvliegtuig wat die Europese Airbus genoem sou word. Die ooreenkoms het beide die ontwikkeling van die Airbus vliegtuig en die Rolls Royce RB207 enjin wat spesifiek daarvoor ontwerp is voorsien. Die vliegtuig wat voorgestel is moes 'n kapasiteit van tussen 250 en 300 sitplekke met "verminderde gemak" hê, 'n reikafstand van 2 000 km teen volle vrag, 30% laer bedryfskoste as die Boeing 727-100 en gereed wees vir ingebruikneming in die noordelike lente van 1973.

Gedurende die daaropvolgende spesifikasiebepalingsfase toon gesprekke met lugrederye spoedig aan dat die spartaanse gemakspesifikasies nie aanvaarbaar is nie. Die herspesifikasie van die vliegtuig om passasiersgemak te verbeter het tot 'n verhoging in massa en koste van die vliegtuig gelei. Die bedryfskoste per passasier, waaroor ooreengekom is, kon net behaal word deur groter kapasiteit, wat weer sterker enjins sou benodig. Die nuwe spesifikasies sou slegs haalbaar wees met die beplande RB207 wat die programontwikkeling geheel en al afhanklik van Rolls-Royce en die Britse regering sou maak.

In die twee jaar wat op die ooreenkoms gevolg het, het beide die Franse en Britse regerings hulle twyfel oor die projek uitgespreek. Aan die begin van 1969 is die projek byna as doodgebore beskou en was dit slegs die Duitse vennote wat nog aan die samewerking geklou het. Die Britte het nie vertroue in die Franse owerhede en industrie gehad nie. In Frankryk is die projek geaffekteer deur die onrus van 1968 en die Franse regering was reeds tot die Concorde projek en Dasault se Mercure verbind. Die nuwe president van Sud Aviation, Henri Ziegler, het egter nie die sentiment gedeel nie en was vasberade om die uitdaging aan te pak. In die lente van 1968 poog Roger Béteille, in samewerking met Jean Forestier, om 'n oplossing te vind vir die probleem van 'n A300 toegerus met die RB207 enjin. Hulle loods 'n projek wat een van die enjins wat vir die Amerikaanse projekte ontwerp is (JT9D, CF6 of RB211) kon gebruik deur die afmetings van die vliegtuig met 'n faktor 0,9 te verminder waarmee die kapasiteit teruggebring word na 250 sitplekke; wat aanleiding gee tot die geheime A250 kodenaam vir die projek. Deur Ziegler se toedoen het die Franse en Britse vennootmaatskappye, Sud Aviation en Hawker Siddeley, die voorstel vir die aangepaste 250 sitplekkonfigurasie Airbus ontwikkel. Op 10 Desember 1968 word die projek as die A300B aan die amptenare van die drie regerings aangebied. Slegs die Britse owerheid verwerp die inisiatief en, in wat as vertragingstaktiek beskou is, word die BAC311 deur hulle in die gesprek gemeld. Die projek word hierna as 'n Frans-Duitse samewerking onderneem.

Na 'n laaste poging van die Franse minister Jean Chamant om Brittanje by die Airbusprogram betrokke te hou, bevestig die Britse minister Wedgwood Benn finaal Brittanje se onttrekking uit die Airbusprogram op 10 April 1969 en verklaar dat die land eerder wou fokus op die ontwikkeling van die RB211 enjin vir die L-1011 program. Op 29 Mei 1969 teken die Franse Minister van Vervoer, Jean Chamant, en die Duitse Minister van Ekonomie, Karl Schiller, by die Paryse lugskou in 'n maket van die A300B se romp 'n ooreenkoms tussen die regerings vir die ontwikkeling van die Airbus A330B. Die ooreenkoms is vervolgens deur die maatskappypresidente Henri Ziegler van Sud Aviation en Bernhart Weinhardt van Deutsche Airbus onderteken.

Gegewe die deelname van Hawker Siddeley tot op daardie stadium, was Frankryk en Duitsland huiwerig om die vlerkontwerp oor te neem. Die Britse maatskappy is dus toegelaat om as 'n hoofsubkontrakteur voort te gaan.

In September 1970 het Airbus sy eerste potensiële bestelling ontvang in die vorm van 'n geskrewe belofte van Air France vir die aankoop van ses A300B2's. Airbus Industrie is in Desember 1970 formeel gestig na 'n ooreenkoms tussen Sud-Aviation (Frankryk) en Deutsche Airbus—opsigself 'n Duitse lug- en ruimtevaartkonsortium wat bestaan het uit Bölkow, Dornier, Flugzeug-Union Süd, HFB, Messerschmitt, TG Siebelwerke, en VFW. Die groepering is in 1972 aangevul deur CASA van Spanje. Elke maatskappy sou sy onderdele as volledig toegeruste vlieggereedkomponente aflewer. Die naam "Airbus" is afkomstig van 'n term wat algemeen in die 1960's deur die lugvaartindustrie gebruik is om na kommersiële vliegtuie met 'n sekere grootte en vlugbereik te verwys.

In November 1971 word "Air France" amptelik Airbus se eerste kliënt met die bestelling van ses A300B2's en nog ses verdere opsies. Die A300B2 was 'n 270-sitplek verlengde weergawe van die A300B wat deur Air France versoek is. Die volgende bestelling sou eers in Mei 1973 deur Lufthansa vir drie vliegtuie en vier verdere opsies wees. Ook in November 1971 het Airbus die eerste Super Guppy-vragvliegtuig in gebruik geneem. Die vliegtuig wat gebaseer is op die Boeing 377 Stratocruiser het 'n oplossing gebied vir die logistieke uitdaging om groot vliegtuigonderdele uit verskillende dele van Europa vir finale montering na Toulouse te vervoer.

In Januarie 1972 word die A300B4, 'n langafstandweergawe van die A300 geloods en in September van dieselfde jaar verskyn die eerste A300B1 voor 'n groot skare uit die monteerlyn in Toulouse in 'n seremonie waarin die Concorde 02 ook sy verskyning maak. Op 28 Oktober 1972 het die A300 se nooiensvlug plaasgevind. Dit is gevolg deur die nooiensvlug van die A300B2 in Junie 1973.

Die eerste produksiemodel, die A300B2 is op 10 Mei 1974 aan Air France afgelewer en op 23 Mei is dit in diens geneem met 'n vlug van Parys na Londen. Dit was die wêreld se eerste wyeromp twee-gang kommersiële vliegtuig en die vrystelling daarvan sou moderne lugvaart vir altyd verander. Die A300B en die opvolgers daarvan, die A300-600 en die A310, het 'n stadige begin gehad. In September 1974 het Korean Airlines die eerste nie-Europese lugredery geword om 'n Airbus bestelling te plaas, vir vier A300B4's. In Desember 1974 vlieg die langer-afstand A300B4 vir die eerste keer. Die A300B se reputasie vir ekonomie en betroubaarheid het geleidelik onder lugrederye versprei. Die volgende bestelling was in April 1975 van Indian Airlines vir drie A300B2s in 'n mark wat tevore deur Amerikaanse produkte oorheers is. 'n Belangrike deurbraak was die eerste bestelling uit Amerika toe Eastern Airlines, met die voormalige ruimtevaarder Frank Borman aan die hoof daarvan, vier A300's in Mei 1977 bestel het. Dit is gevolg deur 'n Eastern Airlines bestelling van 23 A300's en nog nege opsies in Maart 1978. Teen 1979 was daar 81 Airbusvliegtuie in gebruik. Die vliegtuig het 'n markleier vir kort- tot mediumafstand passasiersvliegtuie geword en was die beste vragvliegtuigverkoper van alle tye.

In Julie 1978 het Airbus vir die eerste keer 'n nuwe model geloods, die A310 met 218 sitplekke. Die A310 was gemik op 'n kleiner langer-afstand alternatief van die A300. Die A310 het 'n nuwe vlerkontwerp gebruik en die revolusionêre "Forward Facing" stuurkajuit waarin katodestraalbuisvertone en bo en voor die vlieëniers ouer meters vervang het. Die A310 kon ook deur slegs twee vlieëniers gevlieg word; sonder 'n vlugingenieur in die stuurkajuit.

In Januarie 1979 het Brittanje by die Airbus-konsortium heraangesluit toe British Aerospace (die saamgesmelte Hawker Siddeley en BAC) weer 'n 20% aandeel in die maatskappy gekoop het.

In 1980 toets Airbus die gebruik van saamgestelde materiale in sekondêre strukture op 'n A300. Koolstofveselversterkte plastiekonderdele word later vir klappe, lugremme en die rigtingsroer in die A310-200 gebruik.

Die bekendstelling van die A320 in Februarie 1981 sou die status van Airbus as 'n belangrike speler in die vliegtuigmark bevestig - daar was meer as 400 bestellings op die boek voor dit vir die eerste keer gevlieg het, in vergelyking met 15 vir die A300 in 1972. Die A320 was 'n 150-sitplek enkelgangpassasiersvliegtuig. In Junie 1981 het Air France by die Paryse lugskou aangekondig dat die lugredery 25 A320's sou bestel en 'n opsie uitneem vir nog 25. In Oktober 1983 het British Caledonian Airways sewe A320's bestel en opsies vir nog drie uitgeneem wat die aantal bestellings na meer as tagtig verhoog het.

Die eerste A320 het van die monteerlyn afgerol op 14 Februarie 1987 in Toulouse tydens 'n deftige seremonie wat deur die Franse Eerste Minister Jacques Chirac en die Prinses van Wallis, Diana, bygewoon is. Op 22 Februarie het die A320 se nooiensvlug plaasgevind toe dit die eerste kommersiële passasiersvliegtuig geword het om met ten volle digitale rekenaarbeheerde elektroniese beheerders en systangbeheerders te gebruik. Die A320 was ook die eerste enkelgangvliegtuig met 'n wye romp wat meer gemak aan passasiers gebied het. Die vliegtuig het ook 'n ten volle behoueringsvraglaaistelsel gebruik en groter gebruik van gewigbesparende saamgestelde materiale wat dit meer ekonomies gemaak het.

In Maart 1988 is die eerste A320 aan Air France afgelewer. Air France het beplan om die A320 op Europese roetes te gebruik in 'n 153 passasierkonfigurasie - 27 besigheidsklas en 126 in ekonomieklas.

In November 1989 is die A321, 'n verlengde weergawe van die A320, geloods met 107 bestellings en 74 opsies van 10 kliënte. Die langer weergawe van die A320 het 185 sitplekke en 'n vliegbereik van 4 450 km. Airbus het met die loodsing aangekondig dat die A321 en toekomstige A320's se finale montering en uitrusting in Duitsland sou plaasvind.

'n Kleiner weergawe van die A320, die A319, sou later ook ontwikkel word. Die 124-sitplek weergawe is vir die eerste keer in Augustus 1995 voltooi. Die A319 se nooiensvlug het op 25 Augustus 1995 in Hamburg plaasgevind.

In Junie 1987 het Airbus sy produkreeks uitgebrei met die loods van drie nuwe vliegtuie, die A330-300, die A340-200 en die A340-300. Die twee-motorige A330-300 was gemik daarop om Airbus se posisie in die medium- tot langafstand mark te versterk en die viermotorige A340 modelle was daarop gemik om Airbus vir die eerste keer in staat te stel om die baie-langafstand mark te beproef.

Die A330-300, A340-200 en die A340-300 kom in baie opsigte ooreen. Die vliegtuie het byna dieselfde stelsels, lugraam, vliegdek en vlerke. Die belangrikste verskil tussen die A330 en die A340 is dat die A340 vier motore het. Die A330-300 is dan ook Airbus se grootste twee-motorige vliegtuig. Ander verskille tussen die A330 en A340 is klein verskille in die vlerkontwerp en brandstoftenks. Die A330 en A340 gebruik van die tegnologië wat vir die eerste keer op die A320 gebruik is soos die EFIS vliegdek met systuurstange en gerekenarisseerde elektroniese vlugbeheer. Die vliegtuie is in parallel ontwikkel. Die A340-300 se eerste vlug het op 25 Oktober 1991 plaasgevind, die A340-200 op 1 April 1992 en die A330-300 se eerste vlug op 2 November 1992.

In Augustus 1991 is die A300-600 Super Transporter, wat as die "Beluga" bekend sou word, as gevolg van die kenmerkende vorm van die vliegtuig, geloods. Die Beluga is 'n aangepaste A300 wat ontwikkel is om komponente van Airbusvliegtuie tussen die verskeie fabrieke in Europa te vervoer. Die Beluga is tweekeer so groot as die "Super Guppy" wat dit voorafgegaan het. Dit kan die onderdele van 'n hele A340 in 19 vliegure hanteer teenoor die Super Guppy wat 54 ure geneem het.

Die A340-500 en A340-600 is twee nuwe ultralangafstand weergawes in die Airbus A340-familie. Die A340-600 is 9.07 m langer as die A340-300 wat dit toelaat om 372 passasiers in 'n tipese drie-klas konfigurasie te vervoer. Met die vliegtuig het Airbus 'n ware mededinger vir die Boeing 747 bekom, met soortgelyke afstandreik, maar beter bedryfskoste per sitplek. Die A340-500 is slegs 3.19 m langer as die A340-300 met 313 passasiers in drie klasse, maar met die reuse afstandreik van 15 740 km - die verste van enige kommersiële vliegtuig ter wêreld. Die A340-500 kan onderbroke van Los Angeles na Singapoer vlieg.

Die twee nuwe A340 modelle deel dieselfde vlerk wat op die A330/A340 se vlerk gegrond is, maar 1.6 m langer is en 'n tapse vlerkstuk-insetsel het wat die vlerkoppervlak en brandstofkapasiteit vermeerder. Die vliegtuie gebruik ook Airbus se tweeman-stuurkajuit met 'n aantal verbeteringe op ouer modelle soos vloeikristalvertone en ander moderner stelsels. Die A340-500/600 is in 1997 by die Paryse Lugskou bekendgestel. In Desember 1997 het Virgin Atlantic agt A340-600's bestel en 'n opsie uitgeneem vir nog agt. Die A340-600 se nooiensvlug was op 23 April 2001 en die A340-500 s'n op 11 Februarie 2002.

Airbus was 'n redelike los alliansie tot in 2000 toe groot samesmeltings in die industrie plaasgevind het. DaimlerChrysler Aerospace (opvolger tot Deutsche Airbus), Aérospatiale-Matra (opvolger tot Sud-Aviation) en CASA het saamgesmelt om EADS te vorm. In 2001 het BAE Systems (voorheen British Aerospace) en EADS die Airbus Integrated Company gevorm wat saamgeval het met die ontwikkeling van die nuwe Airbus A380 wat 845 passasiers sou kon vervoer en die grootste kommersiële passasierstraler was toe dit laat in 2007 ingebruik geneem is.

Die Airbus A350 XWB is 'n nuwe langafstand, mediumgrootte, ekstrawyeromp vliegtuigfamilie wat tans deur Airbus ontwikkel word. Dit is bedoel om met die Boeing 777 en Boeing 787 Dreamliner mee te ding. Die vliegtuig ingebruik geneem is in 2015 het 'n geheel-en-al nuwe ontwerp met 'n wyer en hoër romp vir ekstra ruimte en beter passasiersgemak.

Drie passasiersweergawes word deur Airbus aangebied, die A350-800 met 'n vlugbereik van 15 380 km en 270 passasiers in drieklaskonfigurasie, die A350-900 met 314 passasiers en die A350-1000 wat 350 passasiers sal kan vervoer. 'n Ultralangafstandweergawe, die A350–900R, sal selfs verder kan vlieg. 'n Vragvliegtuigweergawe, die A350–900F, word ook beplan.

Aeroflot, Finnair, Kingfisher Airlines, International Lease Finance Corporation, Singapore Airlines, Aer Lingus en TAM het reeds bestellings by Airbus geteken vir A350 XWB vliegtuie. In totaal is 16 A350-800's, 595 A350-900's en 169 A350-1000's reeds teen Mei 2015 bestel.


</doc>
<doc id="24557" url="https://af.wikipedia.org/wiki?curid=24557" title="1. FC Germania 08 Ober-Roden">
1. FC Germania 08 Ober-Roden

1. FC Germania 08 Ober-Roden is 'n sportklub uit Rödermark in die deelstaat Hessen in Duitsland, veral bekend vir sy sokkerafdeling. Behalwe sokker, het die klub ook nog 'n dames-gimnastiekafdeling. "Ober-Roden" vorm deel van Rödermark en was tot 1977 'n onafhanklike dorp.

Die klub is op 10 April 1908 deur twee dosyn mans by die "Zum Schützenhof"-restaurant gestig. Gedurende beide Wêreldoorloë moes die klub sy bedrywighede opskort omdat soveel van sy lede vir militêre diens opgeroep is. Die klub het tussen 1952 en 1963 die eerste keer op die vierde vlak gespeel in die "Amateurliga Hessen". Na 1963 moes hulle egter wag tot 1992, toe daar na die Landesliga Hessen gepromoveer is, om weer op hierdie vlak mee te ding.



</doc>
<doc id="24565" url="https://af.wikipedia.org/wiki?curid=24565" title="Karl Popper">
Karl Popper

Karl Raimund Popper (Wene, 28 Julie 1902 – Londen, 17 September 1994) was 'n Oostenryks-Britse filosoof wat veral bekend is vir sy wetenskaplike metode-teorie, sy kritiek op die historiese determinisme en steun vir die 'oop samelewing'.

Hy was 'n belangrike sosiale en politieke filosoof, 'n vurige ondersteuner van die liberale demokrasie, die beginsels van sosiale kritiek waarop dit gegrond is, en 'n onwrikbare teenstander van outoritarisme. Hy het ook bekend geword vir sy weerlegging van die klassieke denkmodel van wetenskap as 'n proses van waarneming en induksie en sy pleidooi vir "weerlegbaarheid" as kriterium om wetenskap van nie-wetenskap te onderskei. 

Karl Popper is in 1902 in Wene, Oostenryk gebore in 'n Joodse gesin. Sy ouers het egter hul Joodse geloof prysgegee en hy het grootgeword as 'n gesekulariseerde Oostenryker. Op 16 jarige leeftyd verlaat hy sy ouerhuis in 'n bui van opstandige, jeugdige verset. Hy doen eers handearbeid, maar skryf hom ook in aan die Universiteit van Wene, waar hy in die fisika, wiskunde, sielkunde en filosofie studeer. In "Unended Quest" (sy "intellektuele biografie") vertel hy hoe sy kort flankeerdery met die Kommunisme geëindig het by die aanskoue van hoe ongewapende jong sosialiste in 1919 buite 'n polisiekantoor doodgeskiet is in 'n betoging wat deur kommuniste gereël is.

Hy promoveer in 1928 onder Karl Bühler in die filosofie, en hou skool in 'n middelbare skool van 1930 tot 1936. In 1937 emigreer hy na Nieu-Seeland as gevolg van die opkomende Nazisme in Duitsland en Oostenryk. Daar word hy lektor in die filosofie aan die Canterbury University College in Christchurch. In 1946 verhuis hy na Engeland om lektor te word in die logika en die wetenskaplike metode aan die London School of Economics, waar hy in 1949 tot professor bevorder word. Hy word tot Britse Ridder geslaan deur Koningin Elizabeth II in 1965. 

Popper word in 1976 tot 'Fellow' van die Royal Society gekies. Hy ontrek homself uit die akademie in 1969, hoewel hy intellektueel aktief bly tot sy dood in London in 1994.

Popper gebruik self die term 'kritiese rasionalisme' om sy filosofie te omskryf. Hierdie benaming is van belang omdat dit sy verwerping van die klassieke empirisme en van die waarneming-induksiemodel wat daaruit ontwikkel het, aandui. Popper was 'n aktiewe teenstander van dié model. Popper het geargumenteer dat wetenskaplike teorieë universeel van aard is en alleen indirek getoets kan word deur na hul implikasies te verwys.

Die probleem van die onderskeid tussen wetenskaplike en nie-wetenskaplike (d.i. metafisiese) teorieë het heelwat van sy aandag in beslag geneem. Hy noem dit die "demarkasieprobleem" en probeer dit skerp onderskei van die probleem wat die filosofiese denkers veral die sg. Weense Sirkel destyds in Wene geboei het. Vir hulle was die vraag: Wat maak taalgebruik betekenisvol? Popper ag dit 'n onbelangrike probleem, en vra liewer: Wat maak 'n teorie wetenskaplik?

Popper het mettertyd 'n eie, unieke wetenskapsfilosofie ontwikkel wat hy in Duits in 1934 op 32-jarige ouderdom gepubliseer het as "Die Logik der Forschung" (Die Logika van Navorsing). Dié werk is in 1948 in Engels vertaal as "The Logic of Scientific Discovery" en word deur baie filosowe gereken as die invloedrykste teks in die wetenskapsfilosofie wat in Engels sedert die Tweede Wêreldoorlog verskyn het. Popper se wetenskapsfilosofie het bekend geraak as "vervalsbaarheid".

Volgens Popper kan logiesgewys geen hoeveelheid positiewe uitkomste op die vlak van eksperimentele toetsing enige wetenskaplike teorie waar bewys nie, maar 'n enkele eksperimentele weerspreking is logieserwys bepalend: dit wys die teorie, waarvan die implikasie verkry is, is vals.

Popper se beskrywing van die logiese asimmetrie tussen verifiëring en falsifiëring vorm die kern van die filosofie van die wetenskap. Dit inspireer hom ook om die valsbewysbaarheid te gebruik as kriteruim om onderskeid te maak tussen dit wat wetenskaplik is en nie-wetenskaplik is nie. Volgens Popper kan kennis alleen as wetenskaplik erken word indien dit die strengste moontlike toetse kan weerstaan om dit vals te bewys. Hy het die aansprake op wetenskaplikheid van beide die psigoanalise en die marxisme verwerp, aangesien die teorieë waarop beide strominge gegrond word nie as vals bewys kon word nie.
Alle wetenskaplike kennis is vir Popper ook bloot voorlopig en niks is vas en seker nie. Daar is geen uiteindelike fondament van kennis nie. Sodanige kennis word gegenereer deur die kreatiewe verbeelding met die doel om probleme op te los wat ontstaan het in 'n spesifieke historiese-kulturele omgewing. Uit hierdie veronderstelling vloei sy ander bekende boek oor die wetenskapfilosofie voort, naamlik "Conjectures and Refutations". Die naam dui daarop dat wetenskaplike kennis ontwikkel op die grondslag dat wetenskaplikes voorlopige veronderstellings ("conjectures") maak, wat dan aan valsbewysbare toetse ("refutation") onderwerp moet word. Slaag die veronderstelling die toets, word dit voorlopig aanvaar as 'n getoetse wetenskaplike wet totdat nuwe getuienis dit kan weerlê, waarna die siklus weer voortgaan.

Nóú verwant aan Popper se wetenskapfilosofie, is sy filosofie van die oop samelewing ("Open Society"). Sy boek "The Open Society and its enemies" het gevolg op sy vrywillige bannelingskap uit Nazi-Oostenryk in 1936 na Nieu-Seeland. Hy het "The Open Society" geskryf aan die Universiteit van Christchurch, waar hy gedurende die Tweede Wêreldoorlog gedoseer het. Dit is 'n hartstogtelike aanval op die filosofiese vyande van vryheid, gelykheid en rasionaliteit. Veral Plato, Hegel en Marx het onder skoot gekom. Vir Popper was gemelde filosowe die intellektuele oorsprong van outoritarisme en totalitarisme wat veral die tydperk ná die Eerste Wêreldoorlog gekenmerk het. Die gruwelikste voorbeelde daarvan is volgens hom Stalin en Hitler. 

Die oop samelewing sluit aan by Popper se wetenskapfilosofie. Popper beskou enige samelewing as geslote wanneer dit op die grondslag van mites, mistisisme en politieke ideologieë soos Marxisme, Nazisme of apartheid gegrond is. 'n Samelewing kan volgens Popper alleen as oop, demokraties en vry beskou word indien dit georganiseer word op die grondslag dat politieke kennis altyd voorlopig is en aan kritiek onderwerp kan word. Vryheid vlieg byvoorbeeld by die deur uit die oomblik wanneer mense 'n obsessie begin ontwikkel oor die vrae: Wat is reg? Wie weet die beste? Wie behoort te regeer? Volgens Popper kry die mens dan die waansin van "fantasieë oor filosoofkonings, Pruisiese vorste en die diktatuur van die proletariaat".

Die vraag mag nooit wees "Wie moet regeer?" nie. Die vraag is eerder: "Hoe beskerm ons ons teen swak regering?" Politieke beleid het dieselfde status as wetenskaplike teorieë; dis voorstelle wat slegs standhou tot tyd en wyl kritiek hulle weerlê het en hulle vervang is deur ander, hopelik beter, maar steeds kritiseerbare voorstelle.

Meer nog, hy verwerp revolusie as vorm van politieke handeling, omdat dit onderlê word deur 'n veronderstelling van utopiese sosiale ingenierswese wat hemel op aarde beloof en wat ontken dat die mens self besluite oor die toekoms kan maak en uitvoer. Utopiese sosiale ingenieurs soos Marx veronderstel volgens Popper, dat die geskiedenis onafwendbaar sy gang moet gaan. Die oop samelewing, vir Popper, word gekenmerk deur stuksgewyse sosiale verandering omdat die mens net gedeeltelike en voorlopige kennis oor samelewingstoestande kan hê. Dus moet stapsgewyse veranderinge aangebring word en deur ervaring geleer word voordat volgende beleidsrigtings oorweeg word. Die oop samelewing is dus een waarin politieke idees in die openbaar getoets en gekritiseer kan word en individue persoonlike verantwoordelikheid vir hulle eie morele besluite neem. In die oop samelewing word leiers deur die stembus van hulle mag ontneem. 

Vryheid en individuele regte is vir Popper die uitstaande kenmerke van die oop samelewing. 'n Demokrasie is 'n samelewing waarin kritiek geinstitusionaliseer is. Daarom is demokrasie nie in die eerste instansie regering deur die meerderheid nie, want die meerderheid kan altyd, soos die minderheid, tiranniek regeer.

'n Demokrasie is 'n samelewing waarin instellings verskans is wat kritiek op die regering van die dag moontlik maak; instellings soos 'n vrye pers, 'n veelparty- parlementêre stelsel en 'n onafhanklike regbank.

Popper se werk het ook kritiek uitgelok. Aan die een kant is daar diegene wat die stellings van die historisisme of holisme as intellektueel gerespekteerde teorieë erken wil sien, terwyl ander die marxisme of die psigoanalise as wetenskaplike teorieë beskou. 

Volgens die Quine-Duhem-tese is dit onmoontlik om 'n enkele hipotese op sy eie te toets, aangesien elke enkele een deel vorm van 'n groep teorieë. Dus kan slegs gesê word dat 'n hele pakket van relevante teorieë kollektief vals bewys word, maar daar kan nie oortuigend gesê word watter element van die pakket moet vervang word nie.

Thomas Kuhn se invloedryke boek "The Structure of Scientific Revolutions" argumenteer dat wetenskaplikes werk volgens 'n reeks paradigmas, en hy vind weinig bewys dat wetenskaplikes werklik die metodologie van falsifisering gebruik. Popper se student Imre Lakatos het gepoog om Kuhn se werk met "falsifikasionisme" te verbind deur te argumenteer dat wetenskap vorder deur die vals bewys van navorsingsprogramme eerder as deur die spesifieke universele stellings van naïewe "falsifikasionisme". Nog 'n student van Popper, Paul Feyerabend, het uiteindelik alle voorskriflike metodologie verwerp en geargumenteer dat die enigste universele metode wat wetenskaplike vooruitgang kenmerk is dat enigiets kan werk ("anything goes").

Charles Margrave Taylor beskuldig Popper daarvan dat hy sy wêreldberoemdheid as 'n epistemoloog misbruik om die belangrikheid van die kontinentale tradisionele filosowe van die 20ste eeu te onderspeel/verkleineer. Volgens Taylor is Popper se kritiek ongegrond, maar word ontvang met aandag en respek wat Popper se "intrinsieke waarde nouliks verdien".
Aan die begin van die 21ste eeu beweer Michel ter Hark dat Popper aspekte van sy idees nie self uitgedink het nie, maar van een van sy leermeesters, die Duitse jood Otto Selz, oorgeneem het. Selz het nooit self gepubliseer nie, deels ondat hy in 1933 agv druk deur die Nazi's sy werk moes staak, en omdat daar 'n verbod was op verwysings na Selz se werk in die tyd. Ter Hark skryf hieroor in die boek "Popper, Otto Selz and the rise of evolutionary epistemology."

Hierdie kritiek doen nie fundamenteel afbreuk aan die invloed en belang van Popper as een van die mees vooraanstaande denkers oor die teorie van wetenskaplike metode en as prominente kritikus van die outoritarisme in die twintigste eeu nie. Volgens Anton van Niekerk het die geskiedenis Popper reg bewys: samelewings wat gebou word op totalitêre anneksasie van die idees van reg en orde (soos apartheid Suid-Afrika en kommunistiese Oos-Europa) het uiteindelik voete van klei.

Saamgestel en vertaal uit Engelse en Nederlandse Wikipedia met bywerkings vanuit: 





</doc>
<doc id="24566" url="https://af.wikipedia.org/wiki?curid=24566" title="Zheng He">
Zheng He

Zheng He (Chinees: 鄭和 / 郑和, "Cheng Ho"; geboortenaam: Mǎ Sānbǎo, 馬三寶 / 马三宝; Islamitiese naam: Haddsji Mahmoed Sjams, Arabies: ‏,حجّي محمود شمس‎ "Ḥaǧǧī Maḥmūd Šams"; 1371 – 1433) ook wel getranslitereer as Cheng Ho, was 'n eunug-admiraal wat tydens die Chinese Ming-dinastie onder die Yongle keiser, geleef het.

In 1405 lei Zheng He 'n reusevloot van 62 jonke en meer as 100 kleinere skepe, met in totaal ongeveer 28 000 bemaningslede, na Suid-Indië. Tydens latere ekpedisies, tussen 1407 en 1433, doen hy by ongeveer 40 lande rondom die Indiese Oseaan aan, tot in die Rooisee en die Swahilistede in Oos-Afrika.

In 1421 lei Zheng He weer eens 'n vloot op bevel van die keiser, hierdie keer met as doel die wêreld op 'n kaart vas te lê. Die vloot word verdeel in vier dele wat elk 'n deel van die opdrag uitvoer.
Volgens 'n kontroversiële teorie van Gavin Menzies rond hulle die Kaap van Goeie Hoop en bereik Amerika - sewentig jaar voor Christophorus Columbus - en vaar rondom die wêreld - één eeu voor Ferdinand Magellan . Ook sou hy Antartika en Australië ontdek het. Menzies se teorieë word egter deur die meeste historici verwerp. Meer algemeen word aanvaar dat Zheng se reise beperk gebly het tot die lande rond om die Indiese Oseaan en in Oos-Asië.

Toe die uitgedunde reste van die vloot twee jaar later terugkeer, was China veranderd: die land het in hom afgesluit en staan aan die begin van 'n eeuelange selfgekose isolasie. Die skepe verrot en die kaarte en ander bewysmateriaal word op bevel van leiers vernietig. Sommige dokumente bly nogtans bewaar of vind hul weg na die Weste.

As gevolg van 'n verbod van die Ming-dinastie was daar enkele eeue lank geen skeepvaart van China na Indië. Aan die begin van die 19e eeu hervat China skeepshandel met Indonesië, Indië en Afrika.


</doc>
<doc id="24567" url="https://af.wikipedia.org/wiki?curid=24567" title="SF Köllerbach">
SF Köllerbach

SF Köllerbach is 'n sportklub uit Püttlingen in die deelstaat Saarland in Duitsland, veral bekend vir sy sokkerafdeling. Behalwe sokker, het die klub ook nog 'n drafafdeling. "Köllerbach" vorm deel van Püttlingen en was tot 1974 'n onafhanklike dorp.

Die klub is in 1931 gestig, maar het die eerste keer in 1969 op die Duitse sokkerradar verskyn toe daar na die "1. Amateurliga Saarland" op die 3de vlak gepromoveer is. Die klub het egter na 2 seisoene weer na die laer ligas verdwyn en kon eers in 2002 weer na die "Verbandsliga Saarland" promoveer.



</doc>
<doc id="24577" url="https://af.wikipedia.org/wiki?curid=24577" title="SAT-3/WASC">
SAT-3/WASC

SAT-3/WASC, kort vir South Atlantic 3/West Africa Submarine Cable is 'n ondersese kommunikasiekabel wat Portugal en Spanje aan Suid-Afrika verbind, asook verskeie ander Wes-Afrikalande wat aan die roete van die kabel geleë is. Die kabel vorm deel van die SAT-3/WASC/SAFE-kabelstelsel, waar die SAFE-kabel Suid-Afrika aan Asië verbind. Die SAT-3/WASC/SAFE-stelsel bied 'n alternatiewe roete tussen Asië en Europa vir telekommunikasieverkeer as die kabelroetes wat deur die Midde-Ooste lê, soos die SEA-ME-WE 3 en die Fiber-Optic Link Around the Globe (FLAG). SAT-3/WASC bied die enigste optiese vesel-skakel tussen Wes-Afrika en die res van die wêreld.

Die SAT-3-stelsel tesame met die SAFE-stelsel is deur 'n konsortium van operateurs geïnstalleer wat tans 'n totaal van 36 aandeelhouers het. Die grootste drie beleggers in SAT-3/WASC was, in volgorde, TCI, 'n onderafdeling van AT&T in die VSA, France Telecom in Frankryk, en VSNL in Indië en Singapoer. Die elf Afrika-aandeelhouers is, in alfabetiese volgorde, Angola Telecom, Camtel, Côte d'Ivoire Telecom, Ghana Telecom, Maroc Telecom, Nitel, OPT Benin, OPT Gabon, Sonatel, Telecom Namibia en Telkom Suid-Afrika.

Die kostes van die bandwydte vir SAT-3 in die Afrika-lande waar dit 'n diens lewer is hoog, van USD$4 500 tot USD$12 000 per Mg·s per maand, meer as vyftig keer duurder as bandwydtepryse in die VSA. Hierdie hoë pryse word grotendeels aan die monopolieë van die operateurs toegeskryf. Die laagste tariewe kom in Ghana voor, waar die Ghana Internet Service Providers Association (GISPA) 'n tweejaarooreenkoms met Ghana Telecom gesluit het. SAT-3-monopolieë het in November 2007 tot hul einde gekom, en onderhandelinge aangaande lisensie-ooreenkomste het plaasgevind. Vele organisasies, insluitende die Association of African Universities, het prysverlagings en vrye toegang aangevra.

Die SAT-3 is aan die volgende punte in Europa gekoppel:

In Afrika is dit aan die volgende punte gekoppel:

Alhoewel Telecom Namibia 'n aandeel in SAT-3/WASC besit, koppel die kabel nie aan Namibië nie. Namibiese internetgebruikers het gevolglik geen toegang tot die SAT-3/WASC-netwerk nie, omdat Telecom Namibia bandwydte by Telkom moet koop. Weens Telkom se hoë tariewe het Telecom Namibia tot sover geweier om toegang tot SAT-3/WASC te koop.

Die kabel bestaan uit vier vesels wat van erbiumgedokterde veselversterkerherhalers en golflengtedeelmultipleksering gebruik maak.

SAT-3 het in 2001 met bedrywighede begin, waar dit vir die eerste keer Wes-Afrikaners en Suid-Afrikaners met Europa verbind het. Dit het die vorige SAT-2 verplaas wat nie meer die ewiggroeiende internetverkeer kon dra nie. SAT-2 is in die vroeë 1990's in bedryf gebring as 'n verplasing vir die oorspronklike ondersese kabel , wat weer in die 1960's geïnstalleer is.



</doc>
<doc id="24584" url="https://af.wikipedia.org/wiki?curid=24584" title="François Fillon">
François Fillon

François Fillon (Le Mans (Sarthe), 4 Maart 1954) is 'n Franse liberale politikus. Vanaf 17 Mei 2007 tot 16 Mei 2012 was hy die Eerste Minister van Frankryk. Hy is lid van die politieke party UMP.

Voor dit was hy minister, senator en volksverteenwoordiger.

Fillon het filosofie, staatsreg en politieke wetenskappe gestudeer. Hy is getroud en het vyf kinders.


</doc>
<doc id="24589" url="https://af.wikipedia.org/wiki?curid=24589" title="Le Mans">
Le Mans

Le Mans is 'n stad in die noordweste van Frankryk met 144 500 inwoners (2005-sensus). Dit is die prefektuur (hoofstad) van die departement Sarthe en lê in die région Pays de la Loire.

Le Mans lê nie ver van Orléans, Tours en Angers af nie en is bereikbaar via die snelweg E50, E402, E501 en E502.




</doc>
<doc id="24601" url="https://af.wikipedia.org/wiki?curid=24601" title="Rekenaarbediener">
Rekenaarbediener

'n Rekenaarbediener is 'n rekenaarstelsel wat daarop gemik is om spesifieke bedienersprogram/programme te loop. 'n Rekenaarbediener wat slegs een spesifieke bedienerprogram hardloop word dikwels na verwys na aanleiding van die soort bedienerprogram. Só byvoorbeeld sal 'n rekenaar in 'n onderneming wat die Apache webbediener program loop as die onderneming se webbediener bekend staan. Bedienerprogramme word oor rekenaarbedieners verdeel na gelang van die lading wat op die masjien geplaas word. Wanneer die lading lig is kan verskeie bedienerprogramme gelyktydig op dieselfde rekenaar loop. As die lading hoog is kan verskeie rekenaars vereis word om 'n enkele bedienerprogram doeltreffend te loop. Met 'n mediumlading is dit gewoonlik die praktyk om 'n enkele bedienerprogram per rekenaarbediener te loop, ten einde die skade wat veroorsaak kan word deur die faling van 'n enkele rekenaarbediener of die inbraak op sekuriteitsmeganismes van 'n bedienerprogram te beperk. 'n Rekenaarbediener kan gewoonlik ook as 'n werkstasie gebruik word maar dit is goeie praktyk om dit te vermy weens sekuriteitsrisiko's wat dit inhou.

Die term rekenaarbediener word ook dikwels gebruik om na rekenaars te verwys wat doelgemaak is met die oog daarop om bedienerprogramme te loop met swaar werksladings en sonder toesig vir lang tye. Dikwels kan gewone tafelrekenaars ook gebruik word om bedienerprogramme te loop maar rekenaarbedieners het dikwels kenmerke wat hul meer geskik vir die doeleinde maak. Kenmerke wat rekenaarbedieners van gewone persoonlike rekenaars onderskei is onder andere vinniger verwerkers en -geheue, meer geheue, groter hardeskywe, hoër betroubaarheid, bystandkragbronne, bystandhardeskywe (RAID), kompakte vorm en 'n modulêre ontwerp (soos bv. blade bedieners), rak- of kabinetmonteerbaarheid, afstandskonsoles, ensovoorts.

Rekenaarbedieners kan dikwels gebou word uit goedkoop kommoditeitstoerusting veral waar die toepassing nie kritiek is nie. Waar die bediener egter aan 'n hoë werkslading onderworpe is en bedienerprogramme loop wat kritiek is vir die organisasie/onderneming word gespesialiseerde hardeware dikwels gebruik wat geoptimiseer is vir bedienertoepassings. Estetiese oorwegings word dikwels geïgnoreer aangesien die bedieners in rekenaarkamers weggesluit word en slegs besoek word vir onderhouds- of hersteldoeleindes.

Rekenaarbedieners hoef dikwels glad nie 'n grafiese koppelvlak te verskaf nie wat meer verwerkingsvermoë laat vir ander take. Doelgemaakte rekenaarbedieners het ook dikwels meer as een sentrale verwerkingseenheid om betroubaarheid en bystandvermoë te verhoog. Sulke bedieners doen dus dikwels weg met die behoefte aan duur grafiese- en klankverwerkingskaarte.

Die grootste verskil tussen gewone tafelrekenaars en rekenaarbedieners is nie soseer in die hardeware nie maar eerder in die programmatuur wat daarop gelaai word. Daar word gewoonlik 'n doelgemaakte bedryfstelsel op 'n rekenaarbediener gelaai asook ander sagteware wat daarop gemik is om bediener spesifieke take te verrig.

Verskeie doelgemaakte bedryfstelsels bestaan om netwerkbestuurstake te vergemaklik. Microsoft het verskeie weergawes van hul Windows 2003 bedryfstelsel met die oog op verskillende segmente van die netwerkmark (d.w.s. vanaf kleinsake-ondernemings tot groot ondernemings). Ander netwerkbedryfstelsels sluit in die GNU/Linux verspreidings, FreeBSD en Solaris.

Die Internet is gebaseer op die Kliënt-bediener model. Daar is miljoene rekenaarbedieners wat aan die internet verbind is. Van die dienste wat deur Rekenaarbedieners op die internet verskaf word is: Web, Domeinnaamstelsel, elektroniese pos, lêeroordrag, kitsboodskappe, oudio- en videostrome, aanlyn speletjies en vele ander. Elke aksie wat deur 'n internetgebruiker uitgevoer word vereis gewoonlik die interaksie tussen baie rekenaarbedieners.



</doc>
<doc id="24602" url="https://af.wikipedia.org/wiki?curid=24602" title="Bediener">
Bediener

Bediener kan na die volgende onderwerpe verwys:



</doc>
<doc id="24604" url="https://af.wikipedia.org/wiki?curid=24604" title="Walt Whitman Rostow">
Walt Whitman Rostow

Walt Whitman Rostow (* 7 Oktober 1916 in New York Stad; † 13 Februarie 2003 in Austin, Texas) was 'n Amerikaanse ekonoom, ekonomiese historikus en in die tydperk tussen 1960 en 1969 'n Amerikaanse kabinetslid.

Walt Whitman Rostow is in 1916 as die seun van die Joods-Russiese immigrante Viktor Aaron en Lillian Rostow in New York gebore. Op die ouderdom van vyftien jaar het hy in 1932 die "high school"-eksamen in New Haven afgelê en 'n beurs ontvang om aan die Yale-universiteit vir 'n graad in ekonomie en geskiedenis te studeer. In 1936 het Rostow 'n befaamde Rhodes-beurs ontvang wat hom in staat gestel het om van 1936 tot 1938 aan die Universiteit van Oxford te studeer. In 1940 het hy in Yale met sy dissertasie oor "British Trade Fluctuations, 1868–1896" sy doktersgraad behaal. In die volgende jaar was hy dosent in ekonomie aan die Columbia-universiteit.

Ná die Verenigde State se toetrede tot die Tweede Wêreldoorlog het Rostow 'n lid van die "Office of Strategic Services" onder die leiding van William Donovan geword. Ná die oorlog was hy tussen 1946 en 1947 Harmsworth-professor vir geskiedenis in Oxford en in die volgende jare dosent aan die Columbia-universiteit en die "Massachusetts Institute of Technology (MIT)".

In 1958 is Rostow as president Dwight D. Eisenhower se spookskrywer benoem. Tydens die presidensiële verkiesingsveldtog van die jaar 1960 het hy 'n lid van John F. Kennedy se span geword. Ná Kennedy se verkiesing het Rostow by die MIT bedank en as veiligheidsraadgewer en later in die Amerikaanse "State Department" (Departement van Buitelandse Sake) as stafhoof van Politieke Beplanning gefungeer. In dieselfde jaar het ook sy opspraakwekkende werk "The Stages of Economic Growth: A Noncommunist Manifesto" verskyn wat 'n nuwe waardevolle bydrae tot die wetenskaplike debat oor ekonomiese moderniseringsmodelle gelewer.

Ná die moord op Kennedy in November 1963 het hy sy werk onder die nuwe president Lyndon B. Johnson voortgesit. Aan die begin van die jaar 1966 is Rostow as Nasionale Veiligheidsraadgewer benoem en het hierdie amp tot by Januarie 1969 beklee. Hy is destyds in toenemende mate daarvan beskuldig dat hy een van hoofverantwoordelikes vir die eskalasie van die Viëtnam-oorlog sou wees. Met die verkiesing van Richard Nixon as nuwe president in 1969 het Rostow uit die politiek bedank.

Aangesien die MIT geweier het om hom weer tot sy ou leerstoel toe te laat, het hy as Junior Professor Emeritus aan die Universiteit van Texas (Austin) se "Lyndon B. Johnson School of Public Affairs" begin werk. Hier het hy tot by sy afsterwe in 2003 lesings in ekonomie en geskiedenis gehou.



</doc>
<doc id="24606" url="https://af.wikipedia.org/wiki?curid=24606" title="VfL Kirchheim">
VfL Kirchheim

VfL Kirchheim is 'n sportklub uit Kirchheim unter Teck in die deelstaat Baden-Württemberg in Duitsland, veral bekend vir sy sokkerafdeling. Behalwe sokker, het die klub nog 17 ander afdelings, onder andere vir atletiek, swem, ski, kegelbal, karate, tafeltennis, gimnastiek, pluimbal, handbal, tennis en stoei.

Die klub het op 6 Julie 1881 ontstaan as die gimnastiekklub "Turnverein 1861 Kirchheim". Die sokkerafdeling het in 1911 onafhanklik geword as "VfB Kirchheim". Op 20 Mei 1933 is daar weer met die moederklub (op daardie stadium bekend as "TSV 1861 Kirchheim" nadat daar met "TB 1888 Kirchheim 1922" saamgesmelt is) saamgesmelt om "Turn- und Sportvereinigung Kirchheim" te vorm. Die vereniging het egter weer uitmekaar gespat op 26 Februarie 1935, maar in 1945 het die klubs weer saamgesmelt as "VfL Kirchheim".

In 1941 het die klub aan die uitspeelwedstryde om promosie na die Gauliga Württemberg deelgeneem, maar was onsuksesvol. Kirchheim het in 2003 as Württembergse uitklopbekerkampioen aan die eerste rondte van die DFB-Pokal deelgeneem, maar is deur Hannover 96 uitgeskakel.




</doc>
<doc id="24614" url="https://af.wikipedia.org/wiki?curid=24614" title="Bothanomics">
Bothanomics

Die term Bothanomics verwys na die program van ekonomiese hervorming wat deur die destydse Suid-Afrikaanse staatspresident Pieter Willem Botha tydens sy openingsrede op 5 Februarie 1988 in die nasionale parlement in Kaapstad afgekondig is.

Die maatreëls was die regering se antwoord op die ernstige ekonomiese krisis wat Suid-Afrika in die laat tagtigerjare geknel het en het onder meer voorsiening gemaak vir:




</doc>
<doc id="24622" url="https://af.wikipedia.org/wiki?curid=24622" title="Airbus A300">
Airbus A300

Die Airbus A300 is 'n kort- tot mediumreikafstand wyerompvliegtuig. Die vliegtuig wat in 1972 vrygestel is, was die eerste tweemotorige wyerompvliegtuig ter wêreld en die eerste vliegtuig wat deur die Airbus-konsortium van Europese maatskappye, wat nou ten volle deur EADS besit word, geskep is. 

Die A300 (saam met die A310) se produksie het in Julie 2007 tot 'n einde gekom. Vragvliegtuigverkope sal in die toekoms die nuwe A330-200F-afstammeling behels.


</doc>
<doc id="24623" url="https://af.wikipedia.org/wiki?curid=24623" title="Galatasaray">
Galatasaray

Galatasaray Spor Kulübü (ook verwys na as Galatasaray SK, Galatasaray AS of sommer Galatasaray) is 'n Turkse sportklub in die stad Istanboel wat bekend is vir hulle sokker afdeling. Galatasaray is in 1905 gestig deur Ali Sami Yen en sy maters van die Galatasaray hoërskool. Galatasaray is die suksesvolste klub in die geskiedenis van Turkse sokker, en het meer bekers as enige ander Turkse klub gewen.



</doc>
<doc id="24626" url="https://af.wikipedia.org/wiki?curid=24626" title="Elektriese stroom">
Elektriese stroom

Elektriese stroom is die vloei (beweging) van elektriese ladings. Die SI-eenheid van elektriese stroom is die ampère (A), wat gelykstaande aan 'n vloei van een coulomb se lading per sekonde.

Die hoeveelheid elektriese stroom (gemeet in ampere) deur 'n sekere oppervlak, bv. die deursnee van 'n kopergeleier, word gedefinieer as die hoeveelheid elektriese lading (gemeet in coulomb) wat deur sodanige oppervlak per eenheidstyd vloei. As Q die hoeveelheid lading is wat deur die oppervlak vloei in 'n tyd T, dan is die gemiddelde stroom I gelyk aan:

Deur 'n oneindig klein tydsinterval te gebruik kan die onmiddellike stroom "i(t)" as volg uitgedruk word:

Die ampère, die mate van elektriese stroom, is 'n SI-basiseenheid wat beteken dat die mate van elektriese lading afgelei word vanaf die definisie van die ampère.

In 'n soliede geleidende metaal is daar 'n groot aantal mobiele vrye elektrone. Hierdie elektrone is aan die metaalraamwerk verbind maar nie tot enige indiwiduele atoom nie. Selfs sonder die toepassing van 'n eksterne elektriese veld, beweeg hierdie elektrone willekeurig rond as gevolg van termiese energie. Daar is egter geen netto stroom in die metaal nie, omdat die aantal elektrone wat vloei van een kant van 'n denkbeeldige vlak waardeur die draad loop na 'n ander kant daarvan in enige tydsinterval gelyk is aan die aantal elektrone wat in die teenoorgestelde rigting beweeg.

Wanneer 'n metaaldraad verbind word aan die twee terminale van 'n gelykstroom spanningsbron soos 'n battery, veroorsaak die bron 'n elektriese veld oor die geleier. Die oomblik wanneer kontak gemaak word, word die vrye elektrone gedwing om na die positiewe terminaal te beweeg onder die invloed van hierdie veld. Die vrye elektrone kan daarom beskou word as die stroomdraer in 'n tipiese vastestofgeleier. Vir 'n elektriese stroom van 1 ampère, beweeg 1 coulomb se elektriese lading elke sekonde deur die denkbeeldige vlak waardeur die geleier loop.


</doc>
<doc id="24637" url="https://af.wikipedia.org/wiki?curid=24637" title="Grasuil">
Grasuil

Die Grasuil ("Tyto capensis") word in Suid-Afrika as kwesbaar beskou, met net tussen 1000 en 5000 oorblywende voëls in die land. Die spesie is in die suid-westelike dele van Suid-Afrika en in Lesotho uitgewis en die gesamentlike druk vanaf ontwikkeling; wanbestuur van vuur; landbou; oorbeweiding; bosbou en padsterftes lewer ernstige kommer oor die spesie se voortbestaan. Die IUCN se "Red List of Threatened Species" se 2004-bepaling beskou die voël egter as nie-bedreigd (""least concern"").

Grasuile verskil uiterlik van die nonnetjie-uil in dat hulle groter is, met sterker kontras tussen die bo- en onderlyf. Die bolyf is donker bruin en die onderdele is witterig. Die gesig is ook ronder as dié van die nonnetjie-uil.

Die spesie benodig digte plantegroei soos die lang gras wat op die hoëveld voorkom, gewoonlike naby vleie. Hier sal die uil op die grond skuil en nesmaak, en vorm tonnels in die gras. Dit sal huiwerig opvlieg as dit versteur word, en sak dan gou weer terug in die gras in. Grasuile is meestal naglewend, en kom kort ná sonsondergang uit.

Hul dieet bestaan hoofsaaklik uit knaagdiere, veral die vleirot, maar ook voëls, reptiele, paddas en insekte.



</doc>
<doc id="24645" url="https://af.wikipedia.org/wiki?curid=24645" title="Anton LaVey">
Anton LaVey

Anton Szandor LaVey, gebore Howard Stanton Levey (11 April 1930 – 29 Oktober 1997) was die stigter en Hoëpriester van die Kerk van Satan en daarnaas ook 'n skrywer, okkultis, musikant en akteur. Hy is die skrywer van "The Satanic Bible" en die stigter van die LaVeyaanse Satanisme, 'n sintese van sy persoonlike beskouing van die menslike natuur en die insigte van 'n aantal filosowe wat wysgerige denkrigtings soos materialisme en individualisme voorgestaan het. LaVey het ten opsigte van sy leerstellings nie aanspraak gemaak op "bonatuurlike inspirasie" nie. Hy het "Satan" nie as 'n letterlike godheid of wese beskou nie, maar as 'n geskiedkundige en literêre figuur wat aardse waardes versinnebeeld.

In die onstuimige 1960's was daar min name wat soveel reaksie by mense uitgelok het as Anton Szandor LaVey. 

Met uitsprake soos dat God nie bestaan nie en dat elke mens "Satan in hom" moet aanbid, het LaVey, met sy kaalgeskeerde kop en spitsbaardjie, veral in die VSA oornag die simbool geword van alles wat boos en anti-establishment was. Vandag is daar egter mense wat meen dat LaVey grootliks 'n selfgemaakte legende was wat daarop uit was om aandag te trek en roem te verwerf.

Inligting in twee biografieë wat onderskeidelik in 1974 en 1990 oor LaVey gepubliseer is, lyk of dit dalk nie ooreenstem met inligting op dokumentasie wat ná LaVey se dood aan die lig gekom het nie. Só blyk dit uit sy geboortesertifikaat dat LaVey eintlik gebore is as "Howard Stanton Levey" en dat sy ouers se name Michael en Gertrude was- en nie Joseph en Augusta soos hy voorgegee het nie. Dit blyk ook dat LaVey se verduideliking dat sy Transsilvaniese Roma-ouma hom aan die okkulte bekend gestel het, dalk onwaar was aangesien sy ouma Oekraïens was en dat hy geen Roma-voorgeslagte gehad het nie.

Ander besonderhede waarvan die korrektheid betwyfel word, is dat hy Duitsland in 1945 besoek het, waar hy onder meer rolprente gewys is van "hoogs geheime" Sataniese groepe en hul rituele, dat hy op vyftienjarige ouderdom 'n hobospeler in die San Francisco-balletorkes was, dat hy as sewentienjarige 'n leeutemmer geword het by die Clyde Beaty-sirkus, dat hy 'n passievolle liefdesverhouding met die aktrise Marilyn Monroe gehad het voordat sy bekend geword het, dat die aktrise Jayne Mansfield 'n lid was van die Kerk van Satan en dat hulle ook 'n verhouding gehad het, dat hy Kriminologie aan die San Francisco-stadskollege studeer het en 'n polisie-fotograaf was, dat hy as tegniese adviseur gedien het tydens die verfilming van Roman Polanski se rolprent Rosemary's Baby (1968) en dat hy 'n multi-miljoenêr was.

LaVey se eerste vrou, Diana, beweer verder dat hy die Kerk van Satan gestig het as bemarkingsfoefie om aandag te trek ná 'n voorstel van Edward Webber, 'n joernalis, en dat dié kerk nooit in die 1970's "honderde duisende" lede gehad het soos LaVey beweer het nie, maar minder as driehonderd.

Wat egter nie betwyfel kan word nie, is dat die moderne Religieuse Satanisme deur LaVey se toedoen eers in die VSA en daarna oor die wêreld as georganiseerde religie na vore getree het. Die Kerk van Satan het vandag geregistreerde lede regoor die wêreld en sy Satanic Bible en ander geskrifte word steeds deur die meeste Sataniste as gesaghebbend aanvaar.

Interessant genoeg, is dit nie net feite oor LaVey se lewe waaroor daar onsekerheid bestaan nie, maar ook oor sy dood. Die inskrywing op sy doodsertifikaat waarvolgens hy op 31 Oktober 1997 - Allerheiligeaand (Engels: "Halloween") - gesterf het, is moontlik deur sy volgelinge vervals om groter impak aan sy afsterwe te gee. In 'n ondersoek deur die stadsowerheid van San Francisco is bevind dat LaVey reeds twee dae vroeër, op 29 Oktober, dood is.


</doc>
<doc id="24647" url="https://af.wikipedia.org/wiki?curid=24647" title="1. FC Schweinfurt 05">
1. FC Schweinfurt 05

1. FC Schweinfurt 05 is 'n sportklub uit Schweinfurt in die deelstaat Beiere in Duitsland, veral bekend vir sy sokkerafdeling. Behalwe sokker, het die klub ook afdelings vir korfbal, vuisbal, handbal, hokkie, pluimbal, gimnastiek en atletiek.

Die klub is in 1905 gestig. In 1928 is daar kortstondig met "Turngemeinde Schweinfurt von 1848" saamgesmelt, maar die unie het na 2 jaar weer uitmekaargespat. In 1931 het die klub die hoogste klas bereik en daar gebly totdat die klub met die invoer van die Bundesliga in 1963 in die 2de klas (Regionalliga) ingedeel is:

Tussen 1933 en 1945 het Schweinfurt in die Gauliga Beiere gespeel. In 1939 en 1942 het die klub die Gauliga gewen (voor klubs soos FC Beiere München, TSV 1860 München en 1. FC Neurenberg) en kon hulle aan die uitspeelwedstryde om die Duitse titel deelneem, maar die span is beide kere in die vroeë rondtes uitgeskakel.

Na die Tweede Wêreldoorlog is die klub in die Oberliga Suid ingedeel en het daar bly speel tot met die oprigting van die Bundesliga. Die klub het in 1966 die Regionalliga Suid gewen, maar was onsuksesvol in die uitspeelwedstryde om promosie na die Bundesliga.

Die klub het sedert 1976 in heelwat seisoene finansieel en op die veld gesukkel en is in 2004 onder administrasie geplaas. Na 'n herstrukturering kon die klub gered word, maar die DFB het die klub tot in die "Landesliga" op die 5de vlak gerelegeer.

Die klub se tuisveld, die "Willy Sachs-stadion" in Schweinfurt, is vernoem na "Willy Sachs", wat die stadion uit sy eie fondse in 1936 laat bou het. Sachs was egter 'n omstrede figuur weens sy verbintenis met die SS en het in 1958 selfmoord gepleeg.


</doc>
<doc id="24651" url="https://af.wikipedia.org/wiki?curid=24651" title="Hells Angels">
Hells Angels

Die Hells Angels is 'n motorfietsklub wat oorspronklik in Amerika gestig is. Vandag beskik die klub oor duisende lede, versprei oor meer as 29 lande, insluitende Suid-Afrika.

Die klub is in 1948 in Fontana, Kalifornië gestig. Die naam "Hells Angels" is geïnspireer deur 'n groep vlieëniers van die VSA se lugmag wat aktief was gedurende die Tweede Wêreldoorlog. Die klub bevestig dat die naam oorspronklik voorgestel is deur ene Arvid Olsen, wat betrokke was by die VSA-lugmag se "Flying Tigers"-eenheid ten tyde van sy assosiasie met die stigters van die Hells Angels klub. 

Die Hells Angels sê uitdruklik dat hulle nie direk met die militêre eenheid geassosieer is nie, maar slegs die "naam" aangeneem het. Geeneen van die oorspronklike militêre Hell's Angels het ooit aan die motorfietsklub behoort nie. 

Die Hells Angels se klubembleem is genaamd die "Deathead" en bestaan uit 'n skedel gekroon met 'n goue helm in die vorm van 'n vlerk.

Die oorsprong van die motief word erken as 'n kombinasie van militêre embleme, van onderskeidelik die VSA-lugmag se "85th Fighter Squadron" en die "552nd Medium Bomber Squadron". Die finale ontwerp is gemaak deur Frank Sadilek, 'n eertydse leier van die Hells Angels in San Francisco.

Die Hells Angels het die klubembleem, die klubnaam en die naam "Deathead" geregistreer as 'n handelsmerk in verskeie lande, insluitende Suid-Afrika. 

Die Hells Angels geniet wêreldwye publisiteit — meesal negatief, danksy klublede se betrokkenheid by onwettige aktiwiteite. 

Die klub se verteenwoordigers wend gereelde pogings aan om die klub te distansieer van die kriminele aktiwiteite van sommige lede, maar danksy volgehoue negatiewe publisiteit deur die pers, is daar min mense wat nié die Hells Angels assosieer met geweld, misdaad en antisosiale gedrag nie. 

Plaaslike nuus artikels oor die Hells Angels in Suid-Afrika, illustreer die kwessie duidelik:




</doc>
<doc id="24688" url="https://af.wikipedia.org/wiki?curid=24688" title="Gemenedrukbuisbrandstofinspuiting">
Gemenedrukbuisbrandstofinspuiting

Gemenedrukbuis- direkte brandstofinspuiting is 'n moderne weergawe van 'n direkte inspuitstelsel vir dieselenjins. Dit bestaan uit 'n hoëdruk (1000+ bar) drukbuis wat indiwiduele solenoïedaangedrewe kleppe voer eerder as 'n laedruk brandstofpomp wat 'n spuitstuk voer of 'n hoëdruk brandstofvoerlyn met meganiese kleppe wat deur nokke op 'n nokas beheer word. Derde generasie gemenedrukbuisdieselenjins het deesdae piëso-elektriese inspuiters wat selfs meer akkuraat is met brandstofdrukke so hoog as 180 MPa / 1800 bar.

Die prototipe van die gemenedrukbuisstelsel is in die laat 1960's deur Robert Huber van Switserland ontwikkel. Daarna het Ganser van die Switserse Federale Instituut van Tegnologie die tegnologie verder ontwikkel. In die middel negentigs het Dr. Shohei Itoh en Masahiko Miyaki van Denso Corporation, 'n Japannese vervaardiger van motoronderdele, die gemenedrukbuisstelsel vir swaarvoertuie ontwikkel en uiteindelik aangepas vir hul eerste praktiese toepassing naamlik die ECD-U2-gemenedrukbuisstelsel, wat op die Hino Raising Ranger-wa geïnstalleer is en in 1995 verkoop is.

Die moderne elektronies beheerde gemenedrukbuisstelsel werk op dieselfde beginsel maar word beheer deur 'n elektroniese beheereenheid wat die inspuiter elektronies, eerder as meganies, oopmaak. Hierdie stelsel het baie toetse ondergaan in die 1990's in samewerking met Magneti Marelli, Centro Ricerche Fiat en Elasis. Na verdere navorsing en ontwikkeling deur die Fiat-motorgroep is die ontwerp deur die Duitse maatskappy Robert Bosch GmbH gekoop en het hulle die verdere ontwikkeling om dit geskik te maak vir massaproduksie voltooi. In 1997 het hulle die gebruik daarvan na passasiersmotor uitgebrei. Die eerste passasiersmotor om die gemene drukbuis-stelsel te gebruik was die 1997 Alfa Romeo 156 met sy 1.9 JTD-enjin en later in daardie selfde jaar in die Mercedes-Benz E 320 CDI.

Gemenedrukbuisenjins is ook gebruik in seevaartuie en lokomotiewe vir 'n geruime tyd. Die Cooper-Bessemer GN-8 (circa 1942) is 'n voorbeeld van 'n hidroulies beheerde gemenedrukbuis-dieselenjin.

Vandag se gemenedrukbuisbrandstofinspuitstelsels het 'n omwenteling in dieselenjin-tegnologie meegebring. Robert Bosch GmbH, DENSO Corporation, Siemens VDO en Delphi Automotive Systems is vandag van die groot verskaffers van gemenedrukbuis-stelsels. Die verskillende motorvervaardigers gebruik verskillende benamings vir hulle enjins met gemenedrukbuisstelsels.

'n Paar voorbeelde is:


Solenoïede of piëso-elektriese kleppe maak dit moontlik om fyn elektroniese beheer oor die hoeveelheid en tyd waarteen brandstof ingespuit word uit te oefen en die hoër druk wat die gemenedrukbuistegnologie moontlik gemaak het, het fyner verdeling van die brandstof moontlik gemaak. Ten einde enjingeraas te verminder kan die enjin se elektroniese beheereenheid 'n klein hoeveelheid diesel inspuit net voor die hoofinspuiting om sodoende die plofbaarheid en vibrasies te verminder. Hierdie voorafinspuitings kan ook gebruik word om die tydsberekening van inspuiting en hoeveelheid brandstof te optimiseer vir koue-aansittoestande. Sommige gevorderde gemenedrukbuis-stelsels kan soveel as vyf inspuitings per slag uitvoer.

Gemenedrukbuisenjins vereis nie 'n verwarmingsperiode nie en het ook laer uitlaatgaskonsentrasies tot gevolg vergeleke met ouer dieselenjins.

In ouer dieselenjins is 'n verdeeltipe inspuitpomp gebruik wat deur die enjin beheer is om sarsies brandstof na die inspuiters te stuur waar basiese eenvoudige spuitstukke was wat die diesel in die enjin se verbrandingskamer ingespuit het. Aangesien die brandstof by 'n lae druk is, was die beheer oor die brandstoflewering nie baie presies nie en was die sproei relatief grof gewees en was die verbrandingsproses ondoeltreffend.

In gemene drukbuisstelsels word daar met die verdelende inspuitpomp weggedoen. In plaas daarvan word 'n uiters hoëdrukpomp gebruik om die brandstof teen 'n hoë druk van 200 MPa in 'n reservoir (die gemene drukbuis) in te pomp. Die buis vertak dan na rekenaarbeheerde inspuiterkleppe wat 'n presies gemasjineerde sproeikop en suier bevat en deur 'n solenoïede aangedryf word. Dié kleppe eerder as die pomp word gebruik om die presiese oomblik te beheer wanneer die brandstof in die silinder ingespuit word en maak dit ook moontlik om die druk waarteen die brandstof ingespuit word verder te verhoog. Die gevolg is dat die ingespuite brandstof maklik geatomiseer word en skoon brand wat daartoe lei dat die uitlaatgasse skoner is en die werkverrigting verhoog word.

Die meeste Europese vervaardigers het gemenedrukbuisdiesels in hul modelreekse. Sommige Japannese vervaardigers, soos Isuzu, Toyota, Nissan en meer onlangs ook Honda het ook gemenedrukbuisenjins ontwikkel. Sommige Indiese maatskappye het ook hierdie tegnologie suksesvol geïmplementeer, onder andere Mahindra & Mahindra en Tata Motors.




</doc>
<doc id="24690" url="https://af.wikipedia.org/wiki?curid=24690" title="D">
D

D is die vierde letter in die Latynse alfabet. 

In Afrikaans word dit uitgespreek as "dee". In NAVO se internasionale spelalfabet word D uitgespreek deur die woord "Delta".

Die Semitiese letter, Dâlet, het waarskynlik ontwikkel uit die logogram vir 'n vis of 'n deur. Daar is verskeie Egiptiese hiërogliewe wat as die inspirasie hiervoor kon dien. In Semities, Antieke Grieks en Latyn was die letter uitgespreek as /d/; in die Etruskiese alfabet was die letter oorbodig, maar tog behou. 

Die kleinletter weergawe van die letter bestaan uit 'n lus en 'n lang vertikale streep. Die weergawe het ontstaan uit mettertydse variasies van die hoofletter.



</doc>
<doc id="24700" url="https://af.wikipedia.org/wiki?curid=24700" title="Secret Garden">
Secret Garden

Secret Garden (Afrikaans: "Geheime Tuin") is 'n Iers-Noorse musiekgroep. Die groep bestaan uit die Ierse violiste Fionnuala Sherry en die Noorse komponis-pianis Rolf Løvland. Die groep het al meer as 3 miljoen albums verkoop.

In 1995 het hulle die Eurovisie-sangfees in Dublin gewen met hul liedjie "Nocturne". Omdat Fionnuala Iers is en Ierland ook die sangfees in 1996 gewen het, beteken dit dat die land 5 jaar in 'n ry die sangfeeswenner gelewer het. "Nocturne" was vir die grootste gedeelte instrumenteel — dit bevat slegs 24 Noorse woorde. Swede het later hieroor gekla en gevolglik is die reëls verander sodat daar in die toekoms nie met só min woorde opgetree sal kan word nie. Op die sangfees is die groep deur die Noorse sangeres Gunnhild Tvinnereim bygestaan, wat andersins geensins met die groep geassosieer word nie. Løvland het in 1985 ook die eerste Noorse wenlied, "La Det Swinge", gekomponeer.

Hul eerste album was 'n groot sukses en daar is meer as een miljoen kopieë verkoop. Dit het platinumstatus in Noorweë en Suid-Korea behaal, en goud in Ierland, Hong Kong en Nieu-Seeland.

Hul bekendste lied is "You Raise Me Up", wat deur Brian Kennedy vertolk is en deur verskeie ander kunstenaars gecover is, waaronder Westlife en Josh Groban.



</doc>
<doc id="24703" url="https://af.wikipedia.org/wiki?curid=24703" title="Scott Mills">
Scott Mills

Scott Robert Mills is gebore in Southampton, Hampshire, in 1974 en is 'n Engelse radio-omroeper. "The Scott Mills Show" word elke weeksdag tussen 16:00 en 19:00 op BBC Radio 1 uitgesaai. Volgens die "Independent on Sunday" se "Pink List" van 2007 is Mills die 41ste mees invloedrykste gay persoon in Brittanje. Hy het twee plekke op hierdie lys opgeskuif sedert die vorige jaar.


</doc>
<doc id="24704" url="https://af.wikipedia.org/wiki?curid=24704" title="Anastacia">
Anastacia

Anastacia (gebore Anastacia Lyn Newkirk op 17 September 1968) is 'n Amerikaanse popsangeres en liedjieskrywer. Sy het al groot sukses in Europa, Oseanië, Asië en Suid-Afrika behaal, terwyl sy in haar tuisland sover nie veel erkenning ontvang het nie. Ten spyte van die afwesigheid van Amerikaanse ondersteuning vir haar het sy al meer as 25 miljoen albums wêreldwyd verkoop.




</doc>
<doc id="24708" url="https://af.wikipedia.org/wiki?curid=24708" title="Willem Ouweneel">
Willem Ouweneel

Willem Johannes Ouweneel (gebore 2 Junie 1944 in Zaandam) is 'n Nederlandse bioloog, filosoof en teoloog.

Ouweneel word gesien onder die Evangelies-ortodoks-Protestantse deel van Nederland 'n bekende skrywer en spreker. Ook is hy 'n ervare debatvoerder. Hy is afgestudeer as bioloog en meervoudig gepromoveer, naamlik in die biologie, teologie en filosofie. Hy het ook verskeie populêr-wetenskaplike boeke geskryf. 

Ouweneel is as dosent verbonde aan die "Evangelische Hogeschool" in Amersfoort. Aan hierdie instituut bied hy wysbegeerte en kultuurgeskiedenis aan. Verder was hy hoogleraar in die wysbegeerte aan die Potchefstroomse Universiteit vir Christelike Hoër Onderwys in Suid-Afrika. Hy is tans hoogleraar dogmatologiese vakke aan die "Evangelische Theologische Faculteit" in Leuven (België) en dosent dogmatiek aan die "Evangelische Theologische Academie" in Nederland.

Hy kan as 'n ortodokse Christen en skeppingsdenker beskou word, maar aanpassings in sy denke word geïdentifiseer, onder andere in sy tydskrif Ellips. Hy is lid van die geloofsgemeenskap van die "Vergadering van Gelowiges" ("Plymouth Brethren"). Willem Ouweneel is gereeld te hoor of te sien in programme van die Nederlandse uitsaai-organisasie Evangelische Omroep. Hy lewer al jare lank kommentaar op maatskaplike en kerklike gebeurtenisse in die radioprogram "Deze Week" op Saterdagaand. Hy is lid van die "Vereniging van Reformatorische Wijsbegeerte" en as hoofredakteur verbonde aan die tydskrif "Ellips" (voortsetting van die vroeëre "Bijbel en Wetenschap"). Daarnaas gee hy lesings oor Bybelse onderwerpe en publiseer hy hoofsaaklik oor godsdienstige onderwerpe.

Die laaste jare begeef hy hom meer op charismatiese terrein.
So het hy 'n pleitbesorger geword van T.B. Joshua, 'n christelike gebedsgeneser in Nigerië. Ook het hy radikale standpunte ingeneem in die leer oor die gebedsgenesing. Hierdeur het sy populariteit in sommige kringe gegroei, maar die tyd waarin hy bykans die totaliteit van die evangeliese beweging in Nederland geïnspireer het, is verby.

Ouweneel het ook die politieke terrein betree deur byvoorbeeld in 1998 hom beskikbaar te stel vir die kieslys van die "Reformatorische Politieke Federatie" (RPF). Dit het 'n ommekeer in sy denke teweeg gebring; in vroeëre publikasies het hy teen deelname van Christene aan verkiesings geargumenteer.

Willem Ouweneel woon in Huis ter Heide (munisipaliteit Zeist), is getroud en het 4 kinders; waarvan eenn (Evert Jan Ouweneel) eweneens as filosoof en op verwante terreine werksaam is.

Volgens eie berekeninge stam hy af van die Frankiese keiser Karel die Grote.

Willem Ouweneel word in die evangeliese kringe hoog aangeslaan. Onder wetenskaplikes en ander teoloë vind sy denke nie algemene byval nie. Hy word weinig aangehaal in teologiese lektuur. Voorts word hy gekritiseer dat hy skrywers met ander opvattings aanhaal om sy eie posisie te ondersteun.

Omdat meer as honderd boektitels onder sy naam gepubliseer is word hier 'n beknopte uittreksel gerangskik volgens jaar van uitgawe gelys.




Vir die Evangelische Omroep het Willem Ouweneel onder redaksie van W.J.J. Glashouwer, die begeleidende boeke van die vier televisiereeks oor "Het ontstaan van de wereld", "Het ontstaan van de bijbel", "Het ontstaan van Israël" en "Het ontstaan van het christendom" geskryf. Daar sou nog 'n vyfde boek van daardie reeks kom, oor "Het ontstaan van een nieuwe wereld" (waarin die bybelse profetiese visie op die toekoms sou behandel word), maar daardie boek is nooit verwesenlik nie:



</doc>
<doc id="24709" url="https://af.wikipedia.org/wiki?curid=24709" title="SC Wiedenbrück 2000">
SC Wiedenbrück 2000

SC Wiedenbrück 2000 is 'n sportklub uit Rheda-Wiedenbrück in die deelstaat Noord-Rynland-Wesfale in Duitsland, veral bekend vir sy sokkerafdeling. Behalwe sokker, het die klub ook afdelings vir tafeltennis, dans en gimnastiek. "Wiedenbrück" was tot 1970 'n onafhanklike dorp gewees.

Die klub het in 2000 ontstaan deur die samesmelting van die klubs "DJK Wiedenbrück" en "Westfalia Wiedenbrück". "Westfalia Wiedenbrück" het een seisoen (1934/35) in die "Bezirksliga Oos-Wesfale", destyds die tweede vlak van die Duitse sokkerstruktuur (die wenner van hierdie liga kon aan die uitspeelwedstryde om promosie na die Gauliga Wesfale deelneem), deurgebring. "DJK Wiedenbrück" was egter die klub wat in die hoër liga meegeding het ten tyde van die samesmelting en die nuwe klub het "DJK" se plek in die "Bezirksliga" op die 7de vlak ingeneem.

Die jong klub se grootste prestasie was om in 2007 2de in die "Verbandsliga Wesfale" te eindig en na die Oberliga te promoveer.



</doc>
<doc id="24714" url="https://af.wikipedia.org/wiki?curid=24714" title="Gipsbord">
Gipsbord

Gipsbord is 'n boumateriaal wat hoofsaaklik uit gips vervaardig word. Die bord bestaan uit 'n kartonbedekking weerskante met 'n gipskern wat gebruik word vir droëmuur-konstruksie, gewoonlik vir nie-lasdraende binneste verdeelmure van kantoorgeboue en in 'n ander vorm vir die konstruksie van plafonne.

Vanweë verskeie eienskappe soos geringe gewig, eenvoudige en vinnige bewerking en hoë brandweerstand word gipsbord veral gebruik vir die bou van ligte, nie-lasdraende binnemure, dakbekleding of deklae. As gevolg van die lae water- en vogbestandheid van gipsbord, behoort dit slegs binnemuurs aangewend te word.

Gipsbord kan gebruik word vir die oprig van nie-lasdraende binnemure, wat later maklik afgebreek of verander kan word. Gipsbord word ook aangewend as 'n droë versiering, waar die gipsbord as bekleding op rou mure met 'n bindmiddel geheg word. Dit word ook benut as bekleding om staal stutbalke en ander sodanige elemente van 'n konstruksie weg te steek. Dit kan dan ook gebruik word om elektriese installasies, loodgieterwerk, kombuistoerusting, ensovoorts te versteek. Openinge vir die uitvoer van onderhoud word in sulke gevalle sterk aanbeveel.

Spesiale gipsborde wat vooraf met spesiale middels behandel is, word gebruik vir vogtige kamers. Vir brandbeskerming word spesiale glasveselversterkte borde gebruik.


</doc>
<doc id="24715" url="https://af.wikipedia.org/wiki?curid=24715" title="Archimedes">
Archimedes

Archimedes van Sirakuse (Grieks: Άρχιμήδης) (287 v.C. – 212 v.C.) was ’n antieke Griekse wiskundige, fisikus en ingenieur. Alhoewel min oor sy lewe bekend is, word hy beskou as een van die leidende wetenskaplikes in die klassieke oudheid. Benewens sy ontdekkings in die veld van wiskunde en meetkunde, word die vervaardiging van masjiene wat hul tyd ver vooruit was aan hom toegeskryf.

Hy het die fondamente van hidrostatika gelê en die beginsel van die hefboom verklaar, die toestel waarop meganika gebaseer is. Sy vroeë vorderings in wiskundige analise sluit in die eerste bekende samevatting van ’n oneindige reeks, met 'n metode wat vandag gebruik word. 

Die geskiedkundiges van Antieke Rome het 'n sterk belangstelling in Archimedes getoon en verslae van sy lewe en werk geskryf, terwyl die relatief min kopieë van sy verhandelings wat die Middeleeue oorleef het 'n invloedryke bron van idees was vir wetenskaplikes tydens die Renaissance.

In verband met dryfvermoë het Archimedes die volgende gesê:

Omdat so min oor die persoonlike lewe van Archimedes bekend is, is daar baie legendes oor hom in om loop. Tydens die beleg van Sirakuse deur die Romeine is Archimedes gevra om oorlogstuig te ontwerp, en sommige van hierdie apparate het die Romeine die skrik op die lyf gejaag. Een hiervan was 'n gryptuig – iets wat soos reuse-knypers gelyk het en 'n skip in die water kon gryp en rondskud. 

Die storie dat hy brandspieëls ontwerp het om die Romeinse skepe aan die brand te steek, is heel waarskynlik 'n legende wat deur die Romeine self versprei is. Archimedes het self nie veel waarde aan sy tegniese uitvindings geheg nie maar dit bloot as wetenskaplike oefeninge beskou. Hy was by uitstek 'n akademikus en al was bloot toevallig dat sy wetenskaplike kennis goed te pas gekom het by die ontwerp van oorlogstuig. Hy het 'n intensiewe studie van hefbome gemaak en het eenkeer gesê: "Gee my 'n plek om te staan en ek sal die aarde beweeg”. 

Hiermee het hy verwys na die groot krag wat deur 'n lang hefboom uitgeoefen kan word. Daar word vertel dat hy 'n katrolstelsel ontwerp het waarmee een man alleen 'n volgelaaide skip in die water wal toe kon sleep. Dit is blote fantasie, maar ons weet dat Archimedes 'n studie van kafrolstelsels gemaak het. Die een wat so pas genoem is, is waarskynlik net 'n oordrywing van die feite. 

Nog 'n legende is dat hy die spiraalwaterpomp ontwerp het, maar dis bekend dat die Egiptenare al vroeër sulke pompe vir besproeiingsdoeleindes gebruik het. Dit is moontlik dat Archimedes een van hierdie pompe in Egipte gesien het en later in Sirakuse een gebou het om daarmee te eksperimenteer. Dit is 'n spiraal wat baie presies in 'n silinder pas; as die spiraal gedraai word, kan dit water pomp. Dit word ook in stoomlokomotiewe gebruik om steenkool vanaf die kolewa na die vuurkas in die lokomotief te stoot. 

Waarvoor Archimedes die meeste roem verwerf het, is sy wet dat ŉ voorwerp wat in 'n vloeistof gedompel word, 'n skynbare verlies aan massa ondergaan. Daar word gepraat van 'n "skynbare" massaverlies, want in so 'n geval is 'n werklike massaverlies natuurlik nie moontlik nie. Wat gebeur, is dat die vloeistof 'n opwaartse krag op die voorwerp uitoefen, sodat dit ligter word. Hierdie skynbare verlies aan massa is gelyk aan die massa van die vloeistof wat verplaas word. 

Hierdie wet het hy geformuleer nadat koning Hieron hom opdrag gegee het om die suiwerheid van die goud in ŉ kroon te bepaal sender om die kroon te beskadig. Daar word vertel dat Archimedes baie hard oor die probleem nagedink het. Toe hy op 'n dag in die bad klim, merk hy op dat die watervlak in die bad styg, en dis waar hy die idee gekry het. Hy het glo nakend in die straat afgehardloop en geskreeu:

"Eureka! Eureka!" Dit beteken: "Ek het gevind! Ek het gevind!" Die apparaat wat hy ontwerp het om die kroon se goudinhoud te bepaal, was baie eenvoudig. Dit word vandag nog gebruik en staan bekend as die "Eureka-kan". 

Basies is die apparaat slegs ŉ koperkan met 'n pypie wat aan die bokant ingesoldeer is. Vir die eksperiment word die kan so vol moontlik met water gemaak. Die voorwerp wat ondersoek word, word met 'n toutjie in die water laat sak en die water wat by die tuit uitloop, word opgevang en die volume daarvan gemeet. So kan die volume van 'n onreëlmatige liggaam gemeet word. Dit was 'n baie eenvoudige maar 'n baie belangrike eksperiment. Archimedes het ook vasgestel dat die digtheid van goud verskil van die van silwer.

Archimedes het omwenteIingsliggame bestudeer. Wanneer ons byvoorbeeld 'n ronde kartonskyf vinnig om sy middellyn laat draai, sal dit soos 'n bal lyk. Ons se dan die omwentelingsliggaam van 'n sirkel is 'n sfeer. Die spiraal van Archimedes is ŉ meetkundige figuur met interessante eienskappe. Hy het ook gevind dat as 'n bal in 'n silinder pas en die hoogte van die silinder dieselfde is as die deursnee van die bal, dan is die volume van die bal twee derdes die van die silinder. 

Archimedes het baie waarde aan hierdie ontdekking geheg en dit was sy laaste wens dat 'n silinder met 'n bal daarin, tesame met die verhouding van die volumes, op sy grafsteen uitgekap moet word. Hy het ŉ metode gevind om die oppervlakte van ŉ sirkel te bereken. Daarmee het hy ook die waarde van die getal (pi) bepaal as ŉ getal wat tussen 3/ en 3/ lê. Die getal (pi) is die omtrek van enige sirkel gedeel deur sy middellyn. Archimedes het ook belangrike bydraes op die gebied van die hidrostatika, sterrekunde en meganika gelewer. 

Hy was die eerste persoon wat besef het dat ŉ stof ŉ eienskap soos digtheid het en hy kon die oppervlaktes en volumes van onbekende voorwerpe bepaal deur hulle massas op 'n weegskaal met die van bekende voorwerpe te vergelyk. Die geskrif waarin hy laasgenoemde metode verduidelik, is eers in 1901 deur die Griekse wetenskaplike Kerameus in Jerusalem ontdek. Dit was nie juis een van Archimedes se grootste werke nie maar geskiedkundig was dit 'n groot vonds. Dit was aan Archimedes se vriend Eratostenes gerig en heet "Die Metode". Archimedes het gereeld aan sy kollegas en geesgenote in Alexandrië geskryf, waarvandaan hulle sy geskrifte verder versprei het.

Die dood van Archimedes het plaasgevind tydens die beleg van Sirakuse, toe hy vermoor is deur 'n Romeinse soldaat, ten spyte van bevele dat hy nie leed aangedoen moes word nie. Sy "dood" In 212 v.C. het die Ro­meine Sirakuse uiteindelik beset. Archimedes was besig om meet­kundige figure in 'n sandbak te teken toe 'n Romeinse soldaat sy huis binnekom. 

Onbewus dat dit Archimedes was, het hy hom met sy swaard neergevel. Die aanvoerder van die Romeinse magte, Claudius Marcellus, was baie ontsteld toe hy van Archimedes se dood verneem. Die Romeine, wat groot waarde aan akademiese prestasies geheg het, het 'n groot bewondering en respek vir Archimedes gehad. 




</doc>
<doc id="24720" url="https://af.wikipedia.org/wiki?curid=24720" title="Eintracht Wetzlar">
Eintracht Wetzlar

Eintracht Wetzlar is 'n sokkerklub uit Wetzlar in die deelstaat Hessen in Duitsland.

Die klub is op 20 Julie 1905 gestig as "Wetzlarer Fußball Club". In 1927 is daar met "Wetzlarer Ballspielclub 1910" saamgesmelt om "Sportverein Wetzlar 05" te vorm. In die 1940’s het die span sy grootste prestasie behaal deur een seisoen in die Gauliga Hessen-Nassau op die hoogste vlak deur te bring.

Na die Tweede Wêreldoorlog is 'n aantal plaaslike klubs (insluitend "Sportverein Wetzlar 05") saamgesnoer in 'n enkele klub genaamd "Sportgemeinde Eintracht Wetzlar". Na 'n afwesigheid van 36 jaar het die span in 2007 teruggekeer na die Oberliga Hessen as kampioen van die "Landesliga Hessen".

Die klub se tradisionele tuisveld is die "Sportheim am Klosterwaldsportplatz", maar met die promosie na die Oberliga word tuiswedstryde nou op die veel groter "Stadion Wetzlar", wat aan die stadsraad behoort, gespeel.




</doc>
<doc id="24723" url="https://af.wikipedia.org/wiki?curid=24723" title="Antonof An-225">
Antonof An-225

Die An-225 "Mrija" (Oekraïens: "Антонов Ан-225 Мрія", NAVO-rapporteernaam: Cossack) is 'n strategiese lugvragdraer wat deur Antonof gebou is. Dit is die grootste vliegtuig wat ooit gebou is in terme van bruto opstygmassa. Dit was ontwerp en gebou om die Russiese ruimtetuig Boeran (beteken "Sneeustorm") te vervoer, en was 'n vergroting van die suksesvolle Antonof An-124. "Mrija" ("Мрія") beteken "droom" of "inspirasie" in Oekraïens.

Met 'n totale bruto massa van 640 ton is die An-225 die swaarste en grootste vliegtuig ter wêreld. Dit het 'n vlerkwydte van 88 m, 'n rompdeursnee van 19 m en 'n sterthoogte van 18 m. Die Hughes H-4 Hercules, wat algemeen as die "Spruce Goose" bekend staan, het 'n groter vlerkspan en algehele hoogte gehad, maar was aansienlik korter, en as gevolg van die materiale wat gebruik is om dit te bou, ook ligter. Verder het die Hercules slegs een keer gevlieg, en nie baie hoog nie, wat die An-225 die grootste vliegtuig maak wat veelvuldig opgestyg het. Die An-225 is ook groter as die Airbus A380 en heelwat groter as die Antonof An-124, 747-400ERF en die C-5 Galaxy, die naasgrootste swaar lugvervoerder.

Met die beëindiging van kommunisme in die Sowjetunie in 1991, was daar geen militêre nut meer vir die Antonof-225 nie. Nadat dit vir 8 jaar verwaarloos op die grond in die Oekraïne gestaan het, is dit herstel, gerestoureer en opgradeer met al die nuutste toerusting. In April 2001 styg dit weer op en vlieg nou gereeld as reuse vragdraer in 'n siviele kapasiteit, op sendings na al die uithoeke van die wêreld.


</doc>
<doc id="24724" url="https://af.wikipedia.org/wiki?curid=24724" title="Pous Miltiades">
Pous Miltiades

Miltiades was die 32ste pous van die Rooms-Katolieke Kerk.

Pous Miltiades was 'n boorling van Noord-Afrika. Op 2 Julie 310 of 311 volg hy Pous Eusebius op en regeer tot sy dood op 10 Januarie of 11 Januarie 314. Hy word opgevolg deur Pous Silvester I. Die naam Miltiades word ook gespel ‘Miltiadea’, ‘Meltiades’, ‘Melciades’, ‘Miltides’ of ‘Melchiades’ en beteken ‘die koninklike’.

Miltiades word pous na 'n kort sedis vacatio wat gevolg het op die dood van Pous Eusebius in ballingskap op Sisilië. Aan die begin van sy pontifikaat word die Edik van Milaan geteken deur keisers Galerius, Licinus en Konstantyn wat 'n einde maak aan die Christenvervolgings, behalwe in die Ooste waar Maximus Daia regeer het. Twee Romeinse diakens, Strato en Cassianus, is aangesê om die Kerk se eiendom terug te kry. Miltiades het die stoflike oorskot van sy voorganger Pous Eusebius uit Sisilië laat bring en dit in die Callixtus katakombe herbegrawe.

Na die oorwinning van keiser Konstantyn by die Milviaanse brug op 27 Oktober 312 skenk die keiser die Lateraanse Paleis aan die pous. Later is 'n basiliek langs die paleis gebou wat die hoofkerk van Rome geword het. Op 2 Oktober 313 is 'n sinode in die Lateraanse Paleis gehou, wat die verkiesing van Caecilianus as biskop van Kartago bevestig het. Sy teenstander Donatus is skuldig bevind aan kettery nes sy aanhangers die Donatiste.

Miltiades word as heilige vereer. In die Rooms-Katolieke Kerk is sy feesdag op 10 Januarie of 10 Desember. In die Oosters-Ortodokse Kerk is dit op 10 April.



Saamgestel uit die , , en wiki’s.


</doc>
<doc id="24725" url="https://af.wikipedia.org/wiki?curid=24725" title="Boeing 747-400">
Boeing 747-400

Die Boeing 747-400 was die grootste weergawe van die Boeing 747 (tydens sy gebruikstyd) en op 'n stadium (1988-2007) die grootste kommersiële passasiersvliegtuig wat in gebruik was, 'n titel wat dit aan die Airbus A380 afgestaan het toe laasgenoemde vliegtuig in Oktober 2007 in gebruik geneem is. Die -400 reeks was die beste verkoper en die mees gevorderde model van die 747-familie. Die 747-400 is deur die Boeing 747-8 vervang wat in 2011 in gebruik geneem is.


</doc>
<doc id="24727" url="https://af.wikipedia.org/wiki?curid=24727" title="TSG Thannhausen">
TSG Thannhausen

TSG Thannhausen is 'n sportklub uit Thannhausen in die deelstaat Beiere in Duitsland, veral bekend vir sy sokkerafdeling. Behalwe sokker, het die klub ook afdelings vir onder meer atletiek, gimnastiek, tafeltennis en vlugbal.

Die klub is op 1 Januarie 1890 gestig as die gimnastiekklub "TV Thannhausen in Schwaben". Die sokkerafdeling is in 1920 gestig. Op 3 Mei 1941 het die klub as gevolg van die Tweede Wêreldoorlog met ander sportklubs uit Thannhausen saamgesmelt as "Turn- und Sportgemeinschaft von 1890", die huidige naam.

Thannhausen het al twee keer vir die hoofrondte van die DFB-Pokal gekwalifiseer: In 1975, toe daar met 0-6 teen Bayer Leverkusen in die eerste rondte verloor is en in 2006, waar daar met 0-3 teen BV Borussia Dortmund in die eerste rondte verloor is.



</doc>
<doc id="24735" url="https://af.wikipedia.org/wiki?curid=24735" title="Hughes H-4 Hercules">
Hughes H-4 Hercules

Die Hughes H-4 Hercules is 'n prototipe swaarvervoervliegtuig wat deur die Hughes Aircraft-maatskappy ontwerp en gebou is. Die vliegtuig het sy eerste en enigste vlug in 1947 onderneem. As gevolg van hulpbronbeperkings tydens die Tweede Wêreldoorlog, is die vliegtuig uit hout gebou; sy kritici het ook na hom as die "Spruce Goose" ("Spargans") verwys. Die Hercules is die grootste vliegboot wat ooit gebou is en het die grootste vlerkspan en hoogte van enige vliegtuig in die geskiedenis. Die vliegtuig het behoue gebly en word in goeie toestand in die Evergreen Lugvaartmuseum bewaar.
Die H-4 is byna geheel en al uit gelamineerde berkehout gebou, met slegs klein hoeveelhede esdoring, populier, balsahout, en sparhout gebou; ten spyte daarvan dat die bynaam op sparhout dui. Die "Duramold"-proses, 'n vorm van samestellingstegnologie, is gebruik in die lamelhoutkonstruksie. Die vliegtuig is as 'n tegnologiese "tour de force" beskou: die projek het vliegbote ('n tegnologie wat binnekort uitgedien sou wees) byeengebring met 'n kolossale vliegraam wat werklik vindingryke ingenieursinnovasies geverg het. Op die ou einde was die projek egter 'n duur, vernederende mislukking en teen die einde van die oorlog is dit gekanselleer.

In 1942 moes die VSA se Oorlogsdepartement materiaal en personeel na die Verenigde Koninkryk vervoer. Geallieerde skeepvaart in die Atlantiese Oseaan het swaar verliese gelei aan Duitse duikbote wat 'n behoefte laat ontstaan het vir 'n vliegtuig wat die Atlantiese Oseaan met 'n groot vrag kon oorsteek.

Die vliegtuig was die geesteskind van Henry J. Kaiser wat die Liberty ships-program gelei het. Hy het met vliegtuigontwerper Howard Hughes saamgewerk om wat die grootste vliegtuig wat tot op daardie stadium gebou is, of selfs bedink is, te skep. Toe dit voltooi is, kon dit 750 ten volle uitgeruste troepe of twee M4 Shermantenks vervoer. Die oorspronklike "HK-1" benaming het op die Hughes en Kaiser samewerking gedui.

Die HK-1 kontrak, wat in 1942 as 'n ontwikkelingskontrak uitgevaardig is, het aanvanklik 'n versoek gerig vir drie vliegtuie wat binne twee jaar voltooi moes word om 'n bydra te maak tot die oorlog. Sewe verskillende konfigurasies is oorweeg insluitend dubbelromp- en enkelrompontwerpe met kombinasies van vier, ses en agt vlerkgemonteerde motore. Die finale ontwerp wat gekies is, was 'n reus wat alle vragvliegtuie wat tot op daardie stadium oorskadu het. Om metaal te bespaar sou dit meestal uit hout gebou word (hoogte- en rigtingroers is met materiaal bedek ); wat gelei het tot die "Spruce Goose" bynaam wat deur die media daaraan gegee is. Dit is ook die "Flying Lumberyard" genoem deur kritici wat geglo het dat dit nie fisies moontlik was vir so 'n groot vliegtuig om te vlieg nie. Hughes self het die bynaam "Spruce Goose" verpes. Die vliegboot is aangedryf deur agt 3 000 perdekrag Pratt & Witney R-4360-4A motore. Dit het 'n geskatte topsnelheid van 235 myl per uur gehad, 'n diensplafon van 21 000 voet en 'n vliegafstand van 1 575 myl.

Hoewel Kaiser met die idee van 'n "vlieënde vragskip" vorendag gekom het, het hy nie oor die nodige lugvaartkundige agtergrond beskik nie en moes hy die ontwikkeling aan Hughes en sy ontwerper Glenn E. Odekirk oorlaat. Ontwikkeling het lank gedraai wat Kaiser frustreer het en die vertragings blameer het op beperkings aangaande die verkryging van strategiese materiale soos aluminium. Hy het egter ook blaam op Hughes geplaas vir sy aandrang op "perfeksie.". Hoewel ontwerp van die eerste HK-1 16 maande na die ontvangs van die ontwikkelingskontrak voltooi is, het Kaiser uit die projek onttrek.

Hughes het die program op sy eie voortgesit onder die naam "H-4 Hercules" (aanvanklik is die afkorting HFB-1 gebruik vir "Hughes Flying Boat First Design") en het 'n nuwe kontrak onderteken wat produksie tot slegs een voorbeeld beperk het. Bouwerk het stadig gevorder wat daartoe gelei het dat die H-4 eers na die einde van die oorlog voltooi is. Daar was baie redes hiervoor wat Hughes se siels-ineenstorting tydens ontwikkeling ingesluit het. Kritici het Howard Hughes daarvan beskuldig het dat hy regeringsfondse misbruik het om die vliegtuig te bou. In 1947 is Howard Hughes voor die "Senate War Investigating Committee" gedaag oor die gebruik van regeringsfondse, aangesien die Kongres oorlogsera uitgawes wou beëindig om federale befondsing aan te wend vir binnelandse projekte. Hoewel hy skeptisisme en vyandigheid van die komitee moes verduur het Hughes ongeërg gebly.

Tydens 'n tussenpose in die Senaatverhore het Hughes na Kalifornië teruggekeer, oënskynlik om taxi toetse op die H-4 uit te voer. Op 2 November 1947, na 'n reeks taxi toetse met Hughes aan die stuur, 'n bemanning van 18, en nege uitgenooide gaste, het die Hercules uit die water opgestyg langs Long Beach en het dit 70 voet (21 m) bo die water teen 'n snelheid van 135 mph (217 km/h of 117 knope) vir net minder as 'n myl (1,6 km) gevlieg. Teen die hoogte het die vliegtuig steeds grondeffekte ondervind en sommige kritici glo dat dit die nodige krag om verder te klim ontbreek het.

Hughes het hiermee sy kritici stil gemaak, maar die regverdiging vir verdere finansiële uitgawes was verby. Die Kongres het die Herculesprojek beëindig en die vliegtuig het nooit weer gevlieg nie. Dit is sorgvuldig in vluggereedheidstoestand onderhou tot met Hughes se dood in 1976.

Hughes het sy hele reputasie op die spel geplaas met die ontwikkeling van die H-4 en daar word beweer dat as die Hercules nie sou vlieg nie hy Amerika permanent sou verlaat het. In 'n transkripsie van 'n Senaatverhoor het Hughes gesê:
Nadat dit vliegtuig vir 33 jaar lank teen 'n koste van byna 'n miljoen dollar per jaar geberg is, het Hughes se beheermaatskappy, Summa Corporation, in 1976 na sy dood planne beraam vir die uitmekaarhaal van die vliegboot in nege stukke vir verskeie museums; as 'n nie-winsbejag organisasie nie die vliegtuig sou oorneem nie. Later het Summa reëlings getref om die vliegtuig aan die Aero Club van Suid-Kalifornië te skenk. Dié het dit weer aan die Wrather Corporation, gelei deur die entrepreneur Jack Wrather en sy vrou, Bonita Granville Wrather, verhuur. Wrather Corporation het die vliegtuig in 'n tydelike doelgemaakte koepel tentoongestel. Op 29 Oktober 1980 is die vliegboot vir die eerste keer in baie jare in die openbaar vertoon. Die grootste hyskraan ter wêreld, "Herman the German" is gebruik om die vliegtuig op die dok van die tydelik stoorarea te plaas. Na sestien maande is die nuwe koepel voltooi en die H-4 is per vragskuit daarna vervoer waar dit langs die RMS Queen Mary vertoon is. Die vliegboottentoonstelling is in 1983 vir die publiek oopgestel. Na Jack en Bonita Wrather se afsterwe in die laat 1980's het die Disney Maatskappy Wrather Corporation se eiendom oorgneem.

In Maart 1990 het Disney die Aero Club van Suid-Kalifornië ingelig dat hulle die vliegboottentoonstelling sou staak. Die Aero Club het 'n versoek vir bewaringsvoorstelle uitgereik met die vereiste dat die gekose organisasie grond moes hê waarop die vliegtuig geberg kon word, en fondse om die vliegtuig te skuif en daarna om te sien. Evergreen International Aviation, wat deur Kaptein Michael King Smith gestig is, se plan om die vliegtuig die hoofaantreklikheid van 'n lugvaartmuseum te maak is eenparig as die wenner aangewys.
Die vliegtuig is uitmekaar gehaal en per vragskuit langs die weskus van Amerika en die Columbia- en Willametteriviere na Portland, Oregon vervoer. Dit het vir verskeie maande in Portland vertoef terwyl gewag is dat die Willametterivier se watervlak genoeg gesak het dat die groot strukture met veiligheid onderdeur die talle brûe kan vaar. In Februarie 1993 is die vliegtuigonderdele per pad die laaste 7,5 myl na McMinnville vervoer waar dit in 'n tydelike vliegtuigloods gestoor is. Vrywilligers het daar help restoureer aan die vliegtuig se buitekant. In 2001 is montering van die reuse vliegboot voltooi en sedertdien word dit in die nuwe museumtuiste tentoongestel. Die montering is oor twee dae voltooi as deel van Pearl Harbor-dagvieringe op Vrydag 7 Desember 2001. Die rigtingroer, hoogteroers en stertkeël is tussen 5 en 7 Desember aan die res van die vliegtuig gemonteer. Die stert is agt verdiepings hoog.


</doc>
<doc id="24750" url="https://af.wikipedia.org/wiki?curid=24750" title="SASOL">
SASOL

SASOL (oorspronklik Suid-Afrikaanse Steenkool-, Olie- en Gasmaatskappy) is 'n Suid-Afrikaanse maatskappy met belange in mynbou, energie, chemie en sintetiese brandstowwe. SASOL se hoofkwartier is in Sandton, Johannesburg, sy aandele word aan die Johannesburgse en New Yorkse Effektebeurs genoteer. SASOL het 34 000 werknemers in 33 lande dwarsoor die wêreld. Dit is tans die tweede grootste nywerheidsmaatskappy in die land en een van die grootste multinasionale maatskappye wat hulle oorsprong in Suid-Afrika het, met 'n jaarlikse omset van meer as VSA-$ 11 miljard.

Die maatskappy het veral bekendheid verwerf as die enigste onderneming ter wêreld wat op 'n winsgewende basis steenkool volgens die Fischer-Tropsch-sintese na petrol en diesel verwerk het. SASOL se Suid-Afrikaanse aanlegte is in Sasolburg en Secunda geleë, maar die maatskappy het ook belange in buitelandse bouprojekte wat tans in Katar ("Oryx GTL") en Nigerië ("Escravos GTL") aan die gang is.

SASOL tree in Suid-Afrika op as borg vir sportspanne en sporttoernooie, asook die lugskouspan "Sasol Tigers". Hulle is ook betrokke by natuurbewaring en die redding van bedreigde of skaars spesies, bv. baardaasvoëls en renosters.

SASOL se oorsprong dateer terug na die twintigerjare van die 20ste eeu toe die verwerking van steenkool na vloeibare brandstowwe wêreldwyd ondersoek is. Die regering van Suid-Afrika het die bevindings van 'n sodanige studie in 1927 aan die publiek voorgelê, en die "Anglovaal"-korporasie het in die dertigerjare met die pionierswerk begin. In 1947 het die regering met 'n wetsontwerp voorsiening gemaak vir die stigting van SASOL wat in 1950 as 'n staatsbeheerde maatskappy in die lewe geroep is.

Die perseel in die noordelike Vrystaat, wat vir die oprigting van die SASOL I-aanleg gekies is, was strategies baie gunstig naby die steenkoolmyne langs die Vaalrivier en die belangrike nywerheidsgebiede van die Witwatersrand rondom Johannesburg geleë. In 1951 is met die bou van SASOL se eie steenkoolmyn Sigma, die dorp Sasolburg en die aanleg SASOL I begin. Vier jaar later is die eerste brandstof vervaardig, en sintetiese petrol was laat in 1955 reeds by die eerste Suid-Afrikaanse petrolstasies beskikbaar.

Die boubedrywighede vir twee nuwe projekte het in 1976 en 1979 naby die dorpe Evander en Trichardt se steenkoolvelde in die destydse provinsie Transvaal begin en is in onderskeidelik 1980 en 1982 voltooi. Net soos in die geval van SASOL I is 'n nuwe dorp, Secunda, vir SASOL se sowat 16 000 plaaslike werknemers en hul gesinne gestig. SASOL se plaaslike steenkoolmyn Bosjesspruit het tot een van die grootstes ter wêreld ontwikkel. Die SASOL II- en III-projekte is destyds ten 'n koste van onderskeidelik 2,5 en 3,3 miljard rand opgerig, maar danksy die besluit om twee soortgelyke projekte digby mekaar te bou kon SASOL II en III voordeel trek uit 'n gemeenskaplike infrastruktuur, personeel en materiaalbasis, en 'n geskatte bedrag van 500 miljoen rand is sodoende bespaar.

Sowat sestig present van die boukoste van SASOL II en III is plaaslik bestee en het werkgeleenthede vir 20 000 bouwerkers geskep. Die projekte is deur lenings, die heffing van 'n toeslag op die petrolprys (2c per liter vanaf 1975 en 4c vanaf 1977 tot en met 1988) en uitvoerkrediete gefinansieer. Vir SASOL III is in Oktober 1979 daarnaas ook andele ter waarde van ZAR 525 miljoen uitgereik, waarvan ZAR 35 miljoen vir die algemene publiek beskikbaar was. Weens die geweldige aanvraag het die aandele se koers op die Johannesburgse effektebeurs binne enkele ure met meer as vyftig persent gestyg, en SASOL het die belangrikste maatskappy op die effektebeurs geword.

Belangrike mylpale van SASOL se aktiwiteite was die bou van 'n raffinadery in 1967, die stigting van die eerste internasionale bemarkingsmaatskappy ("Sasol Chemicals Europe") in 1990 en die oorname van die Duitse "CONDEA"-groep in 2001. SASOL is tans een van die vyf grootste maatskappye op die Johannesburgse effektebeurs, en sy aandele word ook op die New Yorkse effektebeurs genoteer. SASOL het sakebelange in meer as dertig lande en voer sy produkte na meer as honderd lande uit.

Tot in 1973 was die prys van ru-olie nog betreklik laag, maar toe het die Organisasie van Petroleum-uitvoerlande (OPEC) besluit om die prys daarvan van 3,50 dollar tot 17 dollar per vat te verhoog. 

Daarna het dit aanvanklik op 11,04 dollar gestabiliseer en sedertdien nog nooit weer gedaal nie; trouens, in die vroeë tagtigerjare was die gemiddelde olieprys ongeveer 40 dollar per vat. 'n Suid-Afrikaanse kabinetskomitee het na die drastiese prysverhogings bevind dat dit lonend sou wees om op groot skaal olie uit Suid-Afrikaanse steenkool te vervaardig en daar is besluit om Sasol II hoofsaaklik vir die vervaardiging van motorbrandstof op te rig. 

In Januarie 1979 is die bewind van die sjah van Iran omvergewerp en die onrus in Iran het die oliekrisis verder vererger, sodat daar besluit is om 'n verdere aanleg, Sasol III, by Secunda op te rig.



</doc>
<doc id="24758" url="https://af.wikipedia.org/wiki?curid=24758" title="Lughawe Frankfurt">
Lughawe Frankfurt

Die Lughawe Frankfurt (Duits "Flughafen Frankfurt am Main „Rhein-Main“"; IATA: FRA, ICAO: EDDF) (kort: "Rhein-Main-Flughafen" of "Frankfurt Airport"), is die grootste Duitse lughawe en die derde grootste in Europa ná Lughawe Londen-Heathrow en Lughawe Parys-Charles de Gaulle. Die sentrale ligging van Frankfurt am Main in Duitsland het die vinnige groei van die lughawe bevorder.

Tans is die lughawe met jaarliks sowat 58 miljoen passasiers die grootste passasiers- en vraglughawe op die Europese vasteland en bied ook die grootste aantal internasionale bestemmings. Frankfurt se lughawe is die negende belangrikste ter wêreld. Dit is geleë in die suidweste van Frankfurt am Main, in die deelstaat Hesse en is die tuishawe van Duitse lugrederye soos Lufthansa.

Die eienaar van die lughawe is die "Fraport AG", 'n aandelemaatskappy wat merendeels in staatsbesit is en naas Frankfurt ook ander Duitse en buitelandse lughawens beheer. Die Lughawegebied is as Frankfurt-Flughafen 'n eie stadsdeel van Frankfurt am Main met 'n bevolking van 200.



</doc>
<doc id="24762" url="https://af.wikipedia.org/wiki?curid=24762" title="Pennsilvanië">
Pennsilvanië

Pennsilvanië (Engels: "Commonwealth of Pennsylvania") is een van die Middel-Atlantiese deelstate in die ooste van die Verenigde State van Amerika. Dit was in 1787 een van die oorspronklike Dertien Kolonies. Die gebied is gedurende die 17de eeu deur Europeërs verken, en in 1634 is die eerste Europese nedersetting deur Swede gestig. In 1681 is die gebied deur 'n koninklike oktrooi aan William Penn toegeken. Pennsilvanië het 'n belangrike rol in die Amerikaanse Rewolusie en as een van die oorspronklike state van die Unie ook by die onafhanklikwording van die Verenigde State gespeel.

Pennsilvanië is ondanks die agteruitgang van sy vroeëre swaar nywerhede nog steeds een van die welvarendste deelstate van die VSA, met landbou, mynbou, nywerhede en hoëtegnologie as sy ekonomiese basis. Die deelstaat is een van die hoofprodusente van staal en steenkool in die VSA. Terwyl Harrisburg as die administratiewe hoofstad dien, is Philadelphia en Pittsburgh belangrike ekonomiese, kulturele en opvoedkundige sentrums.


</doc>
<doc id="24766" url="https://af.wikipedia.org/wiki?curid=24766" title="Evander">
Evander

Evander is 'n dorp in die Gert Sibande-distrik van die Suid-Afrikaanse provinsie Mpumalanga, sowat 120 kilometer oos van Johannesburg en 1 659 meter bo seevlak geleë. Evander is in 1955 gestig. Die dorp het sy naam ter ere van Evelyn Anderson gekry, die eggenote van 'n plaaslike mynboumaatskappy se direkteur. Evander het sy naam aan die Evanderbekken, 'n kleiner geologiese formasie buite die Witwatersrand, verleen.

Evander is nog steeds 'n belangrike mynboudorp waar goud en die byprodukte silwer en osmiridium ontgin word. Die SASOL II en III-aanlegte is in die laat 1970's naby Evander en die buurdorp Trichardt se steenkoolvelde opgerig.



</doc>
<doc id="24767" url="https://af.wikipedia.org/wiki?curid=24767" title="Suzuki">
Suzuki

Suzuki Motor Corporation (Japannees: スズキ株式会社, "Suzuki Kabushiki-Kaisha") is 'n Japannese multinasionale korporasie wat motorvoertuie vervaardig, insluitend motorfietse.

1920 Die Suzuki maatskappy bekend as "Suzuki Loom Works" wat tot op daardie datum in privaatbesit was, word 'n openbare maatskappy. Micho Suzuki word as die president verkies.
1952 Die maatskappy vervaardig 'n "help-my-trap" fiets genaamd die "Power Free". Dit beskik oor 'n 36 cc enkelsilinderenjin wat die fietsryer help trap, of afgeskakel kan bly. 
1954 Suzuki vervaardig reeds 6,000 motorfietse per jaar en verander naam na "Suzuki Motor Co"
1962 Die maatskappy wen die 50cc klas in die wêreld se eerste Grand Prix Kampioenskap.
1966 Suzuki onthul die eerste motorfiets geskik vir die publieke mark, genaamd die X-6 Hustler, 'n 250cc masjien.


</doc>
<doc id="24769" url="https://af.wikipedia.org/wiki?curid=24769" title="Everton FC">
Everton FC

Everton FC is 'n Engelse Sokkerklub in die stad Liverpool. Everton FC is in 1878 gestig. Die Suid-Afrikaner Steven Pienaar is 'n bekende oud-speler van die klub.

Engelse kampioen (9)

FA Cup (5)

Europese beker II (1)



</doc>
<doc id="24780" url="https://af.wikipedia.org/wiki?curid=24780" title="Kapibara">
Kapibara

Die kapibara ("Hydrochoerus hydrochaeris"), ook genoem die watervark, is 'n semi-waterliewende, plantetende soogdier. Dit is die wêreld se grootse knaagdier. Die kapibara is endemies aan die grootste deel van die tropiese en matige gebiede van Suid-Amerika, oos van die Andes. Die dier is ook na noord-sentraal Florida en moontlik ander subtropiese dele van die Verenigde State ingevoer.

Die kapibara is die enigste lewende lid van die familie, "Hydrochoeridae". Sommige wetenskaplikes beskou wel die dwergras, "Hydrochoerus isthmius", as 'n geldige spesie. Die dwergkapibara is ongeveer die helfte so groot as 'n normale kapibara.

Die naam, "kapibara", is afkomstig van die Ou-Tupi woord, "kaapĩ ûara" ("gras-eter") of moontlik van die Guarani woord, "kapiÿva", wat "meester van die grasse" beteken. In Afrikaans word daar soms na die dier verwys as die "watervark", 'n letterlike vertaling van die spesie se Latynse naam.

Volwasse kapibaras is tussen 105 tot 135 cm lank en weeg tussen 35 en 65 kg. Behalwe vir hulle grootte, kan die voorkoms van die kapibara wel vergelyk word met dié van 'n marmotjie. Hulle is uitstekende swemmers en hulle pote het gedeeltelike swemvliese. Hulle voorpote het vier tone en hulle agter pote het drie tone elk.

Kapibaras spandeer die groot dele van hulle lewe in die water: hulle paar in die water en gebruik die water ook om te skuil van roofdiere soos anakondas, poemas, jaguars en ook mense jagters, deur vir etlike minute onder die water te bly. Hulle kan selfs onderwater slaap deur slegs hulle neuse bo die water te laat uitsteek vir vars lug.

Die diere behoort oor die algemeen tot troppe, alhoewel hulle soms in pare of enkellopend aangetref word. Die mannetjies het 'n klier op hul neuse wat 'n vloeibare feromoon vrystel. Tydens die paartyd vryf hulle die klier aan omliggende plante en blare in die hoop om 'n vroutjie aan te trek. Wanneer hulle nie in die water is nie, word hulle in en om rivierbeddings aangetref. Hulle eet soggens en saans en hul dieet bestaan hoofsaaklik uit rivierplante, soos moerasgras, en bas.

Jong kapibaras is aansienlik ligter van kleur as die volwasse kapibaras.


</doc>
<doc id="24795" url="https://af.wikipedia.org/wiki?curid=24795" title="Kasakstan">
Kasakstan

Kasakstan (Kasaks: Қазақстан, "Kazakstan", [qɑzɑqˈstɑn], ; Russies: Казахстан, "Kazachstan"), amptelik die Republiek Kasakstan (Kasaks: Қазақстан Республикасы, "Qazaqstan Respýblıkasy"; Russies: Республика Казахстан, "Respublika Kazakhstan"), is ’n transkontinentale, maar landingeslote land in Sentraal-Asië, met ’n klein deel wes van die Oeral-rivier wat in Oos-Europa val. Dit word in Afrikaans ook Kazakstan of Kazachstan gespel. Dit grens aan die Russiese Federasie, die Volksrepubliek China, Kirgisië, Oesbekistan, Turkmenistan en die Kaspiese See. Die hoofstad is Noersoeltan (voorheen Astana genoem); tot in 1997 was dit Almati (voorheen Alma-Ata genoem).

Kasakstan is die wêreld se negende grootste staat en die grootste wat deur land omring is. Sy oppervlakte van 2 724 900 km² is groter as dié van Wes-Europa. Die gebied sluit in vlaktes, steppe, taiga, canyons, heuwels, deltas, sneeubedekte bergpieke en woestyne. Sy bevolkingsdigtheid is minder as ses mense per vierkante kilometer.

Die gebied is histories bewoon deur nomadiese stamme. Dit het in die 13de eeu verander toe Djengis Khan die land beset het. Teen die 16de eeu het die Kasakke as ’n afsonderlike groep ontstaan. Die Russe het in die 18de eeu die Kasakse steppe begin beset en teen die middel van die 19de eeu was die hele Kasakstan deel van die Russiese Ryk. Ná die Russiese Rewolusie van 1917 en die daaropvolgende burgeroorlog is Kasakstan verskeie kere herorganiseer voordat dit in 1936 die Kazachstanse Sosialistiese Sowjetrepubliek geword het as deel van die Sowjetunie.

Kasakstan was die laaste van die voormalige Sowjetrepublieke wat hom onafhanklik verklaar het ná die verbrokkeling van die Sowjetunie in 1991; die huidige president, Kassym-Jomart Tokajef, is sedert 2019 die land se leier. Vandat die land onafhanklik geword het, handhaaf dit ’n gebalanseerde buitelandse beleid en probeer dit sy ekonomie ontwikkel, veral sy koolwaterstofnywerheid.

Die land is etnies en kultureel uiteenlopend, deels vanweë die gedwonge migrasie van ander volke na dié republiek tydens die bewind van Josef Stalin. Kasakstan het ’n bevolking van 16,6 miljoen wat uit 131 etnisiteite bestaan, onder andere Kasakke (sowat 63%), Russe, Oekraïners, Duitsers, Tartare en Oeigoere.

Godsdiensvryheid bestaan in Kasakstan, maar die land het onlangs onder skoot gekom oor ’n gebrek daaraan. Robert George, voorsitter van die Amerikaanse kommissie vir internasionale godsdiensvryheid, het in 2013 gesê "die streng toepassing van hoogs beperkende wette wat twee jaar gelede aanvaar is, het Kasakstan se internasionale aansien skade berokken en daartoe gelei dat baie Kasakse burgers se godsdiensvryheid aangetas is". Sowat 70% van die bevolking behoort tot die Islam en 26% is Christene. Kasaks is die amptelike taal, terwyl Russies gelyke status het in staats- en administratiewe liggame.

Die woord "Kasak" word in Kasakstan gewoonlik gebruik om na die etniese groep te verwys, ook die lede wat in die Volksrepubliek China, Rusland, Turkye, Oesbekistan en ander lande woon, terwyl die woord "Kasakstanner" (Kasaks: қазақстандық, "kazakstandik"; Russies: казахстанец, "kazachstanets") geskep is vir die inwoners van die land, insluitende nie-Kasakke. "Kasak" of "Kazak" kom van ’n Ou Turkse woord wat "onafhanklik" en ’n "vrye gees" beteken; dit verwys na die Kasakke se kultuur as ’n nomadiese volk wat op perde rondgetrek het. Die Persiese agtervoegsel beteken "land" of "plek", en Kasakstan beteken dus "land van die Kasakke".

Kasakstan word al sedert die Nuwe Steentydperk bewoon; die streek se klimaat en terrein is die beste geskik vir nomades wat met diere rondtrek. Argeoloë glo mense het perde die eerste keer hier in die uitgestrekte steppe mak gemaak.

Sentraal-Asië is oorspronklik bewoon deur Indo-Iraniërs. Die bekendste van dié groepe was die nomadiese Skitiërs. Die Turkse volk het op die laatste in die 5de eeu, moontlik vroeër, die Iraniërs se gebied begin betree en die oorheersende etniese groep van Sentraal-Asië geword. Terwyl die antieke stede Taraz en Hazrat-e Turkestan lank gedien het as halfwegstasies aan die Syroete wat die Ooste en die Weste verbind het, het ware politieke vereniging eers met die Mongoolse inval in die vroeë 13de eeu begin. Onder die Mongole is administratiewe distrikte gestig, wat eindelik onder beheer gekom van die opkomende Kasakse Khanaat.

Gedurende dié tydperk het die tradisionele nomadiese leefwyse en ’n veeteelt-gebaseerde ekonomie in die steppe voortgeduur. In die 15de eeu het ’n afsonderlike Kasakse identiteit begin ontwikkel onder die Turkse stamme – ’n proses wat aangehelp is met die ontstaan in die middel van die 16de eeu van die Kasakse taal, kultuur en ekonomie.

Die streek was egter al hoe meer die fokus van ’n stryd tussen die Kasakke en die naburige Persiessprekende volke in die suide. Teen die 17de eeu het die Kasakse Khanaat gebuk gegaan onder onderlinge struwelinge, wat die bevolking verdeel het in die Groot, die Middel- en die Klein Horde ("jüz"). Dit, tesame met politieke verdeeldheid en ’n afname in die belangrikheid van die landhandelsroetes tussen die Ooste en die Weste, het die khanaat verswak. Die Oesbeekse Chiva-khanaat het dié situasie uitgebuit en die Mangisjlak-skiereiland geannekseer. Die Oesbeekse bewind oor die skiereiland het twee eeue geduur tot met die aankoms van die Russe.

In die 17de eeu het die Kasakke geveg teen die Oeirats, ’n federasie van Wes-Mongoolse stamme, insluitend die Dzoengars. Aan die begin van die 18de eeu het die Kasakse Khanaat sy hoogtepunt bereik. In dié tyd (1723–1730) was die Klein Horde in ’n oorlog gewikkel met Dzoengars nadat dié die Kasakse grondgebied binnegeval het. Die Dzoengars het die Kasakke verslaan, hul weivelde oorgeneem, baie Kasakke gevange geneem en hele clans uitgewis. Onder die leierskap van Aboel Chair Khan het die Kasakke in 1726 en 1729 oorwinnings oor die Dzoengars behaal. Ook Ablai Khan het van die 1720's tot die 1750's belangrike oorloë teen die Dzoengars gevoer en daarvoor is hy as "batir" (held) van die volk verklaar. Intussen het die Wolga-Kalmieke voortdurend strooptogte in die Kasakse grondgebied uitgevoer. Die Kokand-khanaat het die swakheid van die Kasakke ná die oorloë teen die Dzoengars en Kalmieke uitgebuit en die huidige Suidoos-Kasakstan, onder meer die voormalige hoofstad Almati, in die eerste kwart van die 19de eeu beset.

In die 19de eeu het ook die Russiese Ryk begin uitbrei na Sentraal-Asië en van 1813 tot 1907 met die Britse Ryk meegeding om heerskappy oor die gebied. Teen dié tyd het die tsaars geheers oor die grootste deel van wat vandag as Kasakstan bekend is.

Die Russiese Ryk het ’n administratiewe stelsel ingestel en kasernes en garnisoene opgerig in sy stryd teen die Britse Ryk. Rusland het Russies as taal in alle skole en regereingsinstellings afgedwing. Dit het die Kasakke in opstand laat kom en teen die 1860's het hulle hulle begin verset, hoofsaaklik oor die invloed wat die Russiese besetting gehad het op die tradisionele nomadiese leefstyl en wat gelei het tot die uitwissing van ’n groot deel van die bevolking. In die laat 19de eeu het die Kasakse nasionale beweging ontstaan om die Russiese onderdrukking teen te staan en die Kasakse taal en identiteit te beskerm.

Van die 1890's af het al hoe groter groepe setlaars die huidige Kasakstan gekoloniseer. Die getal setlaars het verder toegeneem nadat ’n spoorlyn tussen Orenburg en Tasjkent in 1906 voltooi is. Gedurende die 19de eeu het sowat 400 000 Russe na Kasakstan geïmmigreer, en in die eerste derde van die 20ste eeu ’n verdere miljoen Slawiërs, Jode, Duitsers en ander groepe.

Die mededinging om land en water wat tussen die Kasakke en die immigrante ontstaan het, het in die laaste jare van die tsaars se bewind groot teenkanting teen die koloniale regering veroorsaak. In 1916 het die Sentraal-Asiatiese Opstand plaasgevind; die Kasakke het die Russe en Kosakke aangeval. Die gevolg was ’n paar wrede aanvalle en bloedbaddens aan albei kante. Intussen het albei kante ook die kommunistiese regering teengestaan tot laat in 1919.

Hoewel daar ’n kort periode van outonomiteit was ná die wanorde tydens die val van die Russiese Ryk, het die Kasakke hulle eindelik onderwerp aan die Sowjetregering. In 1920 het hulle die Kazachstanse Outonome Sosialistiese Sowjetrepubliek geword.

Die Sowjetunie se onderdrukking van die tradisionele elite en die gedwonge kollektivisme van die laat 1920's tot die 1930's, het hongersnood en onrus tot gevolg gehad. Tussen 1926 en 1939 het die Kasakse bevolking met 22% afgeneem weens honger en massa-emigrasie.

In die 1930's is baie bekende Kasakse skrywers, denkers, digters, politici en historici in opdrag van Stalin vermoor as deel van die onderdrukking van die Kasakse kultuur en identiteit. In 1936 het die outonome republiek die Kazachstanse Sosialistiese Sowjetrepubliek geword. Miljoene mense wat in die 1930's en 1940's uit ander dele van die Sowjetunie verban is, is na Kasakstan gestuur. Sowat 400 000 Wolga-Duitsers is byvoorbeeld uit die Oekraïne na Kasakstan verban ná die Duitse inval van die Sowjetunie in Junie 1941 tydens die Tweede Wêreldoorlog.

Mense is gevange gehou in party van die grootste Goelag-kampe in die land. In 1947, twee jaar ná die einde van die oorlog, is ’n toetsterrein vir kernwapens naby die stad Semei opgerig.

Met Stalin se dood in 1953 het Kasakstan steeds ’n oorwegend landbougebaseerde ekonomie gehad. In dié jaar het die nuwe Sowjetleier, Nikita Chroesjtsjof, die "Ongerepte Land"-projek begin om die tradisionele weivelde van Kasakstan te omskep in ’n groot graanproduserende streek vir die Sowjetunie. Dit het gemengde gevolge ingehou, maar dit het tesame met latere moderniserings deur Leonid Brezjnef die ontwikkeling van die landbousektor bespoedig. Landbou is steeds ’n bron van inkomste vir ’n groot deel van die bevolking. Teen 1959 het Kasakke 30% van die bevolking uitgemaak en etniese Russe 43%.

Groeiende spanning in die Sowjetgemeenskap het gelei tot ’n behoefte aan politieke en ekonomiese hervormings, wat in die 1980's vorm aangeneem het. Een van die grootste bydraende faktore was die besluit van Lawrenti Beria om ’n kernbom in 1949 in Kasakstan te toets. Dit het ’n biologiese en ekologiese katastrofe tot gevolg gehad wat vir geslagte voortgeduur het, en die Kasakke se woede teenoor die Sowjetstelsel het geweldig toeneem.

Kasakstan was op 16 Desember 1991 die laaste republiek wat onafhanklik geword het. Sy leier uit die kommunistiese tydperk, Noersoeltan Nazarbajef, het die land se eerste president geword en tot 2019 dié amp beklee.

In die jare sedert onafhanklikwording het groot hervormings plaasgevind van die Sowjet-styl-ekonomie en politieke magsmonopolie. Onder Nazarbajef is ver gevorder op die pad na ’n markekonomie. In 1998 is die hoofstad van Almati (die grootste stad en voorheen bekend as Alma-Ata) geskuif na Noersoeltan (tot in 2019 Astana genoem).

Op 20 Maart 2019 het president Noersoeltan Nazarbajef bedank en is deur sy partygenoot Kassym-Jomart Tokajef opgevolg. Gelyktydig is die land se hoofstad Astana na Noersoeltan hernoem.

Kasakstan lê aan weerskante van die Oeral-rivier en is een van net twee lande wat deur land omring word wat op twee kontinente geleë is; die ander is Azerbeidjan. Met sy oppervlakte van 2 700 000 km² is Kasakstan die negende grootste land in die wêreld (groter as Wes-Europa) en die grootste land sonder ’n seehawe. Terwyl dit deel van die Sowjetunie was, het dit ’n deel van sy grondgebied aan die Volksrepubliek China en ’n deel aan Oesbekistan afgestaan. Dit deel ’n grens met die Russiese Federasie, die Volksrepubliek China, Kirgisië, Oesbekistan en Turkmenistan. Groot stede sluit in Noersoeltan, Almati, Karagandi, Sjimkent, Atiraoe en Oskemen. Dit lê tussen die breedtegrade 40° en 56° N, en tussen die lengtegrade 46° en 88° O. Hoewel die grootste deel in Asië lê, val ’n klein deel wes van die Oeral in Oos-Europa.

Die terrein wissel van die Kaspiese See in die weste tot die Altai-gebergte in die ooste, en die vlaktes van Wes-Siberië in die noorde tot die woestyne en oases van Sentraal-Asië. Die Kasakse steppe, met sy oppervlakte van sowat 804 500 km², beslaan ’n derde van die land en is die wêreld se grootste droë steppestreek. Dit word gekenmerk deur groot gebiede grasveld en sand. Belangrike riviere en mere sluit in die Aralmeer, Ili-, Irtisj-, Isjim-, Sirdarja- en Oeral-rivier, die Tsjarin-rivier en -ravyn, en die Balchasj- en Zaisan-meer.

Die Tsjarin-canyon is 150–300 m diep en 80 km lank, en loop deur die rooi sandsteenplato aan die Tsjarin-ravyn in Noord-Tiensjan ("Hemelse Berge", 200 km oos van Almati). Omdat die canyon ontoeganklik is, het skaars esdoringbome uit die Ystydperk hier behoue gebly en dit word nou ook in ander dele geplant. Die Bigatsj-krater is in die Plioseen of Mioseen deur ’n asteroïde veroorsaak; dit het ’n deursnee van 8 km en is sowat 5±3 miljoen jaar oud.

Die klimaat is kontinentaal, met warm somers en kouer winters. Die reënval wissel tussen droë en halfdroë streke.

Kasakstan is in 14 provinsies (Kasaks: облыстар, "oblistar") verdeel, wat onderverdeel is in distrikte (аудандар, "aoedandar"). Almati en Noersoeltan het die status "staatsbelang" en val nie in enige provinsie nie. Die stad Baikonoer het ook ’n spesiale status omdat dit en die Baikonoer-lanseersentrum tot in 2050 aan Rusland verhuur word.

Elke provinsie het ’n goewerneur ("akim") aan die hoof wat deur die president aangestel word. Munisipale "akims" word deur provinsiale "akims" aangestel. Die hoofstad is op 10 Desember 1997 van Almati tot Astana (sedert 2019 Noersoeltan genoem) geskuif.

Volgens ’n amptelike raming is die bevolking 16,455 miljoen in Februarie 2011, van wie 46% plattelanders en 54% stedelinge is. In 2013 het die bevolking gestyg tot 17,28 miljoen, volgens die statistiekagentskap van Kasakstan.

Etniese Kasakke maak sowat 63,1% van die bevolking uit en etniese Russe 23,7%. Ander etniese groepe sluit in Tartare (1,3%), Oekraïners (2,1%), Oesbeke (2,8%), Wit-Russe, Oeigoere, Azerbeidjanners, Pole en Litauers. Groepe wat sowat 1% of minder van die bevolking uitmaak, is Duitsers, Koreaners en Tsjetsjniërs. In Kasakstan is baie Russe wat in die 1930's en 1940's deur Stalin na die Goelag gestuur is; van die grootste Sowjet-arbeidskampe was in Kasakstan.

Baie Russe was ook by die Sowjet-ruimteprogram betrokke tydens Chroesjtsjof se bewind. Voor 1991 was daar ’n miljoen Duitsers in Kasakstan, maar die meeste het na Duitsland geëmigreer ná die verbrokkeling van die Sowjetunie. Ook die grootste deel van die kleiner Griekse bevolking het na Griekeland geëmigreer. Sedert die 1970's het talle Russe ook Kasakstan verlaat. Die gevolg van dié migrasie was dat Kasakke nou die grootste deel van die bevolking uitmaak. Verdere faktore wat hiertoe bydra, is n hoër geboortesyfer onder Kasakke en die immigrasie van Kasakke uit lande soos die Volksrepubliek China, Mongolië en Rusland.

Kasakstan is amptelik ’n tweetalige land: Kasaks, ’n Turkse taal wat sowat 64,4% van die inwoners se moedertaal is, is die "staatstaal". Russies, wat deur die meeste inwoners gepraat word, is die "amptelike taal" wat gebruik word in sake, die regering en interetniese kommunikasie; dit word egter al hoe meer deur Kasaks vervang. Minderheidstale sluit in Oekraïens, Oeigoers, Kirgisies, Tartaars, Oesbekies en Mongools. Engels word al hoe gewilder onder jong mense sedert die verbrokkeling van die Sowjetunie. Opvoeding regdeur Kasakstan vind in óf Kasaks óf Russies óf albei plaas.

Volgens die 2009-sensus is 70% van die bevolking Moslems, 26% Christene, 0,1% Boeddhiste, 0,2% behoort tot ander gelowe en 3% is niegelowig. Altesaam 0,5% het nie hul geloof aangedui nie. Volgens die grondwet is Kasakstan ’n sekulêre staat en word godsdiensvryheid gewaarborg. Diskriminasie op politieke of godsdienstige gronde word verbied.

Sedert onafhanklikheid was daar ’n groot opbloei in godsdiens, veral Islam. Honderde moskees, kerke, sinagoges en ander godsdienstige geboue het binne ’n paar jaar hul verskyning gemaak, en godsdiensinstellings het toegeneem van 670 in 1990 tot 4 170 vandag.

’n Vyfde van die bevolking, meestal lede van die Slawiese en die Germaanse bevolkingsgroepe, behoort tot die Russies-Ortodokse Kerk. Ander Christelike denominasies sluit in Rooms-Katolisisme en Protestantisme. Die Russiese Ortodokse Kersfees is ’n openbare vakansiedag.

Opvoeding in Kasakstan is verpligtend tot op sekondêre vlak en volwasse geletterdheid is 99,5%. Opvoeding bestaan uit drie fases: primêr (graad 1-4), algemeen (graad 5-9) en sekondêr (graad 10-11 of 12). Primêre skoolopleiding word voorafgegaan deur ’n jaar van pre-primêre onderwys.

Naskoolse opvoeding bestaan ook uit drie vlakke: basies (wat die grondslag vorm vir die studieveld en lei tot ’n B-graad), gespesialiseerd (waarna studente ’n spesialisdiploma kry) en hoër opvoeding (vir ’n M-graad). Nagraadse studie lei tot ’n wetenskapkandidaat- of doktorsgraad.

Die departement van opvoeding het ’n suksesvolle "Bolasjak"-beurs ingestel wat jaarliks toegeken word aan sowat 5 000 studente wat burgers van die land is. Studente kan aan ’n verskeidenheid oorsese instelling studeer, onder meer die Universiteite van Edinburg, Cambridge, Toronto, Oxford, Sydney, Tokio, die Harvard-universiteit en King's College in Londen. Die beurs dek hul opvoeding, oorsese akkommodasie en jaarlikse reisgeld na Kaskastan. Ná hul studie moet gegradueerdes vir minstens vyf jaar in Kasakstan werk.

Die tradisionele kultuur van Kaskastan stam uit die tyd toe hulle ’n nomadiese volk was. Hoewel Islam in die 15de eeu in die land ingevoer is, het dit lank saam met vroeëre godsdienselemente van Tengriisme voortbestaan.

Omdat veeteelt ’n belangrike deel van die kultuur uitgemaak het, is die meeste van die moderne gebruike en gewoontes daarom gesentreer. Die Kasakke is veral geesdriftige ruiters.

Van die grootste bydrars tot die land se letterkunde, wetenskap en filosofie is Abai Koenanbajoeli, Moechtar Aoezof, Gabit Moesirepof, Kanisj Satpajef, Moectar Sjachanof, Saken Seifoellin en Djambil Jabajef.

Musiek maak ook ’n groot deel van kulturele gebeure uit. Almati word beskou as die musiekhoofstad van Sentraal-Asië en hou gereeld konserte van bekende internasionale sterre.

In die tradisionele kookkuns word vleis op verskeie manier gaargemaak en gewoonlik saam met ’n verskeidenheid soorte tradisionele brood voorgesit. Verversings sluit dikwels swart tee en tradisionele melkprodukte soos "airan", "sjoebat" en "kimiz" in. ’n Tradisionele Kasakse ete bestaan gewoonlik uit verskeie aptytwekkers, gevolg deur sop en een of twee hoofgeregte soos "pilaf" en "besjbarmak".

Die land het ’n reputasie opgebou as ’n sportland op internasionale gebied, onder meer in boks, skaak, skopboks, ski, gimnastiek, waterpolo, fietsry, ruitersport, sambo, stoei en biljart. Die Asiatiese Winterspele van 2010 is in Kasakstan gehou.

Die gewildste sportsoort is sokker en daar is nasionale spanne vir mans en vroue. Die nasionale yshokkiespan vir mans het in 1998 en 2006 aan die Olimpiese Winterspele deelgeneem sowel as aan die wêreldkampioenskap in 2006. Van die land se bekendste yshokkiespelers is Nikolai Antropov en Evgeni Nabokov.

Ook verskeie boksers het al internasionale medaljes gewen en vaar goed by Olimpiese Speles. Drie boksers, Bakhtiyar Artayev, Vassiliy Jirov en Serik Sapiyev, het die Val Barker-trofee gewen, die meeste naas die Verenigde State. Die swaargewigkampioen Vladimir Klitschko en middelgewigkampioen Gennady Golovkin is in Kasakstan gebore.

Ruitersport is ook baie gewild en sedert 1993 het die land se perdryfederasie al verskeie nasionale en internasionale byeenkomste gereël.

Kasakstan is amptelik ’n eenheidstaat. Die eerste en enigste president tot dusver was Noersoeltan Nazarbajef, maar het op 20 Maart 2019 bedank. Die president is ook die hoofbevelvoerder van die weermag en kan wetgewing veto wat deur die parlement deurgevoer is. Die premier lei die kabinet van ministers en is die regeringshoof. In die kabinet is drie onderpremiers en 16 ministers. Askar Mamin is sedert 21 Februarie 2019 die premier.

Die parlement het twee kamers: die laer huis ("madjilis") en hoër huis (senaat). Die senaat het 47 lede.

Toe die Sowjetunie in 1991 verbrokkel, het Kasakstan die 1 410 kernplofkoppe en die Semipalatinsk-kernwapentoetsterrein oorgeërf. Teen April 1995 het Kasakstan sy kernplofkoppe aan Rusland teruggegee en teen Julie 2000 het dit die toetsterrein vernietig.

Op 2 Desember 2009 het die sekretaris-generaal van die Verenigde Nasies, Ban Ki-moon, en die Republiek van Kasakstan 29 Augustus aangewys as Internasionale Dag teen Kerntoetse – dit was op dié dag in 1991 dat die Semipalatinsk-toetsterrein gesluit is.

Ná die verkiesing in September 2004 is die laer huis oorheers deur die Otan-party van pres. Nazarbajef. Die meeste ander setels is gewen deur partye wat die president goedgesind is, onder meer die landbou-nywerheidsblok AIST en die Asar-party, wat deur die president se dogter gestig is.

Op 4 Desember 2005 het Nazarbajef weer ’n groot oorwinning by die stembus behaal met meer as 90% van die stemme. Die Organisasie vir Veiligheid en Samewerking in Europa (OVSE) het gesê die verkiesing voldoen nie aan internasionale standaarde nie, hoewel sekere verbeterings aan die administrasie daarvan aangebring sedert die vorige verkiesing. Waarnemers van die Volksrepubliek China het egter gemeen die verkiesing by die 25 stembusse in Astana, waaroor hulle toesig gehou het, was "deursigtig en regverdig".

Op 17 Augustus 2007 het ’n koalisie van die regerende Otan-party, insluitende die Asar-, die Burger- en die Landbouparty, al die setels gewen met 88% van die stemme. Nie een van die opposisiepartye het die vereiste hoeveelheid setels van 7% gewen nie en dit het gelei tot die bevraagtekening in die plaaslike media van die opposisieleiers se bevoegdheid en charisma. Opposisieleiers het beweer daar was ernstige onreëlmatighede in die verkiesing.

In 2010 het Nazarbajef ’n oproep verwerp dat ’n referendum gehou word om te besluit of hy tot 2020 in sy amp moet bly, en aangedring op ’n presidentsverkiesing vir ’n termyn van vyf jaar. In ’n verkiesing op 3 April 2011 het hy 95,54% van die stemme gekry, met 89,9% van geregistreerde kiesers wat gestem het.

In Oktober 2013 het die OVSE ’n reeks seminare gehou met die doel om politieke partye in Kasakstan te verbeter. Meer as 120 partyverteenwoordigers het dit bygewoon. Van die sake wat bespreek is, is organisatoriese, wetgewende, finansiële en openbare-betrekkinge-aspekte van partyvorming sowel as die verteenwoordiging van partye in die parlement en plaaslike regeringsliggame.

Kaskastan het goeie betrekkinge met al sy bure. Dit is ook lid van die Verenigde Nasies, Organisasie vir Veiligheid en Samewerking in Europa, Euro-Atlantiese Vennootskapsraad en Organisasie vir Islamitiese Samewerking. Dit is ’n aktiewe deelnemer aan die Vennootskap vir Vrede-program van die Noord-Atlantiese Verdragsorganisasie.

Op 11 April 2010 het Nazarbajef en president Barack Obama van die VSA by ’n kernberaad in Washington, D.C. ontmoet en die versterking van bande tussen die twee lande bespreek, asook groter samewerking om kernveiligheid te bevorder, streekstabiliteit in Sentraal-Asië, ekonomiese vooruitgang en universele waardes.

Kasakstan is ook lid van die Gemenebes van Onafhanklike State, Ekonomiese Samewerkingsorganisasie en Sjanghai-samewerkingsorganisasie. Saam met Rusland, Wit-Rusland, Kirgisië en Tadjikistan het dit die Eurasiese Ekonomiese Gemeenskap in 2000 gestig om handelsverkeer in ooreenstemming te bring en ’n vryehandelsone te skep.

Sedert onafhanklikwording in 1991 volg Kasakstan ’n beleid om gelyke betrekkinge met sy bure Rusland en die Volksrepubliek China te handhaaf, asook met die VSA en die Weste in die algemeen.

Rusland huur tans ’n gebied van sowat 6 000 km² van Kasakstan wat die Baikonoer-lanseringsterrein insluit van waar die eerste ruimtetuig, Spoetnik 1, die eerste mens in die ruimte, Joeri Gagarin, asook die internasionale ruimtestasie Mir gelanseer is.

Die grootste deel van die weermag van Kasakstan is oorgeërf van die Sowjet-weermag se Militêre Distrik Toerkestan. Dié eenhede het die kern van die nuwe weermag geword. Uitbreidings in die afgelope jare was veral met betrekking tot gepantserde eenhede.

Die lugmag bestaan hoofsaaklik uit vliegtuie uit die Sowjet-era soos 41 MiG-29's, 44 MiG-31's, 37 Su-24's en 60 Su-27's. Daar is ’n klein vloot met die Kaspiese See as basis.

Kasakstan se Nasionale Veiligheidskomitee (KNB) is op 13 Junie 1992 gestig. Dit sluit in die Diens vir Internasionale Veiligheid, Militêre Teenintelligensie, Grenswag en Buitelandse Intelligensie.

Kasakstan is ’n groot olieuitvoerland. Danksy die hoë prys van ru-olie wêreldwyd het die land se BBP van 2000 tot 2007 tussen 8,9% en 13,5% gestyg. In 2008 en 2009 het dit tussen 1 en 3% gedaal voordat dit weer van 2010 af gestyg het. Ander belangrike uitvoerprodukte is graan, tekstiel en lewende hawe. Die land wou teen 2010 ’n belangrike uitvoerder van uraan wees en het dit ook reggekry.

In 2000 was Kaskastan die eerste oudrepubliek van die Sowjetunie wat al sy skuld aan die Internasionale Monetêre Fonds (IMF) afbetaal het, sewe jaar voor die vasgestelde tyd. Ekonomiese groei, tesame met drastiese hervormings aan die belastingstelsel en finansiële sektor, het die regering se geldsake aansienlik verbeter – van ’n begrotingstekort van 3,5% van die BBP in 1999 tot ’n tekort van 1,2% van die BBP in 2003.

Op 29 November 2003 is ’n wet aanvaar wat die belastingkoers verminder het. Die BTW het van 16% tot 15% afgeneem en persoonlike belasting 30% tot 20%. Op 7 Julie 2006 is persoonlike belasting nog verder verminder tot 5% vir persoonlike inkomste in die vorm van dividende en 10% vir ander persoonlike inkomste.

Energie is die grootste ekonomiese sektor. Die vervaardiging van ru-olie en natuurlike gas beloop tot 79,2 miljoen ton in 2012 (op van 51,2 miljoen ton in 2003). Volgens nywerheidsontleders kan die verhoging van olievervaardiging en die ontwikkeling van nuwe olievelde die land se produksie opstoot tot 480 000 m³ per dag teen 2015, en Kasakstan sal dan een van die tien grootste olievervaardigende lande in die wêreld wees. Groot olievelde en -reserwes is by Tengiz, Karatsjaganak en Kasjagan.

Ondanks die sterk ekonomie vir die grootste deel van die eerste dekade van die 21ste eeu het die wêreldwye finansiële krisis van 2008 tot 2009 swakhede in die ekonomie uitgelig. Die jaar-tot-jaar-groei van die land se BBP het in 2008 met 19,81% afgeneem. Vier van die groot banke is aan die einde van dié jaar deur die regering gered en eiendomspryse het skerp gedaal.

Volgens die Ekonomiese Wêreldforum se 2010-2011-verslag was Kasakstan 72ste in die wêreld wat betref ekonomiese mededinging.

In die eerste helfte van 2013 het Kasakstan se vaste beleggings met 7,1% toegeneem in vergelyking met dieselfde tyd in 2012 tot $18 miljard. Op 6 September 2013 was Kasakstan volgens die Globale Mededingingsverslag 50ste onder die mededingendste markte.



</doc>
