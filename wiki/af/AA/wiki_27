<doc id="27831" url="https://af.wikipedia.org/wiki?curid=27831" title="Hervormde Ou Apostoliese Kerk">
Hervormde Ou Apostoliese Kerk

Die Hervormde Ou Apostoliese Kerk is 'n millinialistiese Kerk wat in 1972 weggebreek het vanaf die Ou Apostoliese Kerk af onder leiding van 'n voormalige OAK Apostel Robert Lombard.

Die kerk het eers bekend gestaan as die Non-White Old Apostolic Church, maar die naam is later verander na die Reformed Old Apostolic Church. In Afrikaans staan dit bekend as die Hervormde Ou Apostoliese Kerk.

Apostel Robert Lombard is in 1958 as Apostel in die Ou Apostoliese Kerk verordineer. In 1971 word hy ernstig siek. Hy ontvang 'n openbaring vanaf Jesus Christus dat hy genees sou word indien hy sy volk sou bevry. Volgens Lombard is dit Jesus se wil dat hy as politieke verlosser vir sy volgelinge moet optree. Die ander Apostels van die Ou Apostoliese Kerk wou nie Lombard se openbaring of sy interpretasie van die openbaring aanvaar nie. Tesame met twee Opsieners verlaat Lombard die Ou Apostoliese Kerk en stig die Non-White Old Apostolic Church stig. 

Op 31 Januarie 1972 wys hy een van die Opsieners wat saam met hom die Ou Apostoliese Kerk verlaat het, Adolf Neethling, as sy opvolger aan, en verordineer hom as Apostel. Lombard sterf in Junie 1972.

In 'n daaropvolgende hofgeding in 1975 teen die Ou Apostoliese Kerk word Lombard se kerk gedwing om sy naam te verander na die Hervormde Ou Apostoliese Kerk, omdat die naam Non-White Old Apostolic Church die publiek mag verwar en hulle laat dink dat die kerk verbind is met die Ou Apostoliese Kerk. 

Die HOAK is hoofsaaklik gevestig onder Kleurlinggemeenskappe in die Wes-Kaap.

Die Hervormde Apostoliese Kerk van Freddie Isaacs, ook bekend as die Cradock Apostel het van die HOAK weggebreek.




</doc>
<doc id="27833" url="https://af.wikipedia.org/wiki?curid=27833" title="Twelve Apostles Church in Christ">
Twelve Apostles Church in Christ

Die Twelve Apostles’ Church in Christ (TACC) is 'n Afrika- Tradisionele Kerk met sy oorsprong in die Ou Apostoliese Kerk.

Die TACC het sedert sy ontstaan hoofsaaklik Christelike elemente vermeng met Afrika- tradisionele godsdiens. Die Bybel is vervang met die uitsprake van apostels en profete.

Die TACC beweer volgens eie bronne dat hy 3,1 miljoen lidmate in dwarsdeur Afrika het. Die bewering kan nie bevestig word nie. Moontlik word voormalige lidmate ook hierby ingereken.

Daar is tans nie baie van die TACC geskiedenis bekend nie. Die TACC het in 1978 weggebreek vanaf die Ou Apostoliese Kerk onder leiding van ene Siqu David Pakathi. Die rede vir die skeuring is onduidelik, maar dit was moontlik dat dit gehandel het oor die Ou Apostoliese Kerk se onwilligheid om by openbare politieke debatvoering betrokke te raak.

In 1994 word Caesar Nongqunga die Hoofapostel en President van die TACC. 

In September 2004 het die Hoofapostel van die TACC President Thabo Mbeki versoek om namens die kerk toelating te soek by die Suid-Afrikaanse Raad van Kerke. 

Die TACC het 'n unieke siening van sy geskiedenis wat nou gekoppel is aan sy teologie, en nie op geskiedkundige gronde gebaseer is nie. Dit is ook anders as die geskiedenis siening wat gehuldig word deur die ander Apostoliese Kerke soos die Ou Apostoliese Kerk en die Nuwe Apostoliese Kerk.

Volgens die amptelike web-blad van die TACC het Jesus die “Twelve Apostles Party” gestig wat 'n politieke party was, nadat die “Peace Party” die bewind van die tyd oorgeneem het deur middel van Annanus, die Hoof Priester en Seth. Die “Peace Party” was oorspronklik 'n politieke party wat in opstand was teen korrupsie en gestaan het vir vrede.

Jesus se bydrae het aan hom die titel van “Prins van Vrede” besorg. Nadat die “Peace Party” die bewind oorgeneem het en die regering geword het, het Jesus saam met Simon Petrus weggebreek en die “Twelve Apostles Party” gestig. Die primêre doelwit van hierdie party was om die geestelike korrupsie stop te sit en om siele voor te berei vir 'n heilige plek in die Hemel. Jesus het later die beheer van die party aan Simon Petrus oorgegee, waarna Simon Petrus die Hoofapostel geword het. In 44 n.C. onder die leierskap van Petrus het die kerk vir die eerste keer bekend geword as die “Twelve Apostles Christian Church”, en elke lidmaat was 'n Christen genoem.

Tydens die vervolging is alle Apostels vermoor, behalwe vir Apostel Johannes. Hy het nuwe Apostels aangestel, maar vir veiligheids redes is hulle name geheim gehou. 

Die Apostels het aangehou om die evangelie ondergronds te versprei totdat vryheid van geloof in 1798 verklaar is. Daarna het die Apostels uitgekom as 'n groot mag met die naam “Twelve Apostles Catholic Church”.

Apostels was aangestel vir al die dele van die wêreld, en in 1889 word Apostel Carl George Klibbe na Suid-Afrika toe gestuur om die evangelie te verkondig. Dit was vir hom uiters moeilik omdat wit en blank van mekaar geskei was.

Die politieke golwe in die land het gelei tot die stigting van die “Twelve Apostles Church in Christ in 1978. Die kerk is in September 1979 geregistreer as 'n direkte opvolging van die sending van Jesus Christus.

Die hoogste gesag van die TACC is die Hoofapostel wat ook as die Kerk President bekend staan. Tans is dit Dr. Caesar Nongqunga..

Die Hoofapostel se leierskap is gebaseer op dieselfde beginsel as in die Nuwe Apostoliese Kerk en die Rooms-Katolieke Kerk. Die Hoofapostel verteenwoordig die opvolger van Petrus, en volgens die TACC is daar 'n ononderbroke lyn vanaf Petrus tot by Dr. Nongqunga. 

Die Hoofapostel is aan die hoof van die Raad van Apostels en voer die besluite van die Raad uit.

Onder die Apostels is die Nasionale Uitvoerende Raad wat bestaan uit Opsieners uit. Die Distriksoudstes staan bekend as die Provinsiale Uitvoerende Raad. 

Elke Distriks Oudste word bygestaan deur twee Gemeente Oudstes. Die Gemeente Oudstes staan bekend as die Streeks- Uitvoerende Raad.

Onder elke Gemeente Oudste is twee Priesters. Elke Priester word bygestaan deur twee Diakens.

Op 18 September 2008 word dit bekend dat die premier van KwaZulu-Natal, Sbu Ndebele belastinggeld aan die kerk gegee het vir 'n vier-bladsy-kleur-advertensie in die Durbanse oggendblad "The Mercury" om die kerk te bevorder. Volgens die Demokratiese Alliansie en die African Christian Democratic Party wil dit voorkom asof die regering besig is om een kerk of godsdiens bo ander te bevoordeel.


</doc>
<doc id="27838" url="https://af.wikipedia.org/wiki?curid=27838" title="Willie Marais">
Willie Marais

Willem Tobias Marais (10 Augustus 1928 – 26 Desember 2007) was die leier van Herstigte Nasionale Party sedert 2001. 

Marais, 'n sakeman en boer, was een van die vier LP's wat die HNP in 1969 gestig het as 'n ultra-konserwatiewe splintergroep van die Nasionale Party. Hy het vir baie jare gedien as die party se voorsitter tot hy in 2000 partyleier geword het na die dood van Jaap Marais.

Marais het in die hospitaal op Mosselbaai gesterf nadat hy 'n hartaanval gehad het tydens 'n vakansie in Klein-Brakrivier.



</doc>
<doc id="27841" url="https://af.wikipedia.org/wiki?curid=27841" title="Almazul">
Almazul

Almazul is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27842" url="https://af.wikipedia.org/wiki?curid=27842" title="Baraona">
Baraona

Baraona is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27843" url="https://af.wikipedia.org/wiki?curid=27843" title="Blacos">
Blacos

Blacos is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27844" url="https://af.wikipedia.org/wiki?curid=27844" title="Calatañazor">
Calatañazor

Calatañazor is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27845" url="https://af.wikipedia.org/wiki?curid=27845" title="Candilichera">
Candilichera

Candilichera is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27846" url="https://af.wikipedia.org/wiki?curid=27846" title="Caltojar">
Caltojar

Caltojar is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27847" url="https://af.wikipedia.org/wiki?curid=27847" title="Tajahuerce">
Tajahuerce

Tajahuerce is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27848" url="https://af.wikipedia.org/wiki?curid=27848" title="Tajueco">
Tajueco

Tajueco is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27849" url="https://af.wikipedia.org/wiki?curid=27849" title="Talveila">
Talveila

Talveila is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27850" url="https://af.wikipedia.org/wiki?curid=27850" title="Soliedra">
Soliedra

Soliedra is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27851" url="https://af.wikipedia.org/wiki?curid=27851" title="Tardelcuende">
Tardelcuende

Tardelcuende is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27852" url="https://af.wikipedia.org/wiki?curid=27852" title="Taroda">
Taroda

Taroda is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27854" url="https://af.wikipedia.org/wiki?curid=27854" title="Cerbón">
Cerbón

Cerbón is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 40 inwoners.


</doc>
<doc id="27855" url="https://af.wikipedia.org/wiki?curid=27855" title="Cidones">
Cidones

Cidones is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27856" url="https://af.wikipedia.org/wiki?curid=27856" title="Gómara">
Gómara

Gómara is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27857" url="https://af.wikipedia.org/wiki?curid=27857" title="Fuentecantos">
Fuentecantos

Fuentecantos is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27858" url="https://af.wikipedia.org/wiki?curid=27858" title="Fuentelmonge">
Fuentelmonge

Fuentelmonge is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27859" url="https://af.wikipedia.org/wiki?curid=27859" title="Deza">
Deza

Deza is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27860" url="https://af.wikipedia.org/wiki?curid=27860" title="Espejón">
Espejón

Espejón is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27861" url="https://af.wikipedia.org/wiki?curid=27861" title="Fuentepinilla">
Fuentepinilla

Fuentepinilla is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 142 inwoners.


</doc>
<doc id="27862" url="https://af.wikipedia.org/wiki?curid=27862" title="Valdenebro">
Valdenebro

Valdenebro is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27863" url="https://af.wikipedia.org/wiki?curid=27863" title="Tejado">
Tejado

Tejado is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27864" url="https://af.wikipedia.org/wiki?curid=27864" title="Torlengua">
Torlengua

Torlengua is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27865" url="https://af.wikipedia.org/wiki?curid=27865" title="Torreblacos">
Torreblacos

Torreblacos is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27867" url="https://af.wikipedia.org/wiki?curid=27867" title="Ucero">
Ucero

Ucero is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27868" url="https://af.wikipedia.org/wiki?curid=27868" title="Vadillo">
Vadillo

Vadillo is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27869" url="https://af.wikipedia.org/wiki?curid=27869" title="Medinaceli">
Medinaceli

Medinaceli is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27870" url="https://af.wikipedia.org/wiki?curid=27870" title="Narros">
Narros

Narros is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27871" url="https://af.wikipedia.org/wiki?curid=27871" title="Matalebreras">
Matalebreras

Matalebreras is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27872" url="https://af.wikipedia.org/wiki?curid=27872" title="Maján">
Maján

Maján is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27874" url="https://af.wikipedia.org/wiki?curid=27874" title="Navaleno">
Navaleno

Navaleno is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27880" url="https://af.wikipedia.org/wiki?curid=27880" title="Gormaz">
Gormaz

Gormaz is 'n munisipaliteit in die provinsie Soria in die Spaanse outonome gebied Kastilië en León. Die dorp staan veral bekend vir sy Arabiese kasteel.


</doc>
<doc id="27881" url="https://af.wikipedia.org/wiki?curid=27881" title="Golmayo">
Golmayo

Golmayo is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27882" url="https://af.wikipedia.org/wiki?curid=27882" title="Garray">
Garray

Garray is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27883" url="https://af.wikipedia.org/wiki?curid=27883" title="Aldehuela de Periáñez">
Aldehuela de Periáñez

Aldehuela de Periáñez is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27884" url="https://af.wikipedia.org/wiki?curid=27884" title="Las Aldehuelas">
Las Aldehuelas

Las Aldehuelas is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 84 inwoners.


</doc>
<doc id="27885" url="https://af.wikipedia.org/wiki?curid=27885" title="Almenar de Soria">
Almenar de Soria

Almenar de Soria is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27886" url="https://af.wikipedia.org/wiki?curid=27886" title="Alpanseque">
Alpanseque

Alpanseque is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27887" url="https://af.wikipedia.org/wiki?curid=27887" title="Berlanga de Duero">
Berlanga de Duero

Berlanga de Duero is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27888" url="https://af.wikipedia.org/wiki?curid=27888" title="Arancón">
Arancón

Arancón is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27889" url="https://af.wikipedia.org/wiki?curid=27889" title="Arcos de Jalón">
Arcos de Jalón

Arcos de Jalón is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27890" url="https://af.wikipedia.org/wiki?curid=27890" title="Bayubas de Arriba">
Bayubas de Arriba

Bayubas de Arriba is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27891" url="https://af.wikipedia.org/wiki?curid=27891" title="Bayubas de Abajo">
Bayubas de Abajo

Bayubas de Abajo is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27892" url="https://af.wikipedia.org/wiki?curid=27892" title="Barcones">
Barcones

Barcones is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27893" url="https://af.wikipedia.org/wiki?curid=27893" title="Ausejo de la Sierra">
Ausejo de la Sierra

Ausejo de la Sierra is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 69 inwoners.


</doc>
<doc id="27894" url="https://af.wikipedia.org/wiki?curid=27894" title="Arévalo de la Sierra">
Arévalo de la Sierra

Arévalo de la Sierra is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 89 inwoners.


</doc>
<doc id="27895" url="https://af.wikipedia.org/wiki?curid=27895" title="Arenillas">
Arenillas

Arenillas is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27896" url="https://af.wikipedia.org/wiki?curid=27896" title="Beratón">
Beratón

Beratón is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27897" url="https://af.wikipedia.org/wiki?curid=27897" title="Muriel de la Fuente">
Muriel de la Fuente

Muriel de la Fuente is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27898" url="https://af.wikipedia.org/wiki?curid=27898" title="Morón de Almazán">
Morón de Almazán

Morón de Almazán is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27899" url="https://af.wikipedia.org/wiki?curid=27899" title="Monteagudo de las Vicarías">
Monteagudo de las Vicarías

Monteagudo de las Vicarías is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27900" url="https://af.wikipedia.org/wiki?curid=27900" title="Nafría de Ucero">
Nafría de Ucero

Nafría de Ucero is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27901" url="https://af.wikipedia.org/wiki?curid=27901" title="Muriel Viejo">
Muriel Viejo

Muriel Viejo is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27902" url="https://af.wikipedia.org/wiki?curid=27902" title="Montejo de Tiermes">
Montejo de Tiermes

Montejo de Tiermes is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27903" url="https://af.wikipedia.org/wiki?curid=27903" title="Montenegro de Cameros">
Montenegro de Cameros

Montenegro de Cameros is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27904" url="https://af.wikipedia.org/wiki?curid=27904" title="Pozalmuro">
Pozalmuro

Pozalmuro is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27905" url="https://af.wikipedia.org/wiki?curid=27905" title="Quiñonería">
Quiñonería

Quiñonería is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27906" url="https://af.wikipedia.org/wiki?curid=27906" title="Quintanas de Gormaz">
Quintanas de Gormaz

Quintanas de Gormaz is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27907" url="https://af.wikipedia.org/wiki?curid=27907" title="La Póveda de Soria">
La Póveda de Soria

La Póveda de Soria is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 122 inwoners.


</doc>
<doc id="27908" url="https://af.wikipedia.org/wiki?curid=27908" title="Pinilla del Campo">
Pinilla del Campo

Pinilla del Campo is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27909" url="https://af.wikipedia.org/wiki?curid=27909" title="Miño de Medinaceli">
Miño de Medinaceli

Miño de Medinaceli is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27910" url="https://af.wikipedia.org/wiki?curid=27910" title="Herrera de Soria">
Herrera de Soria

Herrera de Soria is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27911" url="https://af.wikipedia.org/wiki?curid=27911" title="Hinojosa del Campo">
Hinojosa del Campo

Hinojosa del Campo is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27912" url="https://af.wikipedia.org/wiki?curid=27912" title="Fuentes de Magaña">
Fuentes de Magaña

Fuentes de Magaña is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27913" url="https://af.wikipedia.org/wiki?curid=27913" title="Fuentelsaz de Soria">
Fuentelsaz de Soria

Fuentelsaz de Soria is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27915" url="https://af.wikipedia.org/wiki?curid=27915" title="Langa de Duero">
Langa de Duero

Langa de Duero is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27916" url="https://af.wikipedia.org/wiki?curid=27916" title="Fuentestrún">
Fuentestrún

Fuentestrún is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27917" url="https://af.wikipedia.org/wiki?curid=27917" title="Matamala de Almazán">
Matamala de Almazán

Matamala de Almazán is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27918" url="https://af.wikipedia.org/wiki?curid=27918" title="Miño de San Esteban">
Miño de San Esteban

Miño de San Esteban is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27919" url="https://af.wikipedia.org/wiki?curid=27919" title="Molinos de Duero">
Molinos de Duero

Molinos de Duero is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27921" url="https://af.wikipedia.org/wiki?curid=27921" title="Momblona">
Momblona

Momblona is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27922" url="https://af.wikipedia.org/wiki?curid=27922" title="El Royo">
El Royo

El Royo is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27926" url="https://af.wikipedia.org/wiki?curid=27926" title="Rello">
Rello

Rello is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27928" url="https://af.wikipedia.org/wiki?curid=27928" title="Retortillo de Soria">
Retortillo de Soria

Retortillo de Soria is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27930" url="https://af.wikipedia.org/wiki?curid=27930" title="San Esteban de Gormaz">
San Esteban de Gormaz

San Esteban de Gormaz is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27931" url="https://af.wikipedia.org/wiki?curid=27931" title="Reznos">
Reznos

Reznos is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27932" url="https://af.wikipedia.org/wiki?curid=27932" title="Salduero">
Salduero

Salduero is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27933" url="https://af.wikipedia.org/wiki?curid=27933" title="San Felices">
San Felices

San Felices is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 63 inwoners.


</doc>
<doc id="27937" url="https://af.wikipedia.org/wiki?curid=27937" title="Serón de Nágima">
Serón de Nágima

Serón de Nágima is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27938" url="https://af.wikipedia.org/wiki?curid=27938" title="Santa María de Huerta">
Santa María de Huerta

Santa María de Huerta is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27939" url="https://af.wikipedia.org/wiki?curid=27939" title="Santa María de las Hoyas">
Santa María de las Hoyas

Santa María de las Hoyas is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27940" url="https://af.wikipedia.org/wiki?curid=27940" title="Torrubia de Soria">
Torrubia de Soria

Torrubia de Soria is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27941" url="https://af.wikipedia.org/wiki?curid=27941" title="Fresno de Caracena">
Fresno de Caracena

Fresno de Caracena is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27942" url="https://af.wikipedia.org/wiki?curid=27942" title="Fuentearmegil">
Fuentearmegil

Fuentearmegil is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27943" url="https://af.wikipedia.org/wiki?curid=27943" title="Frechilla de Almazán">
Frechilla de Almazán

Frechilla de Almazán is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27944" url="https://af.wikipedia.org/wiki?curid=27944" title="Fuentecambrón">
Fuentecambrón

Fuentecambrón is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27945" url="https://af.wikipedia.org/wiki?curid=27945" title="Estepa de San Juan">
Estepa de San Juan

Estepa de San Juan is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 8 inwoners.


</doc>
<doc id="27952" url="https://af.wikipedia.org/wiki?curid=27952" title="Velilla de los Ajos">
Velilla de los Ajos

Velilla de los Ajos is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27953" url="https://af.wikipedia.org/wiki?curid=27953" title="Viana de Duero">
Viana de Duero

Viana de Duero is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27954" url="https://af.wikipedia.org/wiki?curid=27954" title="Villaciervos">
Villaciervos

Villaciervos is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27956" url="https://af.wikipedia.org/wiki?curid=27956" title="Valderrodilla">
Valderrodilla

Valderrodilla is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27958" url="https://af.wikipedia.org/wiki?curid=27958" title="Villanueva de Gormaz">
Villanueva de Gormaz

Villanueva de Gormaz is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27959" url="https://af.wikipedia.org/wiki?curid=27959" title="Velamazán">
Velamazán

Velamazán is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27960" url="https://af.wikipedia.org/wiki?curid=27960" title="Vozmediano">
Vozmediano

Vozmediano is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27961" url="https://af.wikipedia.org/wiki?curid=27961" title="Villaseca de Arciel">
Villaseca de Arciel

Villaseca de Arciel is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27967" url="https://af.wikipedia.org/wiki?curid=27967" title="Villasayas">
Villasayas

Villasayas is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27968" url="https://af.wikipedia.org/wiki?curid=27968" title="Los Villares de Soria">
Los Villares de Soria

Los Villares de Soria is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27969" url="https://af.wikipedia.org/wiki?curid=27969" title="Valdemaluque">
Valdemaluque

Valdemaluque is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27970" url="https://af.wikipedia.org/wiki?curid=27970" title="Villar del Campo">
Villar del Campo

Villar del Campo is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27971" url="https://af.wikipedia.org/wiki?curid=27971" title="Velilla de la Sierra">
Velilla de la Sierra

Velilla de la Sierra is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27972" url="https://af.wikipedia.org/wiki?curid=27972" title="Vinuesa">
Vinuesa

Vinuesa is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27973" url="https://af.wikipedia.org/wiki?curid=27973" title="Cirujales del Río">
Cirujales del Río

Cirujales del Río is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27974" url="https://af.wikipedia.org/wiki?curid=27974" title="Duruelo de la Sierra">
Duruelo de la Sierra

Duruelo de la Sierra is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27975" url="https://af.wikipedia.org/wiki?curid=27975" title="Escobosa de Almazán">
Escobosa de Almazán

Escobosa de Almazán is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27976" url="https://af.wikipedia.org/wiki?curid=27976" title="Cueva de Ágreda">
Cueva de Ágreda

Cueva de Ágreda is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27977" url="https://af.wikipedia.org/wiki?curid=27977" title="Cubo de la Solana">
Cubo de la Solana

Cubo de la Solana is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27978" url="https://af.wikipedia.org/wiki?curid=27978" title="Espeja de San Marcelino">
Espeja de San Marcelino

Espeja de San Marcelino is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27979" url="https://af.wikipedia.org/wiki?curid=27979" title="Asturië">
Asturië

Asturië (Asturies: Principáu d'Asturies, Spaans: "Principado de Asturias", "Vorstedom Asturië") is sedert 11 Januarie 1982 een van die outonome gemeenskappe van Spanje.

Asturië lê in die noorde van die Iberiese Skiereiland in die noordelike uitloper van die Kantabriese Kus ("Cornisa Cantábrica") en word in die noorde deur die Kantabriese See, in die suide deur die Kantabriese Berge, in die ooste deur die riviere Deva en Cares en in die weste deur die Eorivierbedding begrens.

Die geleidelike oorgang tussen see en berge het 'n verskeidenheid landskapsvorme met 'n ryk inheemse fauna en flora geskep, terwyl Asturië ook vir sy historiese erfenis bekend staan. Die Voor-Romaanse boukuns van die gebied is deur die Unesco as 'n wêrelderfenis gelys. Bestanddele van hoë gehalte en bekende plaaslike spesialiteite soos "Sidra" (Asturiese sider) het Asturië se kookkuns op die gastronomiese wêreldkaart geplaas.

Die Kantabriese Berge ("Cordillera Cantábrica") vorm Asturië se natuurlike grens met die provinsie León in die suide. In die oostelike bergreeks rys die bergspitse in die Nasionale Picos de Europa-park tot 'n maksimale hoogte van 2 648 meter (Torrecerredo). Die Kantabriese Berge strek oor 'n lengte van sowat 200 kilometer en loop tot by die provinsies Galicië in die weste en Kantabrië in die ooste. Hulle bestaan merendeels uit kalkgesteentes en behels naas die Picos de Europa nog ander parke soos die Parque Natural de Redes in die ooste, die sentraal-geleë Ubiñas suid van die hoofstad Oviedo, en die Parque Natural de Somiedo in die weste.

Buitelugaktiwiteite soos stap, bergklim, skisport en staptoere na die plaaslike grotte is volop in die gebied. Die nabygeleë kusgebiede pronk met 'n verskeidenheid landskapsvorme soos honderde strande, inhamme en natuurlike seegrotte. Die meeste strande is sandstrande soos die Playa del Silencio ("Strand van Stilte") naby die vissersdorp Cudillero (wes van die stad Gijón) en die strande van die vakansieoord Llanes, waaronder Barro, Ballota en Torimbia. Baie strande word deur steil rotswande met weivelde op hul spitse begrens.

Net soos ander gebiede in die noordweste van Spanje het Asturië 'n klimaat met vier verskillende seisoene. Die somers is in die algemeen warm en vogtig met baie sonskyndae, alhoewel daar ook reënvalle aangeteken word. Die winters is relatief mild, alhoewel daar ook kouefronte voorkom. Die kwik daal veral in die berge gereeld benede vriespunt, sodat die berggebiede tussen November en Mei met 'n sneeulaag bedek is. Reën en sonskyn is tipiese weerspatrone van die Asturiese winter.

Orals in Asturië word daar jaarliks meer as 900 millimeter se neerslae aangeteken, en die totale reënvalle kan in die binneland selfs nog hoër wees en bereik hul maksimum met 1 800 millimeter in die Picos de Europa. Asturië maak sodoende deel uit van die sogenaamde Groen Spanje.



</doc>
<doc id="27980" url="https://af.wikipedia.org/wiki?curid=27980" title="Caracena">
Caracena

Caracena is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27981" url="https://af.wikipedia.org/wiki?curid=27981" title="Castilruiz">
Castilruiz

Castilruiz is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 285 inwoners.


</doc>
<doc id="27982" url="https://af.wikipedia.org/wiki?curid=27982" title="Carabantes">
Carabantes

Carabantes is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27983" url="https://af.wikipedia.org/wiki?curid=27983" title="Carrascosa de Abajo">
Carrascosa de Abajo

Carrascosa de Abajo is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27984" url="https://af.wikipedia.org/wiki?curid=27984" title="Borobia">
Borobia

Borobia is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27985" url="https://af.wikipedia.org/wiki?curid=27985" title="Bliecos">
Bliecos

Bliecos is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27986" url="https://af.wikipedia.org/wiki?curid=27986" title="Buitrago">
Buitrago

Buitrago is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27987" url="https://af.wikipedia.org/wiki?curid=27987" title="Cañamaque">
Cañamaque

Cañamaque is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27988" url="https://af.wikipedia.org/wiki?curid=27988" title="Casarejos">
Casarejos

Casarejos is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27989" url="https://af.wikipedia.org/wiki?curid=27989" title="Castillejo de Robledo">
Castillejo de Robledo

Castillejo de Robledo is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27990" url="https://af.wikipedia.org/wiki?curid=27990" title="Castilfrío de la Sierra">
Castilfrío de la Sierra

Castilfrío de la Sierra is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 29 inwoners.


</doc>
<doc id="27991" url="https://af.wikipedia.org/wiki?curid=27991" title="Carrascosa de la Sierra">
Carrascosa de la Sierra

Carrascosa de la Sierra is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 22 inwoners.


</doc>
<doc id="27992" url="https://af.wikipedia.org/wiki?curid=27992" title="Centenera de Andaluz">
Centenera de Andaluz

Centenera de Andaluz is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27993" url="https://af.wikipedia.org/wiki?curid=27993" title="Borjabad">
Borjabad

Borjabad is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27994" url="https://af.wikipedia.org/wiki?curid=27994" title="Cabrejas del Pinar">
Cabrejas del Pinar

Cabrejas del Pinar is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27995" url="https://af.wikipedia.org/wiki?curid=27995" title="Cabrejas del Campo">
Cabrejas del Campo

Cabrejas del Campo is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27996" url="https://af.wikipedia.org/wiki?curid=27996" title="Buberos">
Buberos

Buberos is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="27997" url="https://af.wikipedia.org/wiki?curid=27997" title="Burgo de Osma-Ciudad de Osma">
Burgo de Osma-Ciudad de Osma

Burgo de Osma-Ciudad de Osma is 'n munisipaliteit in die provinsie Soria in die Spaanse outonome gebied Kastilië en León.


</doc>
<doc id="28003" url="https://af.wikipedia.org/wiki?curid=28003" title="Apostoliese Kerk - Aposteleenheid">
Apostoliese Kerk - Aposteleenheid

Die Apostoliese Kerk – Aposteleenheid is 'n Kerk wat in 1955 in Suid-Afrika ontstaan het as gevolg van 'n skeuring met die Nuwe Apostoliese Kerk, maar wat ook verbind kan word met die Australiese kerk The Apostolic Church of Queensland, en die Suid-Afrikaanse Ou Apostoliese Kerk.

In ongeveer 1925 word Hendrik Velde, die skoonseun van Apostel Carl George Klibbe uit die Ou Apostoliese Kerk geëkskommunikeer. Hy sluit aan by The Apostolic Church of Queensland wat hom as Apostel vir Afrika aanstel. Op 27 September 1956 sterf Velde in 'n motorongeluk in Wynberg, Kaapstad.

Sy volgelinge kontak Apostel Zielke van "The Apostolic Church of Queensland" wat hulle beopdrag om in te skakel by die Erasmus groep.

In 1913 verbreek Apostel Klibbe kontak met die Nuwe Apostoliese Kerk, en word hy in 1915 geëkskommunikeer deur die Hoofapostel, Hermann Niehaus. In Klibbe se plek word George Heinrich Wilhelm Schlaphoff aangestel as Apostel. Schlaphoff word die Apostel van die lede van die kerk wat besluit het om nie Klibbe te volg nie.

Met die dood van Hoofapostel Niehaus word hy opgevolg deur Johann Gottfried Bischoff. In die 1950's ontvang Bischoff 'n openbaring dat hy nie sou sterf voordat die wederkoms plaasvind nie. Hierdie leerstelling het gou bekend geword as Bischoff se "boodskap". Alle ampsdraers en nuwe lidmate van die kerk moes die lering aanvaar. Verskeie Apostels onder leiding van die Assistent Hoofapostel Peter Kuhlen uit Düsseldorf in Duitsland het geweier om die lering te aanvaar en hulle is uit hulle poste onthef.

In Suid-Afrika is Apostels Philippus Jacobus Erasmus (1904–1960) en Daniel Carel Smuts Malan (1918–1968) asook Assistent Hoofapostel Heinrich Franz Schlaphoff (1894–1968) onthef en geëkskommunikeer. Tesame met 60 000 lidmate stig Apostels Erasmus en Malan die Apostoliese Kerk. Schlaphoff het terug gekeer na die Nuwe Apostoliese Kerk toe.

As gevolg van die skielike dood van Apostel Velde kon die ooreengekome vergadering nie meer plaasvind nie. Apostel Zielke van Australië het Oudste Petersen van die Velde groep versoek om in te skakel by die Erasmus groep. Op 23 November 1956 is 'n ooreenkoms bereik in Kaapstad om die kerke te inkorporeer. In Julie 1956 het die Erasmus groep alreeds saam met ander groepe wat afgestig het van die Nuwe Apostoliese Kerk af ingeskakel en die Verenigde Apostoliese Kerk ("United Apostolic Church") gestig.

In Mei 1972 word twee nuwe Apostels verordineer. Johannes Philippus Erasmus (*1943) en Joshua Jeremia Joubert (*1932). In 1978 tree PJ Erasmus af. Hy sterf op 26 Oktober 1986. In 1989 word 'n sendingstasie in Venda geopen. Aan die einde van 1997 tree Apostel Joubert af.

Die kerk is in agt distrikte verdeel met 34 gemeentes wat hoofsaaklik in die Wes-Kaap en Gauteng gevestig is. Die hoofkantoor is in Johannesburg.

Die hoof van die kerk is die Apostel.
Die Administrasie van die kerk word geadministreer deur 'n raad van vyf lede wat uit die Opsieners en vyf ander lede bestaan, wat vir 'n tydperk van twee jaar op die raad dien.
Die Administrateur besluit in samewerking met die Raad oor die aankope, verkope en verbetering van bates van die kerk.
Onder die Apostel is daar die Opsieners, wat gelykstaande is aan biskoppe in die Rooms-Katolieke en Anglikaanse Kerk. Elke gemeente word gelei deur 'n Oudste. Daar word onderskei tussen 'n Gemeente-oudste wat 'n gemeente lei en Distrik-oudste wat vir meer as een gemeente verantwoordelik is.
Evangeliste word aangestel om die evangelie te verkondig. Priesters word aangestel vir die gemeentesorg, en kan vergelyk word met ouderlinge in die Gereformeerde Kerke. Hulle moet die siekes besoek en die siele vertroos en raad gee. Alle ampsdraers vanaf die Priester na bo mag die nagmaal en doop bedien.
Die Diaken ondersteun die Priester met gemeentesorg, en staan die Evangelis by met sendingwerk.



</doc>
<doc id="28008" url="https://af.wikipedia.org/wiki?curid=28008" title="The Apostolic Church of Queensland">
The Apostolic Church of Queensland

The Apostolic Church of Queensland is 'n Australiese kerk wat ontstaan het uit die hervormingsbeweging van die Katoliek Apostoliese Kerk van die 19de eeu. Dit is in 1883 in Queensland, Australië deur H.F. Niemeyer gestig en die huidige naam is in 1911 aangeneem.

Hierdie kerk is 'n lidkerk van die Verenigde Apostoliese Kerk wat in 1956 in Düsseldorf, Duitsland tot stand gekom het.

In 1883 word H.F. Niemeyer as Evangelis na Australië gestuur deur Apostel Friedrich Krebs. Hy begin 'n klein gemeente onder Duitse immigrante in Hatton Vale. In 1886 word hy tot Apostel verordineer tydens 'n besoek aan Duitsland. Nadat Hermann Niehaus die leierskap as Hoofapostel oorgeneem het, na die afsterwe van Krebs, kom Niemeyer in stryd met Niehaus en verbreek kontak met die kerk in Duitsland. In 1911 verklaar hy onafhanklikheid.

Tydens die Eerste Wêreldoorlog word Apostel Niemeyer geïnterneer. Sy gesondheid gaan agteruit en hy sterf in 1920. Sy seun Willie Niemeyer, wat reeds in 1912 as Apostel verordineer is, neem die leierskap van die kerk oor. Vanaf 1918 word alle dienste van die kerk in Engels gehou. In daardie tyd word die amp van Profeet ook afgeskaf.

Willie Niemeyer is opgevolg deur Emil Zielke wat in 1961 twee Apostels verordineer het. Hierdie Apostels is Arnold Edward Zielke (1905–1988) en Arnan Niemeyer (1908–1995). Die kerk is in twee distrikte verdeel, die Noordelike en Suidelike Distrikte. In 1977 volg Meryn Zischke (1927–1988) Arnan Niemeyer as Apostel op. Albei Apostels sterf skielik in 1988 en die Europese Apostels van die Federasie het nuwe opvolgers aangewys. Op 23 September 1990 word Oudste Kenneth Dargusch van Suid-Queensland en Priester Clifford Flor van Noord-Queenslland in die Hatton Vale Sentrale gemeente in die teenwoordigheid van 2000 lidmate verordineer.

Die Suidelike Distrik bestaan uit 11 gemeentes wat deur Apostel Kenneth L. Dargusch vanaf Haton Vale geadministreer word. Die Noordelike Distrik bestaan uit 16 gemeentes en word gelei deur Apostel Clifford Flor van Bundaberg.

In 1990 is 'n sendingstasie in die Filippyne onder die naam United Apostolic Church of the Philippines begin met 19 gemeentes in drie distrikte.

The Apostolic Church of Queensland het in die laaste jare ekumeniese bande begin soek met ander kerke. In 1956 het hierdie ekumeniese bande gelei tot die formasie van 'n internasionale organisasie van kerke wat afgestig het van die Nuwe Apostoliese Kerk. Hierdie liggaam staan bekend as die Verenigde Apostoliese Kerk.

In die laaste per jaar was gesprekke met die Nuwe Apostoliese Kerk aangeknoop maar sedert 4 Desember 2007 is hierdie gesprekke effektief opgeskort na opmerkings wat Distriksapostel Drave van die Nuwe Apostoliese Kerk gemaak het ten opsigte van voormalige Assistent Hoofapostel Peter Kuhlen 

In 1970 is die leringe van die kerk deur die Apostels hervorm. In 1984 is 'n kort kategisme uitgegee getiteld "Book of Faith". Hierdie kategisme is sedertdien hersien. In 1990 het die Europese vennote van die kerk begin om vroue te verordineer. Die Australiese kerk, en die Suid-Afrikaanse Apostoliese Kerk – Aposteleenheid het nie gevolg nie. Daar is ook verskille in leringe en liturgie met die Europese vennote.

In die Suidelike halfrond word daar meer klem geplaas op die lering van die bediening van die Apostel en belangrikheid van die Apostel vir saligheid. Die lering van die Priesterskap van alle gelowiges word verwaarloos.



</doc>
<doc id="28011" url="https://af.wikipedia.org/wiki?curid=28011" title="Verenigde Apostoliese Kerk">
Verenigde Apostoliese Kerk

Dit is 'n groep onafhanklike kerke wat saamgegroepeer is, met gemeenskaplike bande in die herlewings beweging van die Katoliek Apostoliese Kerk in die 19de eeu, wat in Engeland en Skotland begin het.

In 1907 het die Nuwe Apostoliese Kerk ontwikkel vanuit die Hersteld Apostolische Zendingkerk in Nederland en die Allgemeine Christlich-Apostolische Mission in Duitsland. Aan die hoof van hierdie kerk was Hermann Niehaus met die amp van Hoofapostel. Verskeie skeurings het ook sedertdien voorgekom. Hierdie skeurings was as gevolg van die Hoofapostels se siening dat hy aangestel is oor al die ander Apostels in die kerk. Van die Apostels het geglo dat daar geen grondige bewys vir hierdie bewerings deur die Hoofapostel bestaan het nie.

Hoofapostel Niehaus was meer gelei deur sy emosies, drome en visioene na 1914 en dit het daartoe gelei dat Apostel Brückner die verteenwoordiger geword het vir die wat griewe gehad het teen die Hoofapostel en sy self-aanbidding. Dit het gely tot die uitsluiting van Brückner en 'n paar duisend van sy volgelinge in 1921. Hulle het die Reformiert Apostolischen Gemeindebund gestig.

Die grootste skeuring in die Nuwe Apostoliese Kerk het in 1954 in Switserland en in 1955 in Duitsland plaasgevind toe van die Apostels in opstand gekom het teen die Boodskap van Bischoff. Hierdie lering is in 1951 deur die Hoofapostel J.G. Bischoff ingevoer, waarin hy 'n openbaring ontvang het dat die wederkoms sal plaasvind voordat hy sterf. Alle ampsdraers wat nie hierdie "boodskap" verkondig het nie is van hulle verantwoordelikheid onthef, en uit die Nuwe Apostoliese Kerk uitgesluit. Hoofapostel Bischoff is in 1960 oorlede sonder dat sy "boodskap" vervul kon word.

Die groep bestaan uit nege ledekerke en is gestig in 1956 in Düsseldorf, Duitsland. Die lede kerke is:


Sedert 1994 is die Reformiert-Apostolische Gemeindebund van die voormalige Duitse Demokratiese Republiek geinkorporeer in die Apostolische Gemeinschaft van Duitsland.

Die Verenigde Apostoliese Kerk word tans deur 10 Apostels gelei gely:

Die Brasiliaanse gemeentes is in 2002 gesluit. Geestelik is hy ook verantwoordelik vir die Duitse gemeentes in die Saarland, alhoewel hierdie gemeentes nog steeds deel is van die Duitse organisasie. Die klein gemeentes in Los Angeles, VSA en Buenos Aires, Argintinie bestaan nie meer nie. Die Filippynse gemeentes is deur die Australiese kerk gestig. Na die dood van Apostel Vanathaian is die Indiese gemeentes versoek om by ander kerke aan te sluit.

Die kerke in die Noordelike halfrond verskil nie baie verskille in teologiese en organisatoriese sake nie. Die verskil met die Suidelike halfrond is groter.

Tydens die 1950's en die vroeë 1960's was die leringe van die Verenigde Apostoliese Kerk soortgelyk aan die Nuwe Apostoliese Kerk. Belangrike wysigings is gemaak en daar is gepoog om terug te keer na die oorspronklike leerstellings van die Katoliek Apostoliese Kerk.

In 1956 is die eerste Kategisme voltooi. Dit is in 1984 en in 1991 hersien en die "Book of Faith" het al twee uitgawes gehad. Die gedeeltes oor die sakramente is in Julie 2005 opgedateer. Die geloofsbelydenis is ook reeds verander. Vanaf 1956 tot 1984 was 'n gemodifiseerde Nuwe Apostoliese geloofsbelydenis gebruik met 9 artikels. Dit was later verkort tot 6 artikels. Tans word die ekumeniese weergawe van die Apostoliese Geloofsbelydenis gebruik, sonder enige aanpassings.

Lidmate van die Verenigde Apostoliese Kerk sien hulself as deel van die Een, Heilige, Katoliek en Apostoliese Kerk. Dit is noodsaaklik om gedoop te word, maar dit is nie meer noodsaaklik om die verseëling te ondergaan nie. Die doop van ander kerke word ten volle erken, net solank dit gedoen is in die naam van die Drie-eenheid. Die Europese lidkerke is besig om ekumeniese betrekkinge op te bou op plaaslike en streeks vlakke.

Die woord "apostolies" verwys na die bediening van Jesus Christus. Die woord "apostel" is afkomstig van die Griekse woord "apóstolos", wat beteken "iemand wat gestuur is met 'n boodskap". Die woord "Katoliek" (universieel) kan slegs in 'n demonasiele term verstaan word, so ook moet die woord "apostolies" (gestuur) verstaan word. Jesus Christus het sy dissipels gestuur om die evangelie te predik. "Apostolies" beteken nie om af te sonder van ander denominasies af nie, maar in verband met die onderrig van die apostels.

Die Verenigde Apostoliese Kerk erken die bediening van die Apostel as die hoogste outoriteit of verantwoordelikheik en onderrig. Dit is nie noodsaaklik vir saligheid nie. Die titel is nie 'n aanduiding van eksklusiviteit nie, maar beskryf 'n diens gewy en verordineer deur Christus. Dit bestaan potensieel in die hele kerk van Christus, slefs waar die titel nie gebruik word nie. Alle ander bedieninge is veronderstel om verordineer te wees deur Christus direk en is nie afhanklik van die bediening van die Apostel nie. Die algemene priesterskap van alle gelowiges word meer populer. Behalwe vir die Apostels is daar Biskoppe, Ouderlinge, Pastore, Evangeliste, Priesters en Diakens.

In 2003 het die Europese Apostels besluit om vroue te verordineer, en in 2004 is die eerste drie vroue Diakens verordineer in Duitsland. In Nederland is die eerste vroulike Priesteres ook al veroredneer deur Apostel Den Haan. In Duitsland is die eerste vroulike Priesteres 2009 al verordineer deur Apostel Groß. In Augustus 2009 is die Priesteres Ineke Ras uit die gemeente Enkhuizen, Nederland as die eerste vroulike Pastore en gemeente voorganger verordineer.

Die Verenigde Apostoliese Kerk erken en bedien drie sakramente. Die doop, nagmaal en verseëling. Dit word beskou as drie verskillende beelde van die goddelike verlossing.

Die Verenigde Apostoliese Kerk streef Ekumeniese betrekkinge na.

Sedert die 1990's is ekumeniese bande met die Nuwe Apostoliese Kerk opgebou. Apostel Den Haan het aangekondig dat hy alle betrekkinge opskort met ingang van 4 Desember 2007 na opmerkings wat gemaak is oor die stigterslid van die Verenide Apostoliese Kerk, die voormalige Assistent Hoofapostel Peter Kuhlen, deur Distriks Apostel Walter Drave van die Nuwe Apostoliese Kerk, tydens 'n Infromasie Sessie. 



</doc>
<doc id="28013" url="https://af.wikipedia.org/wiki?curid=28013" title="Graaf (werktuig)">
Graaf (werktuig)

'n Graaf is 'n werktuig wat ontwerp is vir om in die aarde te grawe. Die eerste grawe was uit gekerfde hout vervaardig. In die tydperk van die Sumeriërs is ystererts gebruik om 'n skerper en meer doeltreffender punt te maak. Voor die vervaardiging van metaalgrawe was die gebruik van 'n graaf nie 'n uiters doeltreffende manier om aarde te verskuif nie, maar met die koms van die ystergraaf het grootskaalse konstruksie (gepaard met die nodige aantal werkers) 'n moontlikheid geword.

Die graaf se naam dui op die funksie van die graaf: om in die aarde te grawe. Die woord kan ook gebruik word om 'n hoeveelheid aan te dui ("twee grawe sand") of verwys na die lengte van 'n graafblad ("hy spit twee grawe diep").

Grawe word in verskillende groottes en vorms vervaardig, afhangende van die spesifieke funksie wat verlang word.

Die algemene tuingraaf het tipies 'n lang handvatsel met 'n breë blad en het 'n vastrapplek vir die voete bo-aan (waarmee die graaf in die grond gedryf word). 'n Ierse graaf se ontwerp is baie dieselfde, maar dit het 'n minder brëeblad en dus 'n meer reghoekige vorm.


</doc>
<doc id="28020" url="https://af.wikipedia.org/wiki?curid=28020" title="Tim O'Reilly">
Tim O'Reilly

Tim O'Reilly (Iers-Gaelies: "Tadhg Ó Raghallaigh", 1954) is gebore in Cork, Ierland. Hy is die stigter van O'Reilly Media (voorheen O'Reilly & Associates) en ondersteuner van die vrye sagteware en oopbronbewegings.

O'Reilly was aanvanklik geïnteresseer in literatuur maar het na hy sy BA graad "cum laude" aan die Harvard Kollege in 1975 in die Klassieke behaal het, het hy betrokke geraak by die uitgee van rekenaarhandboeke. Hy beskryf sy maatskappy nie as 'n boek- of aanlynuitgewery of as 'n konferensie-organiseerder nie (alhoewel sy maatskappy al drie doen), maar as 'n tegnologie-oordragmaatskappy wat, "die wêreld verander deur die kennis van innoveerders te versprei." O'Reilly is op die Raad van CollabNet, en was of die raad van Macromedia tot hul 2005 samesmelting met Adobe. In Maart 2007, het hy MySQL AB se Raad van Direkteure aangesluit.

In 2001 was O'Reilly betrokke by 'n dispuut met Amazon.com, en het 'n leidende rol gespeel in regsaksie teen Amazon se eenklik-patent, en spesifiek Amazon se gebruik van daardie patent teen sy mededinger barnesandnoble.com. Die protes het geëindig met O'Reilly en Jeff Bezos se besoek aan Washington, D.C. ten einde te steun te werf vir patenthervorming.

In Desember 2006 het O'Reilly se uitgewery $10 000 aan Creative Commons geskenk, as deel van sy bevordering van die vry-kultuurbeweging.



</doc>
<doc id="28021" url="https://af.wikipedia.org/wiki?curid=28021" title="Toxandrië">
Toxandrië

Toxandrië ("Texandrië", soms ook "Taxandria") is die klassieke naam van 'n gebied tussen die Maas- en die Skelderiviere in die huidige Nederland en België. Die naam is warksynlik afgelei van die Latynse woord "Taxus" (taksishout). Die gebied kom grootliks ooreen met die voormalige stamgebied van die Eburone. Daar word gemeen dat Eburone beteken 'taksis boere' (eibe = taksis + boere). Die Saliese Franke wat hulle in die 4de eeu daar gevestig het, het bekend geword as die Toxandriërs. Hierdie stamme het geboorte gegee aan die Merowingiese dinastie van die Frankiese Ryk, wat oor groot dele van Wes-Europa sou heers insluitend die moderne Frankryk.

In hierdie tydperk is talle sogenaamde "barbaarse stamme" wat tydens die Volksverhuising uit Skandinawië getrek het die naam Germaane (Latyn "Germanicus") deur die Romeine gegee. Teen die 1ste eeu v.C. het die Germane reeds uitgestrekte dele van sentraal en westelike Europa beset.

As gevolg van die voortdurende strooptogte wat die stamme uitgevoer het, het hulle in aparte stamme verdeel en na verskillende gebiede getrek. In die middel van die 3de eeu het twee lede van die stamkonfederasie wat as die Franke bekend gestaan het, die Saliërs en die Ripuariërs, die Romeinse Ryk begin binnedring in die omgewing van Mainz maar is gou deur Keiser Probus teruggedryf. Ondanks die terugslag het die skuiwe teen die steeds Romeinse heersers wat al hoe meer aan die agteruitgaan was gelei tot 'n vredesverdrag met Keiser Julian in 358. In terme van die verdrag is Toxandrië aan die Saliërs oorhandig Romeinse bondgenote geword en troepe vir die keiserlike leër verskaf. Hierdie entente sou vorm gee aan beide die Saliese taal en reg wat gelei het tot die 6de eeuse Saliese Reg wat in Latyn verwoord is. Die Ripuariërs het in 'n strook tussen die Ryn en die Maas gaan woon en het soos die ander migrerende stamme nie 'n permanente alliansie met die Saliërs in Toxandrië gevrom nie.

In die jare wat sou volg het die Toxandriërs nie aangehou om gesamentlik van een plek na die ander te trek soos die ander Germaanse stamme nie, maar het begin om hulle grondgebied uit te brei. Die Romeine is gou weer aangeval met die opkoms van die eerste sterk leier Merovech, na wie die Merovingiese dinastie sou vernoem word. Vernaamlik sy seun, Childeric I het verder ooreenkomste aangegaan wat die Franke se grondgebied uitgebrei het terwyl hulle die Romeine gehelp het om verskeie invallers in die omgewing van Orléans en Angers te verdryf. In die jare wat daarop gevolg het, het Childeric se seun Clovis I ontluik as die dominante mag wat die Frankiese stamme sou verenig en dele van hedendaagse Duitsland tot sy koninkryk sou toevoeg en vorm sou gee aan wat hedendaagse Frankryk sou word.



</doc>
<doc id="28024" url="https://af.wikipedia.org/wiki?curid=28024" title="Chlodio">
Chlodio

Chlodio (? c. 448), (ook bekend as "Clodio", "Cloio", "Chlogio" of "Chlodian VI"), was 'n belangrike krygsheer van die Saliese Franke c. 428 en word gesien as 'n Langhaar-Koning van die Merowingiese dinastie. Volgens legende was hy die seun van die Koning Pharamond.

Volgens die "Historia Francoru" van Gregorius van Tours was Chlodio uit Thüringen afkomstig. Hy het 'n burg in Dispargum aan die grens van die toenmalige Thuringe gehad. Op grond van 11de eeuse bronne kan Dispargum aanvaarbaar geïdentifiseer word met die palts in Duisburg.

Chlodio het in 432 gesante na die Romeinse stede Kameryk en Doornik gestuur. Hy het weldra 'n gebied tot aan die Somme beset en die stad Doornik 'n hoof Frankiese setel gemaak. Omstreeks 448 is hy deur die Romeine verslaan naby Atrecht in Artesië. Ondanks die nederlaag het die gebied van die huidige België en Noord-Frankryk tot aan die Somme onder sy gesag. Chlodio het 'n bondgenoot van die "Magister militum" Aetius geword; maar hy het egter kort daarna gesterf. Hy is opgevolg deur Merovech, wat vermoedlik sy seun was.



</doc>
<doc id="28026" url="https://af.wikipedia.org/wiki?curid=28026" title="Merovech">
Merovech

Merovech (Latyn: "Meroveus" of "Merovius"; ) is die legendariese stigter van die Merowingiese dinastie van die Saliese Franke, wat later die dominante Frankiese stam sou word. Die naam is 'n gelatiniseerde vorm van die Oud-Hoogduitse eienaam "Marwig", letterlik "beroemde geveg" (cf. "māri" "famous" + "wīg" "fight").

Baie min is oor Merovech geskryf in die latere geskiednis van die Franke. Gregorius van Tours noem hom slegs een keer as die vader van Childeric I terwyl hy ook sy afkoms van Chlodio betwyfel. Dit is moontlik te wyte aan 'n legende waaroor Fredegar verslag gedoen het. Die Kroniek van Fredegar brei op die verwysing van Gregorius uit deur by te voeg dat Merovech die seun van die Koningin, naamlik Chlodio se vrou was; maar dat sy vader 'n seegod was, bistea Neptuni. 

Geen ander geskiedkundige bewyse bestaan dat Merovech ooit geleef het nie. Sommige navorsers wys daarop dat Merovech moontlik die naamgenoot van 'n god of halfgod was wat deur die Franke vereer is voor hulle hulle na Christenskap bekeer het. Daar is ook al voorgestel dat Merovech verwys of herinner aan die Nederlandse rivier Merwede, vandag deel van die Ryn-Maas-Skelde-delta, maar histories 'n sytak van die Ryn, in die omgewing waar die Saliese Franke volgens Romeinse geskiedenis eens geleef het. 'n Ander teorie wil dit hê dat die legende nodig was om om 'n mitologiese geskiedenis te skep om die snelle opkoms van die Frankiese heerskappy in Wes-Europa te ondersteun.

Volgens nog 'n legende is Merovech verwek toe Pharamond se vrou 'n "Quinotaur", 'n seemonster, aangetref het wat van vorm kon verander terwyl dit besig was om te swem. Hoewel dit nooit eksplisiet gestel is nie is dit geïmpliseer dat die seemonster Merovech verwek het. Die legende is deur Fredegar opgeskryf in die 7de eeu. Die legend is waarskynlik 'n volksetimologiese uitvinding wat moes dien om die Saliese Franke se oorsprong as seekusbewoners te verklaar en kan ook op die naam self gegrond wees. Die "Mero-" of "Mer-" element in die naam suggereer 'n see of oseaan (vergelyk Latynse "mare," of die moderne woorde meer en meermin ens.). 

Die eerste Frankiese koninklike dinastie, die Merowinge is na Merovech vernoem.

Merovech was moontlik die vader van Childeric I wat hom opgevolg het.



</doc>
<doc id="28027" url="https://af.wikipedia.org/wiki?curid=28027" title="Childeric I">
Childeric I

Childeric I (c. 437– c. 481) was die Merowingiese koning van die Saliese Franke van 457 tot met sy dood in 481. Hy was die vader van Clovis.

Childeric I het volgens oorlewering sy vader Merovech as koning opgevolg, tradisioneel gedateer in 457 of 458. Met sy Frankiese krygsbende is het hy sy hoofstad in Doornik gevestig op grond wat hy as 'n "foederatus" van die Romeine ontvang het. Hy het daarna vir 'n tyd lank die vrede met die Romeine bewaar.

In ongeveer 463 in Orléans, het hy saam met die Romeinse generaal Aegidius, wat in Soissons gestasioneer was, die Wesgote verslaan wat van plan was om hulle gebied langs die oewers van die Loirerivier uit te brei. Na die dood van Aegidius het hy eers "Comes" ("Graaf") Paulus van Angers, saam met 'n gemengde groep Gallo-Romane en Franke, ondersteun in die verslaan van die Gote en die buit van goedere. Odoacer het Angers gehaal, maar Childeric het die volgende dag daar aangekom en gevegte is hervat. Graaf Paulus het gesterf en Childeric het die stad geneem. Na Childeric se verowering van Angers het hy 'n Saksiese krygsbende agternagesit tot by die eilande aan die mond van die Loire aan die Atlantiese Oseaan en hulle daar verdelg. Volgens Gregorius van Tours, het hy daarna kante geruil en saam met Odoacer 'n groep Alamanni wat Italië wou binneval, gekeer. 

Hy het in 481 gesterf en is in Doornik begrawe. Hy het sy seun Clovis gelaat wat na hom Koning van die Franke geword het.

Childeric se graftombe is op 27 Mei 1653 ontdek deur 'n messelaar wat besig was met herstelwerk aan die Sint-Brice kerk in Doornik in België. Talle waardevolle voorwerpe is gevind insluitend 'n weelderig versiende swaard, 'n "torse"-agtige armband, juwele uit goud en "cloisonné" emalje met granate, goue muntstukke, 'n gou bulkop en 'n ring met die inskripsie ("van Childeric die koning"), wat die graftombe se identifikasie moontlik gemaak het. Sowat 300 goue bye is ook gevind. Aartshertog Leopold Willem, goewerneur van die Suidelike Nederlande het die vonds in Latyn laat publiseer en die skat het eers na die Habsburgs in Wene gegaan en is later aan Lodewyk XIV geskenk. Dié was nie beïndruk daarmee nie en het dit in die Bibliothèque Nationale de France laat stoor tydens die Franse Rewolusie. Napoleon was meer geïnteresseerd in in Childeric se bye toe hy opsoek was na 'n heraldiese simbool om die Bourbon fleur-de-lis te troef. Hy het dan ook Childeric se bye as simbool van die Franse Ryk gebruik.

In die nag van 5-6 November 1831 is Childeric se skat saam met 80 kg ander skatte uit die biblioteek gesteel en vir die goud gesmelt. 'n Paar stukke is teruggevind waar dit in die Seine weggesteek is, insluitend twee bye. Die rekord van die ontdekking bestaan nou egter slegs in die gravure wat tydens die ontdekking gemaak is en in 'n paar reproduksies wat vir die Habsburgs gemaak is.



</doc>
<doc id="28028" url="https://af.wikipedia.org/wiki?curid=28028" title="Fleur-de-lis">
Fleur-de-lis

Die fleur-de-lis (of fleur-de-lys; meervoud: fleurs-de-lis) is 'n gestileerde ontwerp van 'n iris of 'n lelie wat dekoratief en simbolies gebruik word.

Hoewel dit op talle Europese wapenskilde verskyn het, word dit histories veral geassosieer met die Franse monargie en hedendaags met die Spaanse monargie; die enigste oorblywende monarge van die Huis van Bourbon. Dit is 'n blywende simbool van Frankryk, maar aangesien dit met die monargie geassosieer is, is dit nie amptelik deur een van die Franse Republieke aangeneem nie. In Spanje, wat 'n grondwetlike monargie is, word die simbool met die Koning Juan Carlos I en die Koninkryk van Spanje geassosieer. In Noord-Amerika word die fleur-de-lis baie keer geassosieer met gebiede wat tevore deur Frankryk gekoloniseer is soos Quebec en Louisiana en met die Franssprekendes in ander Kanadese provinsies. Dit is ook die embleem van die Switserse Munisipaliteit Schlieren in Zürich.

Die simbool word baie keer gebruik op 'n kompas om Noord aan te dui, 'n tradisie wat deur Italiaanse seevaarder Flavio Gioja begin is.

Die letterlike vertaling van die Franse term "Fleur-de-lis" is "blom van lelie" en daar word algemeen aanvaar dat dit 'n gestileerde vorm van die spesie "Iris pseudacorus" is. Dekoratiewe ornamente wat soos die fleur-de-lis lyk het in die kunswerke van die vroegste beskawings voorgekom. Voorbeelde van vroeë gebruik sluit Mesopotamiese silinders, Egiptiese reliëfs, Myceense pottebakkery, Sassanidiese tekstiele, Galliese muntstukke, Mamelukkiese muntstukke, Indonesiese klere, Japannese embleme en Dogon-totems in. Galliese muntstukke vertoon egter die vroegste ontwerpe wat soos die moderne fleurs-de-lis lyk.

Dit is oor die eeue heen konsekwent as 'n koninklike embleem gebruik. Verskillende kulture het dit egter op verskillende maniere geïnterpreteer.

Volgens legende het die Franse monargie vir die eerste keer die fleur-de-lis vir hulle koninklike wapenskild gekies as 'n simbool van reinheid na die bekering van Frankiese Koning Clovis I tot die Christen geloof in 493. Die verhaal neem verskeie vorms aan waarvan baie verband hou met Clovis se bekering en ondersteun die aanspraak wat die gesalfde Konings van Frankryk maak dat hulle outoriteit direk van God kom sonder mediasie deur die Keiser of die Pous.

Sommige weergawes van die legende versterk die mistiek van die koninklikes deur 'n fles olie te beskryf wat van die hemel af gestuur is, moontlik gedra deur 'n duif na Sint Remigius, om Clovis as koning te salf en heilig te maak. In 'n ander weergawe het die lelie by Clovis se doop as 'n geskenk van 'n verskyning van die Maagd Maria, wat baie keer met die blom verbind word, verskyn.
Clovis se Boergondiese vrou, Clothilda, wat later Sint Clothilda sou word, speel gewoonlik 'n betekenisvolle rol in die legendes. Sowel as haar aandeel in die aanmoediging tot haar man se bekering, help haar teenwoordigheid om die belangrikheid van Boergondië se ondersteuning vir die monarg benadruk.

'n Verhaal wat minder klem op Christendom en die goddelike reg van die Franse konings plaas, vertel hoe Clovis 'n blom in sy helm geplaas het net voor sy oorwinning in die Slag van Vouillé, wat daartoe gelei het dat hy die fleur-de-lis as 'n koninklike simbool gekies het.

Deur die verbintenis met Clovis het die fleur-de-lis die simbool van al die Christelike Frankiese konings geword. Die bekendste onder hulle was Karel die Groete. Moderne navorsing het ook bevestig dat die fleur-de-lis 'n godsdienstige simbool was voor dit 'n ware heraldiese simbool was. Soos ware lelies is die fleur-de-lis met die Maagd Maria geassosieer. In die 12de eeu het Lodewyk VI en Lodewyk VII begin om die embleem te gebruik, byvoorbeeld op septers, om so hulle heerskappy met die simbool van heiligheid te verbind. Lodewyk VII het beveel dat die fleur-de-lis in die klere van sy seun Filip se kroning in 1179 gebruik word. Die oudste visuele getuienis van duidelik heraldiese gebruik dateer uit 1211: 'n seël wat die toekomstige Lodewyk VIII toon met 'n skild wat met "blomme" bestrooi is. Tot die laat 14de eeu was die Franse koninklike wapenskild "Azure semé-de-lys Or" ('n blou skild besaai met klein goue fleurs-de-lis), maar Karel V van Frankryk het die ontwerp verander van fleur-de-lis wat oor die hele skild versprei was na 'n groep van drie in ongeveer 1376. Hierdie twee skilde staan in heraldiese taal as onderskeidelik "France Ancient" en "France Modern" bekend.

Tydens die bewind van Koning Lodewyk IX (Sint Lodewyk) is daar gesê dat die drie blomblare van die fleur-de-lis geloof, wysheid en ridderlikheid verteenwoordig het en dat dit 'n teken van goddelike guns is wat aan Frankryk geskenk is. In die daaropvolgende 14de eeu, is die tradisie van die drievoudige simbolisme in Frankryk gevestig, van waar dit na ander plekke versprei het.

In 1328 het Koning Eduard III van Engeland 'n aanspraak op die Franse troon geërf en in ongeveer 1340 het hy dienooreenkomstig die "France Ancient" met die wapen van die Koninkryk van Engeland gevierendeel (waar 'n wapen georden word as gevolg van oorerwing deur die skild in vier te deel). Nadat die konings van Frankryk die "France Modern" aangeneem het, het die konings van Engeland hulle van ongeveer 1411 nageboots. Die monarge van Engeland (en later van Groot Brittanje) het aangehou om die Franse wapen te vierendeel tot 1801, toe George III amptelik sy aanspraak op die Franse troon laat vaar het.

Koning Karel VII het Johanna van Arkel se familie op 29 Desember 1429 veredel met 'n oorerflike simboliese denominasie. Die Kamer van Rekenings in Frankryk het die familie se adellike betiteling op 20 Januarie 1430 aangeteken. Die stap het die familie toegelaat om hulle van na "du Lys" te verander.

"France Modern" het die Franse koninklike standaard gebly en was met 'n wit agtergrond die Franse nasionale vlag tot die Franse Revolusie, toe dit vervang is met die driekleur wat vandag in Frankryk gebruik word. Die fleur-de-lis is in 1814 weer op die Franse vlag gebruik, maar is weereeds vervang na die revolusie teen Karel X van Frankryk in 1830. Aan die einde van die Franse Tweede Ryk is die Franse troon aan Hendrik, Graaf van Chambord aangebied. Hy wou egter net instem as die Franse die driekleur sou opsê en die wit vlag met fleurs-de-lis sou terugbring. Sy voorwaarde is verwerp en Frankryk het weer 'n republiek geword.

"France Modern" het ook op die wapenskild van provinsie Île-de-France verskyn en is byvoorbeeld op die uniforms van die plaaslike gendarmerie gebruik.

Die fleur-de-lis het prominent in die Kroonjuwele van Engeland en Skotland vertoon. In Engelse heraldiek word dit op verskillende manier gebruik en dit kan die kadensmerk van die sesde seun wees.
Die geblomde rand is reeds sedert Jacobus I van Skotland 'n belangrike deel van die Skotse koninklike wapen en vlag.

"The treasured fleur-de-luce he claims"
"To wreathe his shield, since royal James"
In Florentynse fleurs-de-lis word die meeldrade altyd tussen die blomblare vertoon. Die heraldiese wapenfiguur staan baie keer as die "Florentynse lelie" bekend om dit te onderskei van die gewone ontwerp. As 'n embleem van die stad word dit aangetref in ikone van die biskop Zenobius. Die geldeenheid van Florence, die "fiorino", is daarmee versier en dit het die voorkoms van die Hongaarse "forint" en ander "florins" bïnvloed. Elders in Italië is fleurs-de-lis vir sommige pouslike krone en wapens, Hertoë van Parma uit die Huis van Farnese en deur sommige doges van Venesië.
Die fleur-de-lis was ook die simbool van Kotromanic, 'n heersende huis in middeleeuse Bosnië na bewering ter erkenning van die Huis van Anjou, waar die blom gesien word as 'n "Lilium bosniacum". Dit is ook tussen 1992 en 1998 op die vlag van Bosnië-Herzegowina gebruik. Vandag is die fleur-de-lis 'n nasionale simbool van die Bosniakke, een van die drie Bosniese etniese groepe (die ander twee is die Serwiërs en Kroate).
Ander lande wat die simbool heraldies gebruik sluit in Serwië en Spanje ter erkenning van die Bourbons.

Die heraldiese fleur-de-lis is wydverspreid: onder die talle stede wat dit as simbool gebruik, is daar sommige waarvan die naam ook 'n verband met die woord lelie het, byvoorbeeld, Lille (Frankryk) en Liljendahl (Finland). Die verskynsel word in heraldiese taal "sprekende wapen" genoem. Dit is ook wydverspreid as dinastiese embleem gebruik: nie net vir adellike families nie, maar ook byvoorbeeld deur die Fuggers, 'n middeleeuse Europese bankierfamilie.

Fleurs-de-lis het die Atlantiese Oseaan saam met die Europeërs wat na die nuwe wêreld getrek het gereis, veral saam met die Franse setlaars, en dit word nou gebruik in die vlae van Quebec, Nova Scotia, Detroit en elders. Die Acadiana-streek en verskeie stede in suidelike Louisiana, soos Lafayette, New Orleans en Baton Rouge, gebruik ook die fleur-de-lis. So ook gebruik verskeie plekke waarvan die naam afkomstig is van een van die Franse konings; onder hulle is Koning Lodewyk ("Louis") na wie Louisville, Kentucky en St. Louis, Missouri, waar die drieblaar blom ook die samekoms van drie riviere (die Mississippi, Missouri en Illinois) simboliseer, vernoem is.

Fleurs-de-lis word in die wapens van verskeie Amerikaanse militêre eenhede gebruik. Dit simboliseer gewoonlik deelname aan die Eerste of Tweede Wêreldoorlog. In 'n paar gevalle verwys dit ook na deelname in die Amerikaanse Burgeroorlog.

In Suid-Afrika is die fleur-de-lis gebruik in die wapen van die "Colonie Kaap de Goede Hoop" om die Franse Hugenote wat hulle onder die Nederlandse bewind aan die Kaap gevestig het te simboliseer. Die wapen is later ook vir die Kaapprovinsie in die Unie van Suid-Afrika en in die Republiek van Suid-Afrika voor 1994 gebruik.

Dorpe in Suid-Afrika wat die fleur-de-lis op hulle wapen gebruik het sluit in Bethulie waar die wapen bestaan uit "skone maagd en die oop Bybel en drie Fleurs-de-lis" en die Oudfranse leuse "Garde la Foy" wat beteken "bewaar die geloof". Die beeld van die fleur-de-lis verwys na die Franse verband met die oorsprong van die sendingstasie waaruit die dorp later ontstaan het. In Kimberley se wapen is die Britse Union Jack gekombineer met elemente van die Kaapkolonie se wapen wat fleurs-de-lis ingesluit het. Die wapen word nie meer gebruik nie. In 1921 het die Kimberleyse mynmagnaat Sir Ernest Oppenheimer die fleurs-de-lis van die dorp geleen vir sy eie wapenskild. Later het hy die vestiging van die Vrystaatse dorp Welkom ondersteun en om hom daarvoor te vereer, het die Welkom-munisipaliteit fleurs-de-lis in die dorp se wapen (wat in 1965 geregistreer is) ingesluit. Die fleur-de-lis het ook voorgekom in die wapen van die Streekraad van Swellendam, wat afgelei is van die wapen van die 18de eeuse goewerneur Hendrik Swellengrebel wat die distrik gestig het.

Fleurs-de-lis verskyn ook in die "familiewapens" van bekende Afrikaanse families soos Bosman, Malan, Labuschagne, Reitz, Van der Walt en Viljoen. Daar is ook die geval van 'n afgetrede hoofregter van die Kaap, Sir Jan Truter, wat in 1821 die eerste Suid-Afrikaner was om tot ridder geslaan te word en wat deur die College of Arms (CoA 1837) 'n wapen toegeken is. Dié het bestaan uit 'n blou skild met 'n goue fleur-de-lis tussen drie silwer bokkoppe. Ook die Engels-gebore Herbert Penny, wat in 1890 in die Kaap aangekom het, het ses goue fleurs-de-lis op 'n rooi veld in sy wapenskild gehad. Sy seun het die wapen in Suid-Afrika laat registreer en dit is sedertdien oorgeërf deur klein- en agterkleinkinders. Deur die insluiting van die Hugenote kruis het Suid-Afrika se voormalige Staatspresident FW de Klerk se wapen ook fleurs-de-lis ingesluit.

Die simbool word ook deur skole soos Hoërskool Parrow, Hoërskool Labori in die Paarl, Hugenote Hoërskool en Die
Laerskool Hugo Rust in Wellington, en St Albans Laerskool gebruik. In KwaZulu-Natal verskyn dit op die wapen van die hoërskool Hilton College. Dit verskyn ook op die wapen van die Wellington Tennisklub.

'n Fleur-de-lis is ook al in militêre verband in Suid-Afrika gebruik, soos byvoorbeeld in die wapen van die Reitz Kommando. Die Swellendam Kommando het uit 'n skild met 'n goue fleur-de-lis bestaan en is geleen van die dorp se wapen.

Die gebruik van vier fleurs-de-lis afgewissel met vier pêrels om 'n heraldiese kroon te vorm is 'n Suid-Afrikaanse innovasie. Fleurs-de-lis is ook al met akkers en proteas gekombineer om krone te vorm. In die Hugenote kruis, 'n 17de eeuse protestante simbool, word 'n Maltese kruis, of soms 'n Moline-kruis met fleurs-de-lis in die hoeke en 'n duif wat neerdaal gekombineer. Die element word soms in Suid-Afrika gebruik om Franse Hugenote afstamming aan te dui en is in die wapen van die voormalige Wellington-munisipaliteit gebruik.

Vandag word die fleur-de-lis in 'n wye reeks omstandighede as 'n dekoratiewe element gebruik. Dit word in juweliersware as 'n ontwerpselement gebruik in hangertjies, ringe, juweelkrone en juweledosies. Dit vind ook toepassing in tekstielontwerpe, tasse en handsakke, muurpapier, matte, gerookte glasvensters, lampskerms en selfs tatoeëermerke. Die vorm leen hom ook goed tot gebruik in gietystervorms vir heinings, hekke en ander traliewerk. Die heining van Buckingham-paleis is byvoorbeeld daarmee versier en in New Orleans kan talle ou Franse heinings gesien word wat met fleur-de-lis element pryk.


</doc>
<doc id="28032" url="https://af.wikipedia.org/wiki?curid=28032" title="665">
665

Die jaar 665 was 'n gewone jaar wat volgens die Gregoriaanse kalender op 'n Sondag begin het. Dit was die 65ste jaar van die 7de eeu n.C. Soos ander gewone jare het die jaar 12 maande, 52 weke en 365 dae gehad.



</doc>
<doc id="28033" url="https://af.wikipedia.org/wiki?curid=28033" title="Aarau">
Aarau

Aarau is die hoofstad van die kanton Aargau in Switserland en het 'n bevolking van 20 043 in 2011 gehad.


</doc>
<doc id="28034" url="https://af.wikipedia.org/wiki?curid=28034" title="Nordenham">
Nordenham

Nordenham [nɔʁdənˈham] is 'n stad in die administratiewe distrik Wesermarsch (Duits: "Landkreis Wesermarsch") van die Noord-Duitse deelstaat Nedersakse met 'n oppervlakte van 87,2 vierkante kilometer en 'n bevolking van 26 193 (soos op 31 Desember 2018). Die stad is op die skiereiland Butjadingen naby die monding van die Weserrivier in die Noordsee aan die rivier se westelike oewer en teenoor die hawestad Bremerhaven aan die regteroewer geleë. Nordenham se Midgard-seehawe is die grootste Duitse hawe van sy soort in privaatbesit, terwyl die plaaslike Airbus-aanleg in die stadsbuurt Einswarden komponente vir die rompe van Airbus-stralers vervaardig.

Alhoewel die huidige stadswyk Blexen reeds sowat 1 200 jaar gelede gestig is, het die huidige stad danksy die inisiatief van die koopman Wilhelm Müller in 1908 ontstaan. Reeds in 1857 het Müller die redery "Norddeutscher Lloyd" oorreed om vee vanaf die skiereiland Butjadingen na Engeland te vervoer, en die sogenaamde "Ochsenpier" is as die eerste hawehoof aangelê wat vinnig ook deur passasierskepe op pad na Bremen en Bremerhaven gebruik is.

In 1866 het die Amerikaner Cyrus W. Field daarin geslaag om die eerste Transatlantiese seekabel tussen Europa en Noord-Amerika in bedryf te stel wat 'n telegrafiese verbinding tussen die twee vastelande geskep het. Dit was die prototipe vir die huidige onderseese kabelverbindings wat vir kommunikasie of dataoordrag gebruik word. In teenstelling met Field se prototipe beskik huidige kabels in plaas van 'n koperkern oor 'n bundel van optiese vesels wat die impulse lei. Amerikaans-vervaardigde optiese veselspoele, wat in Nordenham verwerk word, bevat kabels met 'n lengte van tot by 400 kilometer.

Die plaaslike maatskappy Norddeutsche Seekabelwerke is in 1899 as die oudste onderneming van Nordenham gestig en vervaardig tans see- en spesiaalkabels vir oopsee-nywerhede. Die maatskappy was ook by die daarstel van ARCOS-1 (die "Americas Region Caribbean Optical Ring System") betrokke, 'n optiese veselseekabel sonder versterkers wat oor 'n afstand van sowat 9 000 kilometer 24 landingspunte in 15 Karibiese lande met mekaar verbind.

Die maatskappy Kronos-Titan verwerk Ilmeniet, 'n titaanerts wat uit Suid-Noorweë ingevoer word, tot titaandioksied, 'n spierwit pigment wat vir die vervaarding van verwe, lak, kunsstowwe en spesiaalpapier benodig word.

Die Airbus-fabriek in die stadsbuurt Einswarden vervaardig in sy geoutomatiseerde aanleg 140 verskillende rompkomponente vir straalvliegtuie, waaronder ook die Airbus A380, wat via die Midgard-seehawe in spesiale reusehouers na die Airbus-fabriek in Hamburg-Finkenwerder vervoer word.

Die Midgard-seehawe met sy geriewe naby die stadsentrum is in privaatbesit en word deur die maatskappy Rhenus Midgard met 170 medewerkers beheer. Die hawe hanteer naas komponente vir Airbus-stralers ook massavrag-goedere soos steenkool, ertse en hout.




</doc>
<doc id="28035" url="https://af.wikipedia.org/wiki?curid=28035" title="Ísafjörður">
Ísafjörður

Ísafjörður (letterlik "Ysfjord") is 'n stad in die noordweste van Ysland met 'n bevolking van 2 867 mense (2008) en maak deel uit van die munisipaliteit Ísafjarðarbær met altesaam 4 098 inwoners. Die stad dien as die administratiewe en ekonomiese sentrum van die Yslandse Wesfjorde-streek.

Ísafjörður is aan die Skutulsfjörður, 'n sytak van die Ísafjarðardjúp-fjord, geleë en word omring deur die steil berghellings van die Eyrarfjall met 'n hoogte van tot 731 meter bo seevlak en die Kirkjubólsdfjall (tot 832 meter).

Die sandbank (Yslands "eyri") waarop die stad ontstaan het is verskeie kere vergroot om nuwe land aan te win. Die stadsgebied is sodoende aansienlik uitgebrei en strek tans byna van een oewer van die fjord tot die ander. As gevolg van die landwinning het ook 'n beskermde seehawe ontstaan.

Die "Landnámabók", die belangrikste historiese bron oor die Skandinawiese volksplanting in Ysland, noem Helgi Hrólfsson as die eerste Wiking-setlaar in die gebied wat hom hier in omtrent 920 gevestig het. Helgi het die Fjord Skutulsfjörður na 'n harpoen (Yslands "skutull") vernoem wat hy by die strand gevind het.

Later het Noorse en Yslandse handelaars gevolg wat tydelik in Ísafjörður gebly het. In die 16de eeu het ook Engelse en Duitse ondernemings hier handelsposte gestig. Die huise, wat tydens die Deense handelsmonopolie in Ysland aan die suidpunt van die skiereiland opgerig is, vorm vandag die seevaartsmuseum Neðstakaupstað. Hulle word as die oudste stadskern van Ysland beskou wat bewaar gebly het (die Tjöruhúsið dateer uit die jaar 1734).

Die verwerking van klipvis (gedroogde en gesoute Europese kabeljou) het in die 18de eeu die basis vir die stad se ekonomiese welvaart gevorm. in 1787 is Ísafjörður tot 'n amptelike handelsentrum verklaar, en in 1866 het die nedersetting stadstatus verkry.



</doc>
<doc id="28038" url="https://af.wikipedia.org/wiki?curid=28038" title="Stratosfeer">
Stratosfeer

Die stratosfeer is die laag in die aarde se atmosfeer (of dampkring) tussen die troposfeer en die mesosfeer. Die lae word geskei deur die tropopouse en die stratopouse, respektiewelik.

By die ewenaar begin die stratosfeer op ongeveer 17km bo die aardoppervlak (seevlak) en by die pole op ongeveer 10km. Op 'n hoogte van 50km gaan die stratosfeer oor na die mesosfeer.

Die begin van hierdie laag word - in teenstelling met die onderliggende troposfeer - gekenmerk deur 'n temperatuur wat toeneem soos die hoogte toeneem. Waar die stratosfeer oorgaan na die mesosfeer, neem die temperatuur weer af. Dit is ongeveer -50 °C by die laagste punt van die stratosfeer en tussen 0 en 30°C by die hoogste punt.

Die troposfeer en stratosfeer se samestellings verskil aansienlik. Die stratosfeer bevat meer osoon ('n vorm van suurstof) en minder waterdamp en Koolstofdioksiede as die troposfeer.

Bo in die stratosfeer vind mens 'n hoër konsentrasie osoon en dus word die gebied dan ook die osoonlaag genoem. Die toename van die temperatuur in die stratosfeer is as gevolg van die absorbering van die ultraviolet lig van die son. Die hoeveelheid straling wat deurdring verminder soos mens nader aan die aardoppervlak beweeg. Gekombineerd met die groter digtheid van die atmosfeer, skep dit 'n temperatuurdaling.


</doc>
<doc id="28042" url="https://af.wikipedia.org/wiki?curid=28042" title="Hugenotekruis">
Hugenotekruis

Die Hugenotekruis is 'n Christelike simbool wat in Frankryk ontstaan het ná die herroeping van die Edik van Nantes. Die kruis word met protestantisme geassosieer en spesifiek met die Franse Hugenote. 

Die Hugenotekruis is in 1688 deur die goudsmid Mystre van Nîmes ontwerp en deur hom vervaardig. Die kruis bestaan uit 'n Malteserkruis met vier Fleurs-de-Lis wat die arms van die kruis met mekaar verbind. Agt knoppies versier die buitepunte van die kruis se arms. Die Malteserkruis is tevore deur die "Hospitaler" Ridders van die Heilige Johannes van Jerusalem, ook bekend as die Ridders van Malta, gebruik. Die Ridders van Malta was 'n godsdienstige en Kruisvaarderorde wat in die 7de eeu in Jerusalem gestig is en in 1308 die eiland Rhodos beset het na die ineenstorting van die Kruisvaarderstate. Die orde van die Ridders van Malta is in 1530 gestig nadat Rhodos deur die Ottomaanse Turke verower is en hulle na Malta moes vlug waar hulle vir 4 eeue gewoon het - vandaar die naam "Malteserkruis".

Die Hugenotekruis is ryk aan simboliek:

Die Hugenotekruis word vandag algemeen in juweliersware gebruik of gegraveer op geboue van die Gereformeerde kerk in Frankryk. Dit is ook 'n onderdeel van die amptelike kenteken van die Gereformeerde Kerk in Frankryk. 



</doc>
<doc id="28044" url="https://af.wikipedia.org/wiki?curid=28044" title="Altes Land">
Altes Land

Altes Land is 'n landskap suid van die Elberivier in Hamburg en Nedersakse wat deel uitmaak van die oorspronklike Elbemoerasgebied (Duits: "Elbmarsch"). Die streek behels in administratiewe opsig die dorpe Jork, Samtgemeinde Lühe en Rübke, 'n stadswyk van Neu Wulmstorf in Nedersakse, asook die Hamburgse stadsbuurte Neuenfelde, Cranz en Francop.

Met sowat 14 300 hektaar se vrugteboorde is Altes Land die grootste vrugteprodusent in Sentraal-Europa, en die sowat 1 000 vrugtebedrywe se jaarlikse omset beloop meer as 250 miljoen € (2,5 miljard ZAR). Van die vrugtebome is sowat 77 persent appel- en 12,7 persent kersiebome. In die lentetyd tussen April en Mei verander die bloeityd van kersie- en appelbome die streek in 'n landskap van pers en wit kleure en lok honderdduisende besoekers, net soos gedurende die oestyd in die najaar wanneer appels, pere en pruime ryp word.

Die twee belangrikste stede in die Alte Land is Stade en Buxtehude. Stade het 'n trotse geskiedenis wat al meer as 1 000 jaar gelede begin het en was in die Middeleeue 'n belangrike Hansestad wat in die 12de eeu selfs Hamburg oortref het. Die historiese middestad het bewaar gebly en is vandag 'n belangrike toeristebestemming. Ook die vroeëre Hansestad Buxtehude, wat omtrent 1285 deur die Bremense aartsbiskop Giselbert as 'n vesting teen die Welfe gestig is en waar Nederlandse setlaars later talle kanale aangelê het, het sy Middeleeuse stadskarakter rondom sy hawe bewaar.

Die streek se naam, wat in Nederduits Olland genoem word, verwys na die vestiging van Nederlandse setlaars in die gebied. Die priester Hendrik uit Jacobswoude word volgens historiese dokumente, wat deur die Nederlandse geleerde prof. dr. Hendrik van der Linden bestudeer is, as die stigter van die kolonie beskou. Die eerste ooreenkoms met Nederlandse setlaars is in die jaar 1113 onder biskop Frederik van Bremen aangegaan. Ook die Altlandse dorp Hollern se naam is van die Hollandse immigrante afgelei. Vandag herinner 'n gedenkteken voor die St. Martini-et-Nicolai-kerk in Steinkirchen aan priester Hendrik, terwyl 'n tweede gieting van die beeldhouer Carsten Eggers se bronsbeeld uit die jaar 2001 voor die katedraal van Rijnsaterwoude in Nederland staan.

Die Alte Land word tradisioneel in drie sogenaamde Myle verdeel wat sones langs die Elbeoewer verteenwoordig. Die Eerste Myl tussen die Schwinge- en Lüheriviere is as die eerste sone ingedyk, en setlaars het hulle hier omtrent 1140 gevestig. Die Tweede Myl, waarvan die indyking teen die einde van die 12de eeu voltooi was, lê oos van die Eerste tussen die riviere Lühe en Este. Die indyking van die Derde Myl tussen Este en Suiderelbe is eers in die laat 15de eeu voltooi aangesien die gebied deur stormvloede bedreig en verskeie kere oorstroom is.

Die sones langs die Elberivier vorm die kerngebied van die nedersettings en behels die vrugbare Marschgrond. Dit word deur 'n moerasgordel begrens wat tot by die droë Geestgebied strek. Die vrugbaarheid van die streek het die ontstaan van 'n besondere plattelandse boerekultuur bevorder. Die dorpe is as sogenaamde "Marschhufendörfer" aangelê waarby die plaashuise langs die paaie opgerig is en die boerderygebiede net agter die huise begin. Tipiese argitektoniese kenmerke is ryk versierde boerehuise met pragtige pronkportale.

Die Alte Land het sedert die Middeleeue 'n selfregerende gebied gevorm. In 1885 is die Pruisiese distrik Jork gestig wat naas die Alte Land ook die stad Buxtehude en die dorp Neuland behels het. Met die ontbinding van hierdie distrik in 1932 het die gebied sy selfregerende status verloor. Die gebiede wes van die Este is by die distrik Stade ingelyf, die oostelike gebiede by die distrik Harburg. As gevolg van die Wet oor die Skepping van Groter Hamburg in 1937 is die munisipaliteite Cranz, Neuenfelde en Francop by Hamburg ingesluit en in 1938 formeel ingelyf. Die dorpe Hove en Moorende in die distrik Harburg is in 1972 by die munisipaliteit Jork ingesluit en maak nou deel uit van die distrik Stade. Vandag lê net die dorp Rübke in die distrik Harburg.


</doc>
<doc id="28046" url="https://af.wikipedia.org/wiki?curid=28046" title="Audrey Hepburn">
Audrey Hepburn

Audrey Hepburn (4 Mei 1929 – 20 Januarie 1993) was 'n Brits-Nederlandse aktrise.

Sy het in die volgende rolprente gespeel:



</doc>
<doc id="28057" url="https://af.wikipedia.org/wiki?curid=28057" title="Domein van Soissons">
Domein van Soissons

Die term Domein van Soissons verwys na 'n outonome Romeinse gebied uit die Laat-Oudheid. 

Soissons was reeds sedert 418 'n setel van Romeinse regering in Gallië. Tydens die heerskappy van die Wes-Romeinse Ryk Keiser Majorianus (457–461) het hy Aegidius tot "magister militum" van die Galliese provinsies bevorder. Teen daardie tyd was die enigste oorblywende Romeinse gebied in Gallië die Noordweste, met slegs 'n smal strook wat dit aan Italië verbind het. Toe die strook deur Germaanse stamme wat Gallië beset het geannekseer is, is Aegidius en sy burgers en die naburige Armorica van die res van die Ryk afgesny.

Aegidius was 'n bondgenoot van Childeric I, Koning van die Saliese Franke, en het die Wesgote in 463 saam met hom by Orléans verslaan. Aegidius het die gebied aanhou regeer tot met sy dood in 464. Sy seun, Syagrius, het hom daarna opgevolg. Syagrius het onder die titel "dux" (provinsiale militêre bevelvoerder) regeer. Die naburige Germaanse stamme het egter na hom verwys as "Rex Romanorum" (Koning van die Romeine), wat daartoe gelei het dat die gebied soms verkeerdelik "Die Koninkryk van Soissons" genoem word. Selfs na die val van die Westelike Ryk in 476 het Syagrius die skyn dat hy 'n Romeinse provinsie regeer het gehandhaaf.

Childeric het intussen gesterf en sy seun Clovis was nou die koning van die Franke. Clovis het aanhoudend met Syagrius oorlog gevoer en in 486 die laaste Romeinse streek waaroor Syagrius regeer het oorwin. Syagrius wou by die Wesgotiese koning Alarik II skuiling soek, maar hy is gevang en na Clovis teruggestuur wat hom in 487 tereggestel het.


</doc>
<doc id="28058" url="https://af.wikipedia.org/wiki?curid=28058" title="Hanse">
Hanse

Die term Hanse (afgelei van Oudhoogduits "Hansa" "groep, gevolg, skaar") - dikwels ook "Duitse Hanse" of Latyns "Hansa Teutonica" genoem - verwys na 'n organisasie van Noord-Duitse koopmans wat tussen die middel van die 12de en die middel van die 17de eeu bestaan het, asook na die stede wat deur hierdie verbond oorheers is. Hierdie organisasie was gemik op die versekering van 'n veilige oortog en die bevordering van gemeenskaplike ekonomiese belange veral in die buiteland.

Terwyl die terme "Hanse" en "Hanseaties" deesdae dikwels as sinonieme vir betroubaarheid, handelsetiek en internasionaliteit gebruik word (ook in die moderne toerismebedryf), was lidmaatskap in die Hanse oorspronklik beperk tot seuns van Duitse ouers wat ook volgens die Duitse reg geleef en deur hulle opleiding as koopmans die reg verwerf het om selfstandig handel met die buiteland te dryf. Die Hanse het dus eerder op 'n Middeleeuse etnies gebonde regsbegrip as op die moderne beginsels van 'n internasionale handelsorganisasie berus.

Vanaf die middel van die 14de eeu het die Koopmanshanse tot 'n Hanseverbond van stede begin ontwikkel waarin die Noord-Duitse stede saamgesluit het om die belange van hul koopmans te bevorder. Dikwels het die koopmansgildes die inisiatief geneem om handelsbetrekkinge met ander stede aan te knoop wat aan hul bewoners mag en aansien verleen het. Die klein en groot handelsverbonde van stede, wat sowel op 'n streeks- asook 'n internasionale basis gesluit is, was dus 'n tipiese kenmerk van die ekonomiese lewe in die Middeleeue.

Toe die Hanse die hoogtepunt van sy politieke, ekonomiese en kulturele invloed bereik het, was daar byna 300 hawe- en binnelandse stede in Noord-Europa lid van die Hansebond. Argeologiese vondse dui op 'n baie intensiewe handel wat die stadsbewoners groot welvaart laat beleef en orals in die Hansegebied die beskikbaarheid van 'n groot verskeidenheid handelsgoedere en verbruikersware verseker het.

Naas die stadsregte en die tipiese organisasievorms van gildes het ook die burgerlike selfbewussyn, wat in die argitektuur van openbare en sakrale geboue en versterkings tot uitdrukking gekom het, oor die hele noorde en ooste van Europa uitgebrei. Die vroeëre lidmaatskap in die Hanseverbond word nog steeds in die stadskarakter en boustyl van stede langs die Oosseekus tussen Lübeck en Danzig (Gdańsk) en tot by die Baltiese lande sigbaar.

Die Hanse se oorspronklike kleure wit en rooi kenmerk nog steeds die stadswapens van 'n groot aantal Hansestede. Met sy internasionale handelstelsel word die Hanse vandag as 'n historiese voorloper van die Europese Unie beskou. Die basis van hierdie vroeë ekonomiese gemeenskap was die ontwikkeling van 'n hoogs doeltreffende en effektiewe vervoerstelsel, veral vir die seehandel, sodat een van die destyds gebruiklike handelskepe, die 14de eeuse kogge, vanaf die 19de eeu algemeen as simbool vir die Hansebond gebruik word.

"Hansa" is 'n Oud-Germaanse woord wat reeds in die Gotiese Bybelvertaling van Wulfila voorkom waar dit "gewapende menigte" beteken. 

In die 12de en 13de eeu verwys die term in die gebiede tussen Seine en Elbe en in Suid-Duitsland sowel na 'n belasting wat deur koopmans betaal is, asook na 'n groep koopmans in die buiteland. Teen die begin van die 13de eeu het 'n sogenaamde Vlaamse Hanse in Londen bestaan wat eers as 'n gemeenskap van koopmans en later as 'n verbond van handelstede gefungeer het.

Die eerste historiese verwysing na 'n gilde van Noord-Duitse koopmans dateer uit die jaar 1267; die term is in 'n koninklike oorkonde gebruik. Later is die term ook in ander gebiede oorgeneem. Eers in die jaar 1343 het die woord "Hanse" nie meer net na 'n groep koopmans in die buiteland verwys nie, maar uitdruklik na die hele gemeenskap van Noord-Duitse koopmans.

Nadat die Hanse tot 'n verbond van handelstede ontwikkel het, word in die meeste Nederduitse dokumente na die "steden vun der dudeschen hense" ("die stede van die Duitse Hanse") verwys.

Die Hansestede was in 'n gebied geleë wat oor sewe huidige Europese lande gestrek het: Die Hanse se magsgebied het die Noord-Europese gebied tussen die Nederlandse Zuiderzee in die weste tot by die Baltiese Estland in die ooste ingesluit, en die geweste tussen die Sweedse seehawe Visby in die noorde tot by 'n lyn wat in die suide deur die stede Keulen-Erfurt-Breslau-Krakau gemarkeer was. Vanuit hierdie kerngebied het die Hanse-koopmans hul invloedsfeer in Europa steeds uitgebrei totdat dit in die 16de eeu Europese gebiede tussen Portugal in die weste en Rusland in die ooste en tussen Skandinawië in die noorde en Italië in die suide behels het en vandag oor twintig Europese lande sou strek.

Tydens sy bloeitydperk was die Hansebond in ekonomiese en politieke opsig magtig genoeg om sy belange deur middel van ekonomiese blokkades op koninkryke en vorstedomme af te dwing en in enkele gevalle selfs oorlog te voer.


</doc>
<doc id="28059" url="https://af.wikipedia.org/wiki?curid=28059" title="Otter">
Otter

Otters ("Lutrinae") is amfibiese vleisetende soogdiere. Die otter subfamilie "Lutrinae" is deel van die familie Mustelidae, en kom amper wêreldwyd voor.

Hulle kom wydverspreid oor die wêreld voor en hou hoofsaaklik in varswater, hoewel een spesie uitsluitlik en 'n paar ander gedeeltelik in die see leef. In Suider-Afrika kom 2 spesies voor, waarvan een hom daarin onderskei dat hy geen kloue het nie. Otters is roofdiere war veral vis vreet. In Europa en Suid-Amerika word hul voortbestaan ernstig bedreig. Otters (subfamilie "Lutrinae") is marteragtige roofdiere (familie "Mustelidae") wat aangepas is by ŉ leefwyse in die water. 

Hul slanke liggame en lang, dik sterte is stroombelyn, die pels is waterdig en die gehoorgang kan gesluit word wanneer die dier in die water duik, Otters lyk betreklik lomp as hulle op land beweeg, maar is rats en tuis in die water, waar die agterpote as roeispane dien. Otters swem net so as robbe en dolfyne deur sydelingse bewegings van die romp en stert, terwyl die voorpote dan nie gebruik word nie. 

Hul doeltreffende aanpassing by die waterlewe het onder meer daartoe bygedra dat otters oor feitlik die hele wêreld versprei is. AI waar otters nie voorkom nie, is Australië, Madagaskar, die Poolgebiede en op die eilande van die Stille Oseaan.

Hoewel die meeste spesies in varswater lewe, word otters ook in riviermonde of op eilande aangetref, waar hulle voedsel in die see en op die strand soek. Die voedsel bestaan hoofsaaklik uit vis, maar hulle jag ook voëls, klein soogdiere, paddas, krappe en ander waterdiere. Die Suider-Afrikaanse groototter leef hoofsaaklik van krappe. Slegs klein prooidiere word in die water gevreet. Die meeste van die voedsel word eers land toe gesleep. 

Oor die algemeen is otters alleen lewend. Sowel mannetjies as wyfies van die Europese visotters ("Lutra lutra") baken 'n terrein af wat met ontlasting gemerk word, maar dit kom wel voor dat 'n mannetjie se terrein met die van verskeie wyfies ooreenval. Die wyfies kry een keer per jaar 1 tot 5 kleintjies in 'n nes tussen die plante op die oewer. Die kleintjies is by geboorte blind en bly in die nes totdat hulle groot genoeg is om hul moeder te volg. 

Hulle verlaat die moeder eers na sowat 6 maande. Klein sowel as volwasse otters is baie spelerig. Hierdie eienskap kan nie net in dieretuine waargeneem word nie, maar ook in die natuur, waar hulle dikwels glybane oor steil oewers aan lê. Oor die gedrag van die Suid-Afrikaanse otters - die groototter ("Aonyx capensis") en die kleinotter ("Lutra maculicollis") - is nog baie min bekend, maar dit stem waarskynlik baie met die van die Europese otter ooreen. Net soos die Europese visotter en Noord-Amerikaanse otter ("Lutra" "canadensis") leef die groototter soms langs die see. 

Langs die Kaaplandse suidkus is hulle, met uitsondering van drinkwater, van slegs die see afhanklik. Verteenwoordigers In Suider-Afrika word 2 spesies aangetref, naamlik die groototter ("Aonyx capensis") en die kleinotter ("Lutra macuficollis"). Die groototter se opvallendste kenmerk is dat hy geen kloue het nie. Die 3e en 4e toon van die agterpote het egter rudimentêre kloue. 

Die groototter is bruin met wit wange, ken en keel. Die kleinotter is ook bruin, maar sy pens is ligter en hy het wit kolle op die keel. Elders is veral die visotter ("Lutra" "lutra") bekend: hy kom oor die grootste deel van Eurasië en Noord-Afrika voor. Die grootste van alle otters is die reuseotter ("Pteronura" "brasiliensis") van Suid-Amerika wat, met inbegrip van die stert, langer as 2 m kan word. 

'n Buitengewone verteenwoordiger van die ottersubfamilie is die seeotter ("Enhydra lutris"), wat in groot groepe langs die Amerikaanse weskus voorkom. Hy het hom in so 'n mate by die lewe in die see aangepas, dat hy feitlik nooit meer land toe kom nie, maar die grootste deel van sy lewe tussen drywende seewiere deurbring. Sy agterpote het tot vinne ontwikkel, maar sy voorpote lyk net so os die van ander otters. Daarmee hou hy die see-egels (seekastaiings), wat sy vernaamste voedsel is, vas terwyl hy op sy rug dryf om die prooi se pantser oop te breek. Seeotters paar pens teen pens, 'n verskynsel wat baie selde by soogdiere aangetref word.

Die voortbestaan van talle otterspesies word ernstig bedreig. In dig bevolkte lande is hul woongebied versteur en hul viswater besoedel. Vissers beskou otters as mededingers en maak nie net om die rede jag op hulle nie, maar ook omdat otterpels van ŉ goeie gehalte is. Wanneer daar met fuike vis gevang word, verdrink otters dikwels omdat hulle verstrik raak. In sommige Europese lande word die otter beskerm, maar in talle ander is dit nie die geval nie. 

In Suid-Amerika word otters bedreig veral omdat hulle ter wille van hul pels gejag word. Die reuseotter word wel beskerm, maar dit is moeilik om die beskermingsmaatreëls in die verafgeleë plekke toe te pas. Die seeotter is rondom die eeuwisseling so gejag dat daar in 1910 gemeen is dat die spesie uitgesterf het. Danksy streng beskermingsmaatreëls kom daar teenswoordig egter weer tienduisende van hulle voor.

Otters het lang, dun liggame met kort ledemate en pote met webbe. Alle otters behalwe die seeotter het lang gespierde sterte.

Hulle het 'n sagte onderpels wat bedek word deur lang haarlaag. Hierdie laag hare hou die otter droog en warm.





</doc>
<doc id="28063" url="https://af.wikipedia.org/wiki?curid=28063" title="Kapok">
Kapok

Kapok kan na een van die volgende verwys:



</doc>
<doc id="28064" url="https://af.wikipedia.org/wiki?curid=28064" title="Toetskrieket">
Toetskrieket

Toetskrieket (Engels: "Test cricket") is die krieket se langste formaat. Dit word gesien as die beste manier om die vernuf van toetsspelende lande te toets. Afgesien die gewildheid van die korter krieketformate (Internasionale eendagwedstryd en Twintig20) onder toeskouers, het toetskrieket nog steeds die hoogste aansien. Die naam "Toets" kom waarskynlik van die idee dat wedstryde "'n toets van sterkte en bevoegdheid" van die betrokke spanne is. Die woord "toets" was die eerste gebruik tussen die besoekende Engelse span teen die Australiërs in 1861/62. Die eerste amptelike toets is op 15 Maart 1866 tussen Engeland en Australië op die Melbourne-krieketveld gespeel, Australië het met 45 lopies gewen. Engeland het die tweede toets gewen met 4 paaltjies om sodoende die reeks 1-elk te deel.

Toetskrieket word tussen twee spanne van elf spelers elk oor 'n maksimum van 5 dae gespeel. Elke dag het gewoonlik 3 twee-uur sessies, met 'n 40-minute etensbreuk en 'n 20-minute teetyd.

Die span wat die loot wen kan besluit om eerste te kolf, of om veldwerk te doen. Die span wat eerste kolf, kolf totdat al 10 hulle paaltjies kantel (een laaste kolwer bly altyd "nie uit nie") of die kaptein besluit om nie verder te kolf nie (beurt gesluit verklaar). Die span wat veldwerk gedoen het moet dan kom kolf. Indien die tweede span uitgehaal word vir 200 lopies minder as die eerste span, kan die kaptein van die eerste span besluit om die tweede span weer te laat kolf (opvolg) of om die voorsprong te vergroot deur self weer te kolf.

Altwee spanne kolf twee keer in 'n wedstryd. Na die tweede kolfbeurt van die eerste span word 'n teiken gestel wat die ander span moet verbysteek om die toets te wen. As die ander span uitgehaal word voordat die teiken bereik is, wen die eerste span. Indien die tyd verstreke is op die vyfde dag en die teiken is nie behaal nie, word die toets gelykop verklaar. Indien die teiken behaal word voordat die tyd uitloop op die vyfde dag, wen die span wat laaste gekolf het met die aantal paaltjies wat oorbly. Indien die span wat laaste kolf uitgehaal word voor die tyd vestreke is, wen die eerste span met die hoeveelheid lopies wat nog behaal moes word.

Die twaalf lande met permanente toetsstatus is (hul eerste toetswedstryd in hakkies):




</doc>
<doc id="28067" url="https://af.wikipedia.org/wiki?curid=28067" title="Oorlams">
Oorlams

Oorlams (ook: "Oorlands", "Oorlans") is 'n Afrikaans-gebaseerde dialek in Suid-Afrika. Oorlams word veral in die gebied van die ou Transvaal gepraat. Dit word deur taalkundiges as 'n kreooltaal beskou. Oorlams het sommige elemente van Bantoetale. Dit is die taal van die Oorlams wat nou in Namibië bly.


Ander dialekte van Afrikaans is: Oosgrens-Afrikaans, Oranjerivier-Afrikaans en Kaapse Afrikaans.


</doc>
<doc id="28068" url="https://af.wikipedia.org/wiki?curid=28068" title="Boeremusiek">
Boeremusiek

Boeremusiek is 'n unieke vorm van instrumentele volksmusiek wat in Suid-Afrika hoofsaaklik deur Afrikaanssprekendes beoefen word. Dit dateer uit die era toe die persone wat dit beoefen het internasionaal bekend gestaan het as "Die Boere" van Suid-Afrika. Dit is informele musiek wat op 'n kenmerkende manier gespeel word en is hoofsaaklik bedoel as begeleiding vir sosiale danse. 

Die mees algemene instrumente wat in Boeremusiek gebruik word is die konsertina, kitaar, trekklavier, banjo en baskitaar. Soms word 'n klavier, kontrabas, traporrel, elektroniese klawerbord, tjello, mondfluitjie of viool ook gebruik. Enkele Boereorkeste gebruik ook 'n saag, klarinet en 'n teekis-bas.

Dansritmes wat tipies is aan Boeremusiek is die settees, polka, wals, mazurka, asook die kwadriel en die vastrap. 

Daar is tans twee organisasies wat hulle beywer vir Boeremusiek, naamlik die Tradisionele Boeremusiekklub en die Boeremusiekgilde. 

Min Boeremusieknommers is in musieknotasie beskikbaar en die musiek word maar op gehoor gespeel. Elke orkes het ook 'n unieke klank en 'n eie manier van speel. 

Tydens die 1930's het Boeremusiek 'n groot oplewing gehad. Orkeste soos die Vyf Vastrappers, Vier Transvalers, die Ses Hartbrekers het Boeremusiek op 78-spoed plaat vrygestel, wat die musiekvorm se gewildheid vinnig laat toeneem het. 

Gemoderniseerde Boeremusiek vermeng verskeie musiekvorme deur Rock, Hip-hop en Disko-ritmes en effekte saam met konsertinaklanke en Boeremusiekwysies te kombineer.




</doc>
<doc id="28079" url="https://af.wikipedia.org/wiki?curid=28079" title="Hammerfest">
Hammerfest

Hammerfest is 'n stad met 'n oppervlakte van 847 vierkante kilometer en 9 372 inwoners (2007) in die Noord-Noorse "fylke" (provinsie) Finnmark. Dit staan bekend as een van die wêreld se noordelikste stede en as die eerste nedersetting in Europa wat in 1891 elektriese straatbeligting gekry.

Hammerfest is saam met sy susterstad Vardø die oudste stad in Noord-Noorweë en het op 17 Julie 1789 stadstatus gekry. Hammerfest het sy stigting aan die natuurlike seehawe in die gebied te danke en het ondanks sy afgeleë geografiese posisie al vroeg internasionale bande gehandhaaf. In 1852 is die eerste internasionale meting van die aarde se omtrek in Hammerfest voltooi.

Hammerfest se ekonomiese basis is vissery en akwakulture, handel, dienste, toerisme en maritieme nywerhede. Sy hawe beskik oor 'n belangrike houerterminaal en dien as die basis vir die Barentssee-visseryvloot. Hammerfest het daarnaas tot 'n beduidende sentrum van die aardgas- en oliebedryf in Noord-Noorweë ontwikkel. Vandag is Hammerfest 'n internasionaal gewilde toeristebestemming en word onder meer deur die redery "Hurtigruten" se passasierskepe met die res van Noorweë verbind. Hammerfest se lughawe is een van die besigste in die land.


</doc>
<doc id="28081" url="https://af.wikipedia.org/wiki?curid=28081" title="Kunstenaarskolonie Worpswede">
Kunstenaarskolonie Worpswede

Die Kunstenaarskolonie Worpswede (Duits: "Künstlerkolonie Worpswede") was 'n lewens- en werkgemeenskap van kunstenaars wat in 1889 in die dorp Worpswede (tans Nedersakse in Noord-Duitsland), sowat 18 kilometer noordoos van Bremen, gestig is. Worpswede het sodoende die tuisdorp van beduidende impressionistiese en ekspressionistiese Duitse kunstenaars geword.

In 1889 het die kunstenaars Fritz Mackensen, Hans am Ende en Otto Modersohn hulle in die dorp Worpswede gevestig en hier 'n kunstenaarskolonie gestig. In 1893 het Fritz Overbeck en in 1894 Heinrich Vogeler by hulle aangesluit, terwyl Carl Vinnen uit Beverstedt informele kontak met die groep gehad het. Paula Becker, wat in 1901 met Otto Modersohn sou trou, het haar in 1898 in Worpswede gevestig waar Fritz Mackensen skilderlesse aan haar gegee het.

In 1895 het Heinrich Vogeler die voormalige plaashuis Barkenhoff gekoop wat hy volgens die Art Nouveau-styl omgebou het. Die Barkenhoff het vervolgens tot die sentrum van die kunstenaarsbeweging in Worpswede ontwikkel. Die eenvoudige landelike lewe en die Noord-Duitse landskapstoneel het ook skrywers soos Rainer Maria Rilke, sy latere vrou, die beeldhoueres Clara Westhoff, en Manfred Hausmann geïnspireer. Die argitek Bernhard Hoetger, skepper van die Böttcherstraße in Bremen, het in Worpswede ekspressionistiese baksteengeboue en -monumente geskep soos die Niedersachsenstein op die klein bergspits Weyerberg, wat met 'n hoogte van 50 meter bo-oor die heidelandskap van Worpswede verrys.

Die kunstenaars het veral belang gestel in die landskap se natuurlike lig, die landelike motiewe en landskapstonele, maar was ook gedryf deur romantiese verlange na die idille van die eenvoudige boerelewe in die natuur. Die kunstenaars se kunsgalerye en ateljees staan vandag oop vir besoekers, en daar woord ook gereeld uitstallings gehou.


</doc>
<doc id="28085" url="https://af.wikipedia.org/wiki?curid=28085" title="Lys van grootste sterre">
Lys van grootste sterre

Hierdie lys van grootste sterre is gerangskik volgens hul radius. Die meeteenheid is ’n sonradius (sowat 695 500 kilometer).

Die presiese volgorde van die sterre is nie honderd persent vasgestel nie:




</doc>
<doc id="28088" url="https://af.wikipedia.org/wiki?curid=28088" title="Germane">
Germane

Die Germane is 'n historiese versameling Indo-Europeessprekende etniese groepe wat uit Noordelike Europa afkomstig was en geïdentifiseer word deur hulle gebruik van Germaanse tale wat uit 'n gemene Germaanse taal ontstaan het in die voor-Romeinse Ystertydperk. Op grond van taalkundige en kulturele kenmerke word gemeen dat die Germane nou verwant was aan ander Indo-Europese groepe soos die Kelte, Slawiërs, Grieke en die Romaanssprekende groepe om die Middellandse See asook met ander meer afgeleë groepe.

Migrerende Germaanse stamme het in die Laat-Oudheid en vroeë Middeleeue oor die hele Europa versprei. Germaanse tale het dominant geword langs die Romeinse grens in wat vandag Oostenryk, Duitsland, Noordelike België en Engeland is. In die res van die (westelike) Romeinse provinsies het die Germaanse immigrante uiteindelik Latynse (Romaanse) dialekte aangeneem. Benewens die Romeinse wêreld het die Germane die hele Skandinawië bevolk, insluitend Ysland in die middel van die Noordelike Atlantiese Oseaan. Germaanse Wikings het ook Groenland ontdek en teen ca. 1000 voet aan wal gesit in Noord-Amerika.

Al die Germane is uiteindelik gekersten; ter selfde tyd het elemente van die ou Germaanse godsdienste die Christendom beïnvloed. Die Germane het 'n belangrike rol gespeel in die skep van die Middeleeuse Europese wêreld soos die Romeinse Ryk tot 'n einde gekom het. In die laat-Oudheid het 'n aantal groot Germaanse volke uit die verskillende Germaanse stamme ontstaan wat deur Europa en aangrensende gebiede getrek het. Van hulle, soos die Franke het volgens die voorbeeld van die antieke Romeine Ryke gestig wat die res van die geskiedenis dramaties beïnvloed het. Die versmelting van die Romeins-Griekse met dié van die Germane het gelei tot die ontwikkeling van 'n gemene Europese identiteit, geskiedenis, en kultuur wat oor taalgrense heen gestrek het en wat die basis vorm van die moderne westerse kultuur.

Die woord Germaan is afkomstig van die Latynse woord "Germani" wat vir die eerste keer omtrent 90 v.C. deur die Griekse filosoof en geskiedskrywer Poseidonios (135–51 v.C.) gebruik is. Die term is deur Julius Caesar in die Romeinse literatuur ingevoer om 'n groep stamme van onbekende oorsprong in noordoostelike Gallië te beskryf. Caesar het hiermee 'n onderskeid getref tussen die Germane en die Keltiese Galliërs. Verskeie etimologies verklarings kan vir die Latynse "Germani" gegee word. As 'n byvoeglikenaamwoord is "germani" eenvoudig die meervoud byvoeglikenaamwoord van "germanus" (van "germen", "saad" of "loot/uitspruitsel"), wat die sin van "verwant" of "bloedverwant" het of "outentiek". Volgens Strabo het die Romeine die term "Germani" gebruik om na die Germaanse stamme as "outentieke Kelte" te verwys. 'n Ander alternatief is dat die woord gegrond is op die Romeinse ondervinding van die Germaanse stamme as bondgenote van die Kelte. In die sin wat Julius Caesar die woord gebruik het kan dit 'n leenwoord uit Kelties wees; 'n eksoniem gegrond op die woord vir buurman of bure. 'n Derde voorstel is dat dit direk afgelei is van die naam die Hermunduri. Tacitus het voorgestel dat dit afkomstig mag wees van 'n stam waarvan die naam verander het nadat die Romeine dit aangeneem het, daar is egter geen getuienis wat die teorie ondersteun nie.

Daar is weinig bekend oor die oorsprong van die Germane, maar daar word gemeen dat hulle teen die laat Bronstydperk die suide van Swede, die Deense Skiereiland en noordelike Duitsland bewoon het. Argeologiese en taalkundige navorsing dui daarop dat 'n volk of groep volke 'n gemene materiële kultuur, die Noordelike Bronstydperk Kultuur en spesifieke Ystertydperk kulture soos die Wessenstedt- (800–600 v.C) en Jastorfkulture, gehad het in 'n omgewing wat sy middelpunt in Sleeswyk en Skandinawië gehad het tussen 1700 v.C. en 600 v.C. Die verandering van Proto-Indo-Europees na Proto-Germaans word gedefinieer deur die Eerste Germaanse klankverskuiwing (of Grimm se wet) en moes plaasgevind het toe wedersyds verstaanbare tale nog in 'n spraakbond so 'n verandering kon laat versprei. Die gebeurtenis kon tot dusver nog nie gedateer word nie.

Die presiese aard van die interaksie tussen die vollke is nie duidelik nie. Hulle is egter met mekaar verbind en beïnvloed deur streekskenmerke en migrasiepatrone wat verbind word met prehistoriese kulture soos dié van die Koepelgrafbouers (Duits: "Hügelgräberkultur"), die Urneveld- en La Tène-beskawings. Verslegtende klimaat in Skandinawië c. 850 v.C.–760 v.C. en c. 650 v.C. kon moontlik aanleiding gegee het tot migrasies na die kus van Oostelike Duitsland en verder suid tot by die Weichselrivier. 'n Noordelike uitbreiding van Hallstatt het dele van die volke in die Keltiese sfeer gebring, insluitend "nordwestblock" gebiede en die omgewing van die Elpkultuur (1800 v.C. – 800 v.C.). In ongeveer dié tyd het die kultuur beïnvloed geraak deur Hallstatttegnieke vir die ekstraksie van yster uit moerasystererts in veenlande, wat die voor-Romeinse Ystertydperk ingelui het.

Argeologiese fondse dui daarop dat 'n relatief eenvormige groep Germane teen ongeveer 750 v.C. van Nederland tot by die Weichselrivier en in suidelike Skandinawië gewoon het. In die weste is die vloedvlaktes aan die kus vir die eerste keer bevolk soos wat die bevolking in naburige hoërliggende gebiede vermeerder het en die grond uitgeput geraak het. Teen ongeveer 250 v.C. het 'n mate van uitbreiding na die Suide plaasgevind en kon vyf groepe onderskei word: "Nood-Germane" in suidelike Skandinawië, uitgesluit Jutland; "Noordsee Germane", langs die Noordsee en in Jutland; "Ryn-Weser Germane", langs die midde-Ryn en Weser; "Elbe Germane", langs die midde-Elbe; en "Oos-Germane", tussen die middel Oder en die Weichsel. Dit kom ooreen met die taalkundige getuienis wat dui op die ontwikkeling van vyf taalkundige groepe, wedersyds gekoppel in twee stelle van twee tot vier groepe wat taalkundige innovasies deel.

Hoewel die Romeine reeds sedert die middel van die eerste millennium v.C. bewus was van die bestaan van die Germane, was hulle eerste beduidende kontak met "dié barbare" laat in die 2de eeu v.C. toe groot getalle lede van die Cimbri en Teutoni stamme die Romeinse Ryk grense oorsteek het in Gallië en suidelike Europa. In 113 v.C. het die twee stamme 'n Romeinse leër onder Gnaeus Papirius Carbo in Noricum verslaan. Dit is gevolg deur verdere oorwinnings teen Marcus Junius Silanus in suidelike Gallië in 109 v.C. en teen Mallius en Caepio by Arausio (Vandag Orange, 'n stad in die département Vaucluse in Suidoos-Frankryk) in 105 v.C. Die Teutoni het hulle tydelik in suidelike Gallië gevestig terwyl die Cimbri na Hispania beweeg het waar hulle deur die Keltibereane verdryf is. Eers nadat die twee stamme teen 103 v.C. weer bymekaar gekom en in Italia se rigting beweeg het, het Gaius Marius die Teutoni uiteindelik in 102 v.C. in Aquae Sextiae verslaan. Nadat die Cimbri daarin geslaag het om oor die Alpe te vlug het hulle ook in 101 v.C. op die Raudine Vlakte naby Vercellae verslaan en hulle leër vernietig.

Teen die tyd van Julius Ceaser vyftig jaar later het die Germane reeds gebiede wes van die Ryn en in ooste tot teen die Donau bewoon. Ceaser het 3 verskillende veldtogte teen die Germane gevoer; in 58 v.C. na 'n Keltiese versoek om hulp hom 'n verskoning gegee het, in 55 v.C. en in 53 v.C. toe hy tevergeefs die Germaanse stamme wat met Kelte in Gallië saamgewerk het agterna gesit het. Hy het egter met leë hande teruggekeer toe die Germane kontak met die Romeinse legioene vermy het. Die burgeroorlog met Pompeius sou hom egter daarvan verhinder om verder veldtogte teen die Germane uit te voer.

Eers na Augustus se oorwinning oor Antonius kon die hulpbronne en mag onder die imperiale stelsel bymekaar geskraap word om iets te doen aan die voortdurende Germaanse aanvalle. Die provinsies is herorganiseer met die vestiging van "Germania Inferior" in die noorde, oos van "Belgica" (wat rofweg ooreengekom het met die hedendaagse westelike Nederland, en Noordryn-Wesfale links van die Ryn ) en wes van die Ryn en "Germania Superior" (wat rofweg ooreengekom het met die hedendaagse westelike Switserland, die Franse Jura en Elsas gebiede en suidwestelike Duitsland) wat in die suide teen Gallië gegrens het en met "Noricum" in die ooste. In 12 v.C. het Nero Claudius Drusus "die ouere" die Ryn oorkruis om Romeinse beheer te vestig. Teen 9 v.C. het hy die noordelike grens van Romeinse Germania tot by die Elbe geskuif. Na Drusus se dood in dieselfde jaar is hy deur sy broer Tiberius vervang wat Germania deur 'n aantal legate laat bestuur het wat goeie betrekkinge met die Germane bewerkstellig het. Augustus wou op grond van die sukses ook "Germania Magna" (tussen die Ryn en Elbe) 'n provinsie van die Romeinse Ryk maak maar die plaaslike Germane was nie geïnteresseerd in die aanbod nie.

Die Ryn sou uiteindelik die oostelike grens van die twee Germania provinsies word. Met die verloop van die volgende 200 jaar was gevegte tussen die Germaanse stamme was byna so hewig soos die invalle in Gallië. Om die grens van die Ryk in die omgewing te beskerm het die Romeine 'n groot aantal vestings, die "Limes Germanicus" (Latyn vir Germaanse Grens), langs die Ryn en die Donau gebou. Die verdediging van die Germania provinsies het baie energie geverg en toe bronne elders aangewend moes word sou die Germaanse migrasies van die 4de eeu die Germania provinsies eerste oorrompel.

Die Migrasie Tydperk, wat ook die "Barbaarse Invalle" of die "Volksverhuising" genoem word, verwys na 'n tydperk van ongeveer 300 n.C. tot 700 n.C. in Europa wat die oorgang tussen die laat-Oudheid en die vroeë-Middeleeue aandui. In die tydperk het talle Germaanse stamme, moontlik as gevolg van bevolkingsdruk en invalle deur groepe uit Asië vanuit die ooste, in groot getalle in verskillende rigtings begin trek. Dit het plaasgevind teen die agtergrond van die uitmekaarval van die Westelike Romeinse Ryk; 'n proses wat waarskynlik aangehelp of versnel of ten minste beïnvloed is deur die Germaanse invalle. Die volksverhuising het Germaanse stamme of volke so ver wes as Engeland en so ver suid as groot dele van kontinentale Europa tot by die Middellandse See en selfs Noord-Afrika geneem.

Mettertyd het die instroming gelei tot invalle in ander stamgebiede en het die gepaardgaande oorloë om grondgebied toegeneem soos wat daar al hoe minder onbesette grond was. Trekkende stamme het begin om permanente nedersetting te vestig as 'n vorm van beskerming. Baie van die het onder 'n sterk leier begin uitbrei. Nederlae het of tot verstrooing of tot samesmelting met die dominante stam gelei. Duidelik herkenbare volke is in die proses gevorm. In Denemarke het die Jutte met die Dene saamgesmelt, in Swede die "Geats" met die Swede en in Engeland het die Angelle met die Sakse en ander groepe saamgesmelt om die Angel-Sakse te vorm.

Die eerste Germane om Romeinse gebied formeel binne te gaan was die Wes-Gote in 376. Die Wes-Gote het voor die Hunne weg gevlug en is deur die Romeine verdra op voorwaarde dat hulle die Donaugrens sou help verdedig. Hulle het egter gerebelleer in 376, Italië binnegeval en in 410 Rome self geplunder voor hulle na die Iberiese Skiereiland getrek het waar hulle 'n koninkryk gestig het wat vir 200 jaar sou voortbestaan. Die Wes-Gote is gevolg deur die Oos-Gote wat hulle in Italië gevestig het.

In Gallië het die Franke, 'n versameling Germaanse stamme wat net oos van die Benede-Ryn gewoon het, hulle meer geleidelik en vreedsaam in dele van die Romeinse Ryk gevestig. Die Franke het wel reeds sedert die 260's strooptogte in Romeinse grondgebied onderneem, wat hulle diep in Romeinse grondgebied geneem het voor Romeinse magte hulle weer oor die Ryn teruggedryf het. Geen groot groepe Franke het hulle op die stadium in die Romeinse Ryk gevestig nie. In 357 het die Saliese Franke daarin geslaag om 'n permanente Frankiese teenwoordigheid binne die Romeinse Ryk te bekom deur 'n verdrag met Julianus Apostata aan te gaan. Volgens die verdrag kon die Saliese Franke hulle as "dediticii" (belasting betalende landbouers) in die Skeldevallei en tussen die groot riviere, veral in Toxandrië, vestig. Die verdrag het die Franke se teenwoordigheid binne die Romeinse Ryk gewettig. Meer Franke sou oor die Ryn migreer en nadat Clovis die Franke verenig het en sy Ryk verder suid uitgebrei het sou die Merowingiese Dinastie een van die belangrikste state van die vroeë Middeleeue opbou.

Die Vandale het volgens oorlewering uit Jutland na die Oderrivier vallei migreer in ongeveer die 5de eeu v.C. Gedurende die 2de en 3de eeue n.C. het hulle langs die Donaurivier gaan woon waar hulle met invalle in die Romeinse Ryk begin het. Die woord "vandalisme" is van die stam se geweldadige optrede afkomstig. Teen die 420's het hulle groot dele van Spanje bevolk. voor hulle na Romeinse Nood-Afrika getrek het. Die Vandale se koning Gaiseric het sy hele volk in 429 oor die Straat van Gibraltar laat seil vanwaar hulle een vir een Romeinse stede aan die Middellandse See van Afrika verower het.

In 568 het die Langobarde na Italië getrek. Teen 570 is die hele gebied tussen die Alpe en die Po onder leiding van hulle koning Alboin verower. Die Langobarde het daar 'n onafhanklike koninkryk geskep wat eers in 774 deur Karel die Grote oorwin is.

Brittanje, en veral wat vandag Engeland is, is weer deur die Angelle, Sakse, en Jutte uit noordelike Duitsland en Denemarke ingeval. Daar het hulle meeste van die oorspronklike Keltiese inwoners verdryf na die uithoeke van die eiland; Cornwall, Wallis en Skotland. Die Angel-Sakse het oënskynlik anders as die Franke in Gallië min van die bestaande Romeinse stelsel gebruik en 'n geheel en al Germaanse stamregering gevestig in die plek van die Romeinse wet wat in Britannia gegeld het. Die Germane in Brittanje is eers in die 6de eeu gekersten toe Sint Augustinus deur die Katolieke kerk soontoe gestuur is.

Gelyktydig met die Germaanse volksverskuiwing het beheer deur die Romeinse Ryk in Wes-Europa geheel en al tot 'n einde gekom. Die laaste keiser in die Weste was die seun Romulus Augustulus wat in 476 deur die Germaans hoofman Odoacer dood gemaak is. Odoacer het die keiser van die Oos-Romeinse Ryk in Konstantinopel laat weet dat die Ryk net een Koning benodig het en dat hy sy verteenwoordiger in Italië sou wees. Die Romeinse Ryk van ouds was egter iets van die verlede en die nuwe Germaanse koninkryke in Brittanje, Frankryk, die lae Lande, Spanje, Noord-Afrika en Italië sou hulle min steur aan die afgeleë keiser in Konstantinopel.

Die gebiede in oostelike Duitsland wat deur die Germane verlaat is, is deur die Slawiërs bevolk wat sover wes as Boheme en die Elbebekken gaan woon het. Na die 8ste eeu sou die Germane weer van die gebiede soos Oos-Duitsland, Neder-Oostenryk en groot dele van Stiermarke en Karintië terugkry.


</doc>
<doc id="28089" url="https://af.wikipedia.org/wiki?curid=28089" title="Arbitrasie">
Arbitrasie

Arbitrasie is 'n wetlike middel om geskille tussen partye buite die hof te skik. Die partye verwys hulle geskil na 'n derde neutrale party (arbiter) en kom ooreen om hulself deur die party se beslissing te laat bind. Anders as ander middele vir die skikking van geskille (mediasie en onderhandeling) is die beslissing net soos in 'n hofgeding bindend op die betrokke partye.

Arbitrasie word meestal gebruik om kommersiële geskille op te klaar en soms om skuldverpligtinge af te dwing. In baie lande word dit ook gebruik om arbeidsgeskille, geskille tussen verbruikers en verskaffers en selfs geskille tussen familielede by te lê.

Dit is nie duidelik presies wanneer buiteregtelike formele arbitrasie begin het nie, maar dit kan met redelike sekerheid gesê word dat arbitrasie as metode vir die beslegting van geskille, formele howe voorafgegaan het. Rekords uit antieke Egipte lewer getuie van die gebruik daarvan veral ten opsigte van hul hoëpriesters en hulle interaksie met die publiek. Arbitrasie was ook baie gewild in antieke Griekeland en -Rome.

Onder die Engelse reg was die eerste wet in die verband die Arbitration Act van 1697. Arbitrasie was egter reeds 'n algemene verskynsel toe die wet uitgevaardig is. Die eerste aangetekende geregtelike beslissing wat verband hou met arbitrasie is in 1610 in Engeland gevel. Die bekende Engelse regsgeleerde uit die Elizabethaanse tydperk het ook verwys na 'n vroeëre beslissing wat gedateer het uit Koning Edward IV se heerskappy (wat in 1483 geëindig het). Vroeëre arbitrasies volgens gemenereg het die ernstige tekortkoming gehad dat enige van die partye tot die geskil die arbiter se mandaat kon terugtrek selfs al geskied dit kort voor die beslissing gevel word, gewoonlik as een van die partye begin vermoed dat die beslissing nie in sy guns gaan wees nie (In Engeland is dit deur die bogenoemde wet van 1697 reggestel).

Baie lande het aan die begin van die twintigste eeu wetgewing uitgevaardig om arbitrasie moontlik te maak en selfs te bevorder as 'n alternatief tot wat dikwels gesien word as ondoeltreffende hofstelsels.

Die groei in internasionale handel het daartoe gelei dat die arbitrasieproses baie meer gesofistikeerd geraak het. Voorheen was dit grootliks 'n ad hoc proses waar geskille tussen handelaars onder die vaandel van die lex mercatoria besleg is. Soos handel gegroei het, het die arbitrasieproses ook daarmee saam gegroei en het uiteindelik gelei tot die skep van 'n variant bekend as internasionale arbitrasie om geskille met betrekking tot internasionale handelskontrakte te besleg.


</doc>
<doc id="28094" url="https://af.wikipedia.org/wiki?curid=28094" title="Confessio Fraternitatis">
Confessio Fraternitatis

Die Confessio Fraternitatis word beskou as een van die brondokumente van die oorspronklike Orde van die Rosekruis.

Die Confessio Fraternitatis volg na die Fama Fraternitatis. Die dokument is in 1615 gepubliseer saam met twee ander brondokumente van die Orde van die Rosekruis. Al drie dokumente het die oogmerk gehad om die Europese landskap voor te berei vir 'n intellektuele revolusie en is verskeie kere in verskeie tale vertaal. Die dokumente is anoniem gepubliseer. Die outeurskap van die dokument is aan verskeie historiese figure toegeken, insluitende Francis Bacon (wetenskaplike, 1561) Francis Bacon. Johann Valentin Andrea het later in sy lewe beweer dat hy die Rosekruis dokumente as 'n grap geskryf het.

Die "Confessio Fraternitatis" het verskyn in die jaar 1615 in Latyns in 'n dokument getiteld: "Secretioris Philosophiæ Consideratio Brevio à Philippo à Gabella, Philosophiæ studioso, conscripta; et nunc primum unà cum Confessione Fraternitatis R. C.," in lucem edita, Cassellis, excudebat G. Wesselius, a 1615, Quarto." Dit was voorafgegaan deur die volgende advertensie:

"Geagte sagmoedige leser, in hierdie getuienis sal jy sewe en dertig redes vind vir ons doel en oogmerke wat jy na willekeur kan ondersoek en vergelyk met inagneming van jouself om te bepaal of dit jou persoonlik aanspreek. Toegegee, dit is geensins maklik om iemand van iets te oortuig wat nog nie sigbaar is nie. Ek neem egter aan dat ons in skaamte sal staan oor ons eie bevraagtekening wanneer alles ten volle openbaar sal word. Ons sal nou verseker die Pous as Antichris uitwys alhoewel dit voorheen oral ’n strafbare oortreding sou gewees het. Ons weet netso met sekerheid dat ons geheime van vandag in die toekoms uitgebulder sal word met ’n donderende stem. Dit, liewer leser, hoop ons van harte sal gou gebeur"

Hier volg 'n vertaling van die Confessio Fraternatis soos weergegee deur Arthur Edward Waite, 1887

Wat julle sterflinge ook al gehoor het deur die getrompetter van die FAMA R.C. (Fama Fraternitatis) aangaande ons Broederbond, moet dit nie oorhaastig glo of moedswillig betwyfel nie. Dit is Jehovah wie, siedende hoe die wêreld besig is om te verval en ’n einde nader, dit verhaas na ’n nuwe begin, deur ’n omkeer te bewerk in die natuurlike gang van gebeure, om sodoende die ondenkbare wat gesoek word met duidelike leiding en daaglikse arbeid bloot te lê. Die openbaring word aangebied aan die gewilliges en toevertrou aan die wat huiwer, sodat die oplossing vir die probleme van die menslike lewe uitkom by die goeie. Sodoende word die geweld van die onverwagte slae van Fortuna gebreek. Vir die goddeloses sal dit egter ’n bydrae wees tot hul sondes en straf.

Ons glo dat ons voldoende die aard van ons orde geopenbaar het in die Fama volgens die wil van ons geagte vader. Ons kan hiervolgens nie beskuldig word van kettery of dat ons ’n poging maak teen die gemenebes nie. Hiermee veroordeel ons beide die Ooste en die Weste (bedoelende die Pous asook Mahomet) vir hulle godslastering teen onse Heer Jesus Christus en bied ons aan die hoof van die Romeinse Ryk ons gebede, geheime en magdom skatte van goud. Tog ag ons dit nodig om ter wille van die geleerdes uit te brei, ingeval enige iets te diep, verborge of onseker is in die Fama, of indien iets vir ’n spesifieke rede weggelaat was. Ons hoop om hiermee die geleerdes verknog te maak aan ons en om dit makliker te maak om by ons toenadering te soek.

Aangaande die veranderinge in filosofie het ons (sover as wat tans nodig is) verklaar dat dit ongegrond en misleidend is. Meer nog is ons oortuig daarvan dat die huidige filosofieë besig is om ’n laaste asem uit te blaas te midde daarvan dat baie (ek weet nie hoe nie) beweer dat die filosofieë sterk en gesond is.

Maar soos wat daar gewoonlik ’n oplossing verskyn vir ’n siekte in dieselfde plek waar dit uitgebreek het, net so het daar ten midde van die ongerymdhede in filosofie die regte benadering na vore gekom. Die antwoord is voldoende aan ons Vaderland aangebied, sodat die land weer tot sy reg sal kom en vernuwing kan lei tot herstel van die wêreld.

Daar is geen ander filosofie wat alle leerareas, wetenskappe en kundigheid insluit en wat (ongeag ons ouderdom) so baie Teologie en Geneeskunde insluit met min regsgeleerdheid nie. Geen filosofie ondersoek die hemel en die aarde met so ’n deeglike analise nie, of om kortom dit te stel, wat die menslike mikrokosmos so volledig verteenwoordig nie. As die meer formele aantal geleerdes reageer op die uitnodiging van ons broederbond, dan sal hulle tussen ons meer wonders vind as wat hulle ooit gedink het, is moontlik.

Dus, om kortliks die betekenis hiervan te verklaar, dit is nodig dat ons versigtig te werk gaan om nie die verassing van ons uitdaging nie te bederf nie. Ons wil dit duidelik stel dat ons nie hierdie geheime ligtelik opneem nie. Ons wil ook nie ’n mening oordra aan die vulgêre, dat die storie handel oor hulle gekkigheid nie. Dit is geensins verspot om te aanvaar dat baie oorweldig gaan word met verstandelike konflik nie. Innerlike konflik gaan soms onvermydelik gepaard met ons mededeelsaamheid. Veral hulle, aan wie die wonders van die sesde era onbekend is of wat volgens die wêreld se opinie die toekoms dieselfde ag as die huidige en wat verhinder word deur die struikelblokke van hul tyd en soos blinde mense in die wêreld lewe, kan teen skemer niks onderskei op gevoel nie.

Nou ten opsigte van die eerste gedeelte: Ons stel dit dat die meditasie van ons Christelike vader, ten opsigte van alle onderwerpe, wat van die begin van die wêreld af ontwikkel is, voortgebring deur en bevorder deur menslike verstand, deur God se openbaring, of deur die dienste van die Engele en geeste, of deur die skerpsinnigheid van verstand, of deur die ervaring van langsame waarnemings, so groot is, dat al sal alle boeke tot niet gaan en deur God se almagtige weemoed alle geskrifte en leringe verlore gaan, voorspoed meegebring kan word daarmee deur ’n nuwe fondasie te lê vir die wetenskap en sodoende sal ’n nuwe baken van waarheid tot staan kom. Om van nuus af te begin sal dalk makliker wees as wat dit gaan neem om ’n ou ruïne af te breek en te vernietig, ten einde ’n nuwe voorportaal te bou en lig in die private kamers te laat skyn deur al die deure, pilare en om alle ander dinge in lyn te bring met die doelwit van die gebou.

Ons moet aanvaar word dat nuwelinge nie onmiddellik al ons gewigtige geheime sal begryp nie. Hulle sal stap vir stap moet vorder van die eenvoudige tot die meer komplekse en hulle sal hulle nie moet laat stuit deur moeilikhede nie.

Sal ons, nie ons vrylik berus in die enigste waarheid eerder as om deur baie paaie en labirinte te soek nie, veral as dit God behaag het om vir ons lig te werp op die sesde kroonkandelaar nie? Was dit nie voldoende vir ons om nie honger, armoede siekte of ouderdom te vrees nie? Was dit nie ’n uitstekende ding om te lewe asof jy van die begin van die wêreld af geleef het nie en steeds tot die einde daarvan sal lewe nie? Om te lewe op een plek sodat nie eens die mense wat anderkant die Ganges waag om enige iets weg te steek nie, of die wat in Peru hulle insigte van julle kan geheim hou nie? Om slegs in een enkele boek te onderskei, te verstaan en te onthou wat in alle ander boeke is ( alles wat was, nou is en nog hierna sal kom) en om vanuit die boek te leer nie? Om so te sing en speel dat in stede van klippe, jy pêrels kry, in stede van die geeste van wilde gediertes en in stede van Pluto, jy magtige prinse in die wêreld kan sag maak? O sterflinge, die raad van God en julle gemak is divers. Die het, het aangebreek om die getal van ons broederbond te vermeerder en dit wat ons met soveel vreugde onderneem het te deel, asof ons hierdie groot skat sonder meriete bekom het en sonder enige hoop of verwagting. Ons is getrou aan ons doelwit om hierdie mededeelsaamheid in werking te stel sodat nie eens weemoed of bejammering vir ons eie kinders (wat sommige in ons broederbond wel het) ons hiervan sal laat afsien nie, aangesien ons weet dat hierdie onverwagte goeie dinge nie geërf kan word nie en ook nie deur promiskuïteit oorgedra kan word nie.

As daar nou enige iemand is wat aan die ander kant wil kla oor ons diskresie, dat ons, ons skatte vrylik uitdeel sonder oordeel en nie die meer goddelike, wyse en adellike persone meer in ag neem as die gewone mense nie, dan het ons geen argument met so ’n persoon nie (want sodanige aandikking is nie sonder meriete nie). Maar als gegewe, bevestig ons dat ons op geen manier ons geheime algemene besit maak nie, alhoewel dit in vyf tale weerklink in die ore van die vulgêre. Ons weet goed dat hulle nie growwe slimmighede in beweging kan bring nie en ook omdat die waarde van die wat in ons broederbond opgeneem word nie aan hul nuuskierigheid gemeet sal word nie. Hulle sal opgeneem word volgens die reëls en beginsels van ons openbaring. Al sal die wat onwaardig is ’n duisend maal probeer en ’n duisend maal aansoek doen, tog het God ons opdrag gegee dat ons nie een te woord sal staan nie. Sodoende is ons gerig deur sy beskerming dat geen geweld ons, sy dienaars, kan benadeel nie en waarvolgens ons nie meer gesien kan word deur menslike oë nie, al het hulle ook die skerpte van ’n arend sin geleen.

Vir die res was dit nodig dat die Fama in hul moedertaal uiteengesit word sodat hulle nie beroof kan word van die kennis daarin nie. God sluit niemand (alhoewel hulle ongeleerd mag wees) uit van die geluk van die Broederbond nie. Die Broederbond is in graderings opgedeel soos die wat in Damcar is en wat ’n baie anderse politieke stelsel het as die ander Arabiere. Daar regeer slegs mense met verstand, wie, volgens die koning se toestemming, bepaalde wette maak, waarvolgens daar volgens hulle voorbeeld ’n regering ingestel sal word in Europa (volgens die beskrywing wat neergepen is deur ons Christelike Vader). Wanneer dit ten einde kom wat voorafgegaan moet word, dan sal ons trompet ten volle weerklink sonder enige ondubbelsinnigheid in betekenis. Die dinge, waaroor slegs ’n paar nou fluister en wat nou verborge is in raaisels, sal openlik die aarde vul na die vroom mense se oorvloed bespotting van die pous se tirannie en na ’n bedeesde teregwysing. Hy sal tot ’n val gebring word met geweld en geheel en al vertrap word. Sy finale val is bepaal in ’n tyd wanneer hy in stukke geskeur sal word met naels en met 'n finale kreun sal hy sy agterent sien. Hierdie is reeds ’n voldonge feit vir baie geleerdes in Duitsland, soos wat hulle bekentenis en geheime gelukwense reeds getuig.

Ons kan hier weergee en verklaar wat die hele tyd sedert 1378 (toe ons Christelike Vader gebore is) tot nou toe gebeur het met verwysing na die veranderinge wat hy beleef het in die honderd en ses jaar van sy lewe asook wat hy aan ons Vaders en aan ons nagelaat het na sy vreugdevolle afsterwe. Ons is egter genoodsaak om bondig te bly en sal nie onsself toelaat om alles nou te herhaal nie. Dit is genoeg, vir die wat nie verafsku is deur ons verklaring nie, om ’n oorsig te kry en sodoende voorbereid te wees vir die geleentheid om ons van nader by te leer ken en met ons te verenig. Waarlik, vir die wat toegelaat word om vas te hou, te lees en hulself te onderrig in die groot karakters wat die Heer God ingekerf het in die wêreld se meganisme en wat hy herhaal deur die mutasies van verskeie koninkryke, hulle is reeds ons sin. Alhoewel dit nog onbekend aan hul is; en ons weet hulle sal nie ons uitnodiging verwaarloos nie. In 'n soortgelyke wyse verafsku ons alle misleiding want ons beloof dat geen mens se opregtheid en hoop mislei sal word as hy homself aan ons bekend maak deur die seël van geheimhouding nie en wat dit nastreef om ons te ken nie. Die wat vals is en met voorwendsels kom en wat ander dinge soek as wysheid, ons getuig hier in die openbaar dat ons nie verraai kan word tot ons nadeel nie. Ons kan ook nie deur hulle geken word sonder die wil van God nie. Hulle sal verseker deelnemers wees van daardie aaklige kontaminasie waaroor ons gepraat het in ons Fama. Deur hulle skelm planne sal hulle, hulle eie graf grawe terwyl ons rykdom onaangeraak sal bly tot die Leeu herrys en hierdie as sy eie reg sal eis, ontvang en dit sal aanwend vir die vestiging van sy koninkryk.

Sterflinge, een ding moet hier vasgelê word deur ons, naamlik dat God voor die wêreld se einde bepaal het wat nou sal begin, ’n invloei van waarheid. Lig en prag soos wat hy bedoel het in die teenwoordigheid van Adam in die Paradys om die mismoedigheid van die mens te verbeter: Hiervolgens sal alle valsheid , duisternis en gebondenheid, wat bietjie vir bietjie, met elke revolusie van die aardbol wortel geskied het in die kundigheid, werke en regeringsorganisasies om sodoende die beter deel van hulle te verduister, gestaak word. ’n Ongekende aantal verskeie oortuigings, valshede en kettery ontstaan bemoeilik dit vir die slimste mense om ’n ingeligte keuse te maak. Veral omdat hulle verhinder word deur die reputasie van die filosowe en aan die ander kant deur die feite verkry deur ondervinding. Indien (so vertrou ons) dit met eensklaps verwyder word en in stede daarvan ’n enkele en soortgelyke reël ingestel word, dan sal daar inderdaad baie oorbly om voor dankbaar te wees vir hulle wat die moeite gedoen het ’n bydrae te maak. Die somtotaal van hierdie groot werk by sal toegedig word tot die geseëndheid van ons leeftyd.

Ons bely nou dat baie vername kundiges deur hulle geskrifte hierdie hervorming, wat moet kom, sal bevorder. Ons eien geensins die glorie vir onsself asof dit op ons geforseer is nie maar ons getuig saam met ons redder Christus, dat sodra die stene opstyg en hul dienste aanbied dal daar enige behoefte wees vir die uitvoerders van God se raad.

God het inderdaad reeds sy boodskappers gestuur om te getuig van sy wil en as getuies het daar reeds nuwe sterre te voorskyn gekom in Sepentarius en Cygnus. ’n Kragtige teken van sy groot raad om te bevestig dat ten spyte van alle dinge wat deur menslike intelligensie ontdek is, God hom beroep op sy versteekte kennis en ook die boek van die natuur, alhoewel dit ten volle oop staan vir alle oë en tog net deur ’n paar verstaan word.

Soos wat daar in die mens se kop twee organe is om te hoor, twee vir sig en twee vir ruik is maar slegs een vir spraak en aangesien dit ydel sal wees om spraak van die ore of gehoor van die oë te verwag, so was daar tydperke vir sig, ander vir gehoor en ander weer vir reuk en proe. Nou, is dit nodig dat in ’n kort en spoedige naderende tyd eer gegee word aan die tong. Wat voorheen gesien, gehoor en geruik was, sal nou finaal uitgespreek word. Die wêreld het die bedwelming van haar eie gif en die beker van verwarring weg geslaap en kan nou met vreugde en blydskap die sonsopkoms in die oggend met ’n oop hart, ’n skoon kop en kaal voete ontmoet.

Hierdie karakters en letters, soos God dit hier en daar ingesluit het in die Heilige geskrifte, is ook deur hom vasgelê met duidelikheid in die wonderlike werk van die skepping, in die Hemel, die aarde en in al die gediertes. Soos die wiskundige die ellips vooruit bereken, so kan ons ook afleidings maak van die struikelblokke in die kerk en hoe lank dit nog sal uithou. Van hierdie letters het ons, ons geskrewe kundigheid geleen om sodoende vir ons ’n nuwe taal te ontwerp waardeur die natuur van dinge uitgedruk kan word. Ons is dus nie elegant in ander tale nie, veral nie in Latyns nie, want ons weet op geen wyse ooreenstem met die taal van Adam en of Enog nie, maar wat besoedel is met die verwarring vanuit Babel.

Dit moet geensins nagelaat word dat alhoewel daar nog arendvere in ons pad is wat ons wel verhinder in ons doelwit, ons, ons beywer alleenlik en met volharding en sonder ophou om die Heilige Geskrifte te bestudeer. Hy wat al sy plesier in die Heilige geskrifte kry sal weet dat hy homself voorberei het op ’n uitmuntende manier om in ons Broederbond opgeneem te word, want dit is die hele som van al ons wette. Daar nie ’n karakter in die groot Wonderwerk van die wêreld wat nie ’n reg het om behoue te bly in ons geheue nie. So is die wat hulle lewe deur die Bybel laat reël die naaste aan ons en ook die meeste soos ons. Ons dring daarop aan dat hierdie samevatting van die universele wêreld, die hele tyd in hul monde moet wees. Ons verwag ook dat hulle die ware interpretasie van alle eeue in die wêreld, ordentlik sal toepas want dit is nie ons gewoonte om die goddelike orakel minderwaardig te maak nie. Alhoewel daar 'n oneindige aantal is wat dieselfde voel, is daar ook die wat moet hou by die opinies van organisasies, ander weer maak ’n sport van die Skrif asof dit ’n tablet van was is wat sonder enige oordeel gebruik kan word deur teoloë, filosowe, doktors en wiskundiges. Mag dit ons voorreg wees om te getuig, dat van die begin van die wêreld af, was daar nie ’n meer uitnemende, bewonder waardige of heilsame boek aan die mens gegee as juis die Heilige Bybel nie; Geseënd is hy wat dit besit en selfs meer geseënd is hy wat dit lees en die mees geseënde is die een wat dit waarlik verstaan want hy is die meeste soos God wat beide dit verstaan en gehoorsaam.

Wat ook al gesê is teen die Fama deur die teenstanders van die verandering van metale en die buitengewone medisyne van die wêreld, dit is nodig dat verstaan word dat dit ’n groot geskenk is van God wat ons op geen manier sal minag nie. Aangesien dit nie net kennis van die natuur bring nie, maar ook kennis na vore bring vir ’n oneindige aantal ander natuurlike wonderwerke, is dit reg dat ons met erns hierdie kennis en filosofie baasraak, nie om uitstekende slimmighede te ontlok oor die aard van metale nie maar eerder as waarneming van Natuur. Die een wat nie deur armoede, siekte of gevaar aangeraak kan word nie, sal geen behoeftes hê nie. Verhewe bo alle mense sal hy heers oor dit wat spanning, mishandeling en pyn vir ander veroorsaak en tog sal hy hom oorgee aan die nuttelose dinge in die lewe, deur te bou, oorlog te voer en te domineer, net omdat hy voldoende goud het en 'n onuitputlike bron van silwer.

God oordeel heel anders, hy verhef die laagste en werp trots in die duisternis. Hy stuur sy engele om te praat met die wat stil is maar die spraaksame dryf hy in die wildernis, die oordeel oor die Romeinse nabootser wat nou godslastering uitstort met ’n groot bek teen Christus. Hy is nog nie in die volle lig, waarvolgens die Duitsers sy grotte en ondergrondse gange ontdek het, nie. Sonder leuens sal hy die maatstaf van sy sonde vol wees en sal hy waardig gevind word vir die byl. Dus sal die dag kom wanneer die mond van hierdie slang gesluit word en sy drie dubbele kroon sal tot niet verklaar word en waarvan dinge tot meer duidelik sal wees wanneer ons ontmoet.

Ten slotte moet ons julle met erns vermaan, dat julle die meeste, indien nie almal nie, van die waardelose pseudo-chemiese boeke sal moet verwerp. Vir hulle is die ’n ywer om die Mees Heilige Drie-eenheid toe te pas op nuttelose dinge of om mense te verlei met drakoniese simbole en raaisels, of wat wins maak uit die nuuskierigheid van die goedgelowige. Ons tyd produseer baie soortgelyke mense, een van die grootstes is ’n verhoogkunstenaar, ’n man met voldoende verstand vir bedrog en sodoende meng die vyand van menslike welstand met goeie saad om sodoende dit moeiliker maak om die waarheid te glo. Waarheid self is eenvoudig en naak, terwyl valsheid trots is, gedurig lastig en gekleur is met die lushof van sogenaamde goddelike en menslike wyshede. Julle wat wys is verwerp sulke boeke en het toegang tot ons. Ons soek nie na julle geld nie, maar bied aan julle met gewilligheid ons groot rykdom. Ons verwerp nie gelykenisse nie maar nooi jou uit na ’n duidelike en eenvoudige verduideliking van al ons geheime. Ons soek nie daarna om iets van julle te ontvang nie, maar roep julle na ons koninklike huise en paleise, nie deur ons eie beweegrede nie, maar (behalwe as jy onbewus is daarvan) soos wat die Gees van God julle lei, in opdrag van die Testament van ons mees uitmuntende Vader en gedryf deur die geleentheid wat homself nou voordoen.

Wat dink julle dus, sterflinge, aangesien julle sien dat ons duidelik Christus bely, die pous vervloek die pous en verknog is aan n filosofie van waarheid. Ons lei ’n waardige lewe en roep, pleit en nooi daagliks meer, die aan wie dieselfde Lig op soortgelyke wyse verskyn het, om by ons broederbond aan te sluit. Neem in ag dat, nadat julle jul gawes oordink het en julle begrip van God se Woord gemeet het en die ongerymdhede en gebrek aan konsekwentheid geweeg het in die wetenskap, dat julle deeglik in die toekoms kan besin saam met ons oor hoe alles reggestel kan word. In samewerking met die taak van God is ons diensbaar aan die grondwet van ons tyd? Vanuit hierdie werk sal daar winste volg, sodat al die dinge wat die natuur versprei het in elke deel van die aarde eens en vir altyd aan julle uiteengesit word, tanquam in centro solis et lunæ. Julle in staat wees om duistere menslike kennis te verwerp en hul optrede te verhinder, soos byvoorbeeld die nuttelose (astronomiese) bysirkel en eksentriese sirkels.

Diegene vir wie dit genoeg is om diensbaar te wees bloot weens nuuskierigheid vir enige ordonnansie, moet nie ons heilige stilte versteur met julle lawaai nie. Dink net, dat alhoewel daar 'n medisyne is wat alle siektes kan genees, tog is daar diegene wat God wil toets en beproef wat nie aansporing sal vind met die geleentheid nie. So al was ons in staat om die hele wêreld te verryk en te onderrig, en hulle te bevry van 'n oneindige aantal swaarkry, sal ons nie blootgestel word aan enige mens tensy God dit goed vind nie. Ja, alles sal so vêr van hom wees wat teen die wil van God deel wil hê aan ons rykdom. Hy sal eerder sy lewe verloor deur na ons te soek, as om geluk by ons te vind.

Broederbond R.C.



</doc>
<doc id="28096" url="https://af.wikipedia.org/wiki?curid=28096" title="Worpswede">
Worpswede

Worpswede is 'n dorp in die distrik Osterholz van die deelstaat Nedersakse (Noord-Duitsland). Worpswede lê aan die Hammerivier noordoos van Bremen in die heidelandskap van die "Teufelsmoor". Die Weyerberg is op 'n hoogte van 54 meter die enigste bergpiek in die vlaktes van die omgewing.

Worpswede het internasionale bekendheid verwerf danksy die kunstenaarskolonie wat hier in 1889 as 'n lewens- en werkgemeenskap van kunstenaars gestig is. Die "Künstlerhäuser Worpswede" is vandag 'n belangrike Duitse instelling wat beurse aan jong kunstenaars toeken. Worpswede lok met sy natuurskoon en kulturele instellings talle besoekers en kunstenaars en is 'n belangrike ontspanningsgebied vir die nabygeleë stad Bremen.

Die huidige munisipaliteit Worpswede behels naas die oorspronklike dorp kleiner nedersettings - Hüttenbusch, Mevenstedt, Neu Sankt Jürgen, Ostersode, Schlußdorf, Überhamm en Waakhausen - wat by Worpswede ingesluit is. Die munisipaliteit het 'n oppervlakte van 76,13 vierkante kilometer en 9 376 inwoners.

Eerste menslike nedersettings in die gebied dateer uit die Bronstydperk. Die eerste historiese dokument wat na Worpswede verwys dateer uit die jaar 1218.

In die 17de eeu het Worpswede onder verskillende heerskappye gekom. Dit is vanaf 1627 deur Katolieke keiserlike troepe van die aartsbisdom Bremen geregeer, het in 1630 onder Sweedse gesag gekom en is in 1648 aan Friedrich von Hessen-Eschwege afgestaan.

Omtrent 1750 het Jürgen Christian Findorff met die drooglegging en ontginning van die moerasgebiede in die omgewing begin. In 1889 is die Kunstenaarskolonie Worpswede gestig. Sewe dorpe in die omgewing is op 1 Maart 1974 by Worpswede ingesluit.

Die Niedersachsenstein by die bergspits Weyerberg is 'n baksteenmonument met 'n hoogte van 18 meter wat - uit die verte gesien - op 'n groot arend lyk. Die monument is ter ere van soldate uit die omgewing opgerig wat in die Eerste Wêreldoorlog gesneuwel het en in 1922 volgens 'n ontwerp van die argitek Bernhard Hoetger, wat ook Bremen se bekende Böttcherstraße geskep het, as die enigste noemenswaardige groot ekspressionistiese skulptuur in Duitsland voltooi. Sy oprigting in 'n tyd van groot armoede en voedseltekorte was baie omstrede.

Die "Barkenhoff" (Nederduits, letterlik "Berkehof") was orspronklik 'n plaashuis wat in 1895 deur die Bremense kunstenaar en illustreerder van die tydskrif "Die Insel", Heinrich Vogeler, gekoop en binne enkele jare tot 'n indrukwekkende gebou in die Art Nouveau-styl omgebou is.

Die huis was binnekort die middelpunt van die plaaslike kunstenaarsbeweging en die bekende Kunstenaarskolonie Worpswede. Ná die Eerste Wêreldoorlog het die Barkenhoff as 'n gemeenskaps- en skoolhuis gedien en is later deur die "Rote Hilfe Deutschlands" in 'n kindertehuis omskep.

Een van die talle persoonlikhede, wat 'n besoek aan die Barkenhoff afgelê het, was Sonja Marchlewski, wat in 1926 Heinrich Vogeler se tweede vrou geword het. Sy was die dogter van die Poolse Marxis Julian Balthasar Marchlewski, 'n vriend en medewerker van Rosa Luxemburg en vertroueling van Wladimir Lenin. Marchlewski as ook die rektor van die Kommunistiese Universiteit van Nasionale Minderhede in Moskou en stigter van die Internasionale Rooi Hulporganisasie. Hy het Vogeler oorreed om die Barkenhoff aan die Rooi Hulporganisasie te skenk. Die Barkenhoff het tot en met 1932 'n kindertehuis gebly. Vogeler het later in die Sowjetunie in ballingskap gebly en daar sy lewe verloor.

In die volgende jare het die gebou verval en is later deur die plaaslike owerhede oorgeneem. Ná sy restourasie dien die Barkenhoff tans as 'n museum, werkswinkel en ateljee vir kunstenaars aan wie 'n beurs van die Barkenhoff-stigting toegeken is. Die gebou is in die jare 2003 en 2004 nog eens gerestoureer.

Die "Haus im Schluh" was oorspronklik 'n klein plaashuis in die heidelandskap van die dorp Lüningsee. In 1920 is die huis deur Martha Vogeler na die Schluh (Nederduits: "moerasgebied, heideveld") verskuif en met die finansiële steun van Heinrich Vogeler omgebou. Martha het destyds die Barkenhoff verlaat en met haar drie dogters Marieluise, Bettina, Martha en haar vriend Ludwig Bäumer in die Haus im Schluh ingetrek.

Die gebouekompleks bestaan tans uit drie huise met rietdakke: Die woonhuis van Martha Vogeler, die handwewery (die gebou is in 1937 uit Grasdorf na die Schluh verplaas en het as werkswinkel vir Martha Vogeler se dogter Bettina gedien) en die kleinste gebou wat tans as 'n gastehuis dien. Meubels, skilderye, etse, porselein en huisraad uit die Barkenhoff maak tans deel uit van die Heinrich-Vogeler-versameling wat deur wisselende uitstallings oor die werk van Heinrich Vogeler en kunshandwerk uit die omgewing aangevul word.

Die "Bonze des Humors" is 'n laggende Boeddha-standbeeld wat op die parkeerterrein by die Kaffee Worpswede staan. Hierdie steenmonument is net soos die kafee en die Niedersachsenstein deur Bernhard Hoetger ontwerp.

Die "Kaffee Worpswede" is 'n ekspressionistiese gebou aan die voet van die Weyerberg. Dit maak deel uit van 'n groep baksteengeboue wat ook die "Große Kunstschau" insluit en sedert 1925 as kafee en restourant dien. Tot by die 1970's het die kafee ook oor 'n hotel beskik. Die gebou het die bynaam "Kaffee Verrückt" ("Kafee Gek") gekry nadat die argitek, boumeester en kunstenaar Bernhard Hoetger begin het om 'n huis sonder bouplanne en sonder regte hoeke teen 'n koste van geskatte 100 000 Reichsmark te bou. Hoetger het hier sy kunswerke aangebied.

Die "Kaufhaus Stolte" in die Findorffstraße is die oudste winkel in die dorp met 'n byna 200-jarige tradisie. Dit was aan die Stolte-gesin, veral aan Mimi Stolte, te danke dat Worpswede van 'n onbeduidende heidedorp tot 'n wêreldbekende kunstenaarskolonie ontwikkel het. Mimi Stolte het in 1884 die kunsstudent Fritz Mackensen na die huis van haar ouers genooi waar hy 'n tyd lank gebly het. Later het hy saam met sy vriende na die heidedorp teruggekeer, en die kunstenaars het hulle permanent in Worpswede gevestig.

Die koepelvormige gebou op die Weyerberg is in 1926 deur die skrywer Edwin Koenemann opgerig. Die bekende argitek Bruno Taut het in 1921 ontwerpe vir die "Mitteldeutsche Ausstellung für Siedlung und Arbeit" in Maagdenburg in die tydskrif "Frühlicht" gepubliseer, waaronder ook 'n ateljeehuis wat Koenemann geïnspireer het.

Die "Käseglocke" ("kaasstolp") is uitsluitlik van hout gebou en is vandag 'n argitektoniese monument. Die bynaam van die gebou verwys na sy ongewone vorm.

Die stasiegebou van Worpswede aan die spoorlyn tussen Bremervörde, Osterholz en Scharmbeck - wat danksy die "Moorexpress" of "Heidesneltrein" bekendheid verwerf het - is in 1910 deur Heinrich Vogeler in die Art Nouveau-boustyl ontwerp. Vogeler het ook die meubilering, kunswerke en skilderye in die stasie ontwerp. Die Bahnhof Worpswede is in 1978 gerestoureer en in sy oorspronklike toestand herstel. Die stasiegebou huisves tans 'n restourant.





</doc>
<doc id="28102" url="https://af.wikipedia.org/wiki?curid=28102" title="Breda">
Breda

Breda is 'n stad en munisipaliteit in die Nederlandse provinsie Noord-Brabant. Die munisipale gebied het sowat 175 000 inwoners (2011) en 'n oppervlakte van 129 km². 

Die munisipaliteit Breda sluit naas die stad self ook die dorpe Bavel, Prinsenbeek, Teteringen en Ulvenhout in. Breda is geleë op die belangrike handelsweë Rotterdam - Antwerpen en Amsterdam - Utrecht - Antwerpen. Dit het ook 'n treinstasie op die nuwe hoësnelheidslyn HSL-Zuid, van Parys oor Brussel en Antwerpen na Rotterdam en Amsterdam. 

Breda beskik oor 'n historiese sentrum met talle historiese geboue. Die "Grote Markt" is die sentrale punt van die stad. Behalwe talryke kafees en restourante word hier ook die "Oude Stadhuis" en die "Grote of Onze Lieve Vrouwekerk" aangetref. Die stadskasteel uit die 17de eeu huisves die "Koninklijke Militaire Academie". Aan die suidekant van die stad is die "Kasteel Bouvigne". 

Tot 1795 was die burgers van Breda onderdane van die Baron van Breda, wat tegelykertyd Graaf van Nassau was. Die stad is sedert 1853 die setel van 'n Biskop in die Rooms-Katolieke Kerk.

Breda het 'n gewilde Eredivisie sokkerspan: NAC Breda (hierdie klub het die tweede langste naam vir 'n sokkerklub ter wêreld).

Die stad Breda se naam is ook verleen aan Bredasdorp in Suid-Afrika, wat vernoem is na Michiel van Breda.



</doc>
<doc id="28104" url="https://af.wikipedia.org/wiki?curid=28104" title="Oslo">
Oslo

Oslo (Noors: [↓ʊʂˈlʊ]) is die hoofstad van die Koninkryk Noorweë (Skandinawië, Noord-Europa) met 'n oppervlakte van 454 vierkante kilometer en 'n bevolking van 673 469 (soos op 1 Januarie 2018). Oslo is die politieke, ekonomiese en kulturele sentrum van Noorweë en sy grootste stad. Byna 'n derde van die Noorse bevolking is in die metropolitaanse gebied van Oslo gekonsentreer.

Die stad, wat deur bosgebiede en fjorde omring word, vorm 'n selfstandige "fylke" (provinsie) wat aan Akershus grens, en het uit 'n ou nedersetting ontstaan waarna daar reeds in 8ste eeuse historiese dokumente verwys is. Vanweë die opgrawing van Christelike begraafplase uit die tydperk omtrent 1000 word hierdie periode as die stigtingsdatum van Oslo beskou, en die metropool het gevolglik in 2000 sy 1000ste verjaardag gevier. Oslo is sodoende een van die oudste Skandinawiese hoofstede.

Nadat groot dele van die stad in 1624 in 'n brand vernietig is, het die Deense koning Christiaan IV die stad met steengeboue laat herbou en dit Christiania genoem. In 1878 is die stadsnaam se spelling gewysig tot Kristiania. Die burgers van Kristiania het in 1925 besluit om weer die tradisionele Noorse naam vir hul stad te gebruik.

Alhoewel die stad op dieselfde breedtegraad soos die Finse hoofstad Helsinki, Sint Petersburg in Rusland of die Alaskaanse metropool Anchorage lê, het Oslo danksy die matigende invloed van die warm Golfstroom 'n gematigde seeklimaat met dikwels warm somers en baie sonskyndae. Nogtans is die hoofstadgebied gedurende die Skandinawiese winter tussen drie en vyf maande lank met sneeu bedek, en die ski-oorde in die bergagtige omgewing van Oslo lok tussen Desember en April talle skitoeriste.

Vanweë die ekonomiese welvaart van die land en die behoefte aan bykomende opgeleide mannekrag het Oslo – net soos ander grooot stede in die land – talle immigrante gelok wat van Oslo vandag 'n baie kosmopolitiese stad maak. Volgens die jaarlikse ondersoeke van die Londense navorsingsinstelling "Economist Intelligence Unit" wat die prysvlak van goedere en dienste in belangrike metropole ranglys is Oslo sedert 2006 egter ook die duurste hoofstad ter wêreld.

Die boogvormige stadsgebied van Oslo is teen die noordelike ent van die Oslofjord geleë. Danksy die strategiese ligging tussen die see, die uitgestrekte gebiede in die noorde en die paaie wat vanuit die suide oor die Ekeberg-bergpiek na die stad loop, het Oslo sedert sy stigting 'n natuurlike knooppunt in die klein keteldal Oslogryta gevorm. Die stadsentrum in die keteldal, wat in weerkundige opsig soms deur uiterstes soos baie warm somers en bitter koue winters gekenmerk word, word deur bergrûens en mere omring. Die Oslofjord is net soos die mere van die omgewing 'n gewilde ontspanningsgebied vir die hoofstadbewoners.

Die landskap Nordmarka in die noorde word deur bos- en watergebiede gekenmerk, en mere soos Bogstadvannet, Sognsvann en Maridalsvannet in die vallei Maridalen (die grootste met 'n oppervlakte van 3,91 vierkante kilometer) staan bekend vir hulle natuurskoon. "Oslo Golfklubb", die eerste Noorse gholfklub wat in 1924 gestig is, is aan die suidoewer van die Bogstadvannet geleë. Die altesaam 343 mere in die stadsgebied is 'n belangrike bron van drinkwater.

Die Nesodden-skiereiland, wat teenoor Oslo lê, strek ver uit in die Oslofjord. Malmøya is met 'n oppervlakte van 0,56 vierkante kilometer die grootste van die sowat veertig eilande in die stadsgebied van Oslo, terwyl 'n baie groter aantal eilande in die Oslofjord buite die hoofstadgebied lê. Die hoogste bergpiek is Kirkeberget (629 meter bo seevlak).

Alhoewel Oslo met 'n bevolking van sowat 'n half miljoen een van die kleiner Europese hoofstede is, strek sy stadsgebied nogtans oor 'n oppervlakte van sowat 450 vierkante kilometer. Twee derdes hiervan is beskermde natuurgebiede met bosse, berge en mere, en ook in die sentrale stadsgebied is daar talle parke en ander rustige groen terreine wat altesaam 68 persent van die totale oppervlakte beslaan. Dit mak van Oslo die groenste metropool ter wêreld. Veral gedurende die winter kan selfs wilde elande in die groen dele van die stadsgebied aangetref word.

Danksy die Golfstroom, wat warm lugmassa's vanuit die Golf van Mexiko na die Atlantiese Oseaan voer, het Oslo ondanks sy noordelike ligging 'n relatief gematigde klimaat. Die somers word deur warm en aangename sonnige weer met 'n gemiddelde temperatuur tussen 15 en 16 °C gekenmerk. Die gemiddelde maksimale temperature in Junie en Julie is 20 tot 22 °C, maar uiterstes kan soms meer as 30 °C beloop. Oslo maak nie deel uit van die landsdele waar die middernagson tydens die somernagte skyn nie, maar die nagte is nogtans relatief helder.

Die winters in Oslo is daarenteen lang, donker en relatief koud. Die stad lê maande lank in 'n vaal skemerlig. Tussen September en Mei kan die kwik benede vriespunt daal, alhoewel die temperature as gevolg van globale verwarming teen die begin van die 21ste eeu ook tydens die winters dikwels hoër was. Januarie en Februarie is die koudste maande met gemiddelde minimale temperature van sowat -7 °C. Die laagste temperatuur, wat ooit in Oslo aangeteken is, was -27,9 °C in Februarie 1871. Sneeuvalle kom dwarsdeur die wintermaande voor; op sowat dertig dae van die jaar val gemiddeld meer as 25 sentimeter sneeu. Die gemiddelde jaarlikse neerslae van 763 millimeter val dwarsdeur die jaar, alhoewel die somers ietwat natter is as die somers.

Die eerste klein stedelike nedersetting het omtrent die jaar 1000 aan die voet van die Ekeberg-bergreeks langs die oosoewer van die Bjørvika-inham ontstaan. Die Yslandse geleerde Snorri Sturluson beweer in sy "Heimskringla", 'n werk oor die geskiedenis van die Noorse konings, dat Oslo in 1048 deur koning Harald III gestig sou wees. Tydens argeologiese opgrawings in die stadsgebied is egter Christelike grafte uit die periode omstreeks 1000 ontdek sodat Oslo se millenniumfees in 2000 gevier is.

Omstreeks 1300 het Oslo se bevolking sowat 3 000 mense beloop en as die regeringsetel van koning Håkon V (1299–1319) gedien wat ook die vesting Akershus laat oprig het. Die stad het in die Hoë Middeleeue tot 'n beduidende handelsentrum ontwikkel. Oslo se Sint Hallvard-katedraal het reeds in die 12de eeu ontstaan. Hertog Erik av Södermanland het die stad in 1308 beleër, geplunder en aan die brand gesteek. Die vesting Akershus, wat destyds nog nie voltooi was nie, het bewaar gebly.

Die Middeleeuse Oslo het oor twee kastele, die koningshof en die biskoplike kasteel, nege kerke (waaronder die katedraal) en 'n hospitaal beskik. Die sowat 400 houthuise was in die besit van koopmans en ambagsmanne.

Die stad is verskeie kere deur brande verwoes, onder meer tydens die Sweedse beleg in 1537.

Vanaf 1536 het Noorweë en Denemarke 'n unie gevorm. Nadat Oslo in 1624 deur 'n grootskaalse brand vernietig is, het die Deense koning Christian IV die besluit geneem om die stad onderaan die Akershus-vesting te laat herbou so dat dit as 'n versterking kon dien. Die koning het die nuwe stad na homself Christiania genoem.

Christian se Renaissancestad met sy breë strate en vakwerk- en steenhuise het tussen die vesting, die katedraal en die huidige strate Øvre Vollgate en Skippergata ontstaan en word vanweë sy reghoekige plattegrond en straatrooster tans "Kvadraturen" genoem. Arm en landlose bewoners het hulle nogtans weer in die gebied van die ou stadskern (Noors: "Gamlebyen") buite die stadsmuur van Christiania gevestig, veral omdat hulle 'n lewe in die nuwe stad nie kon bekostig nie.

Ná die Reformasie het Oslo se Olavs-klooster en talle kerke verval en dikwels ná brande as "steengroef" vir die oprigting van nuwe geboue gedien.

Die Universiteit van Oslo, wat in 1811 volgens die voorbeeld van die Berlynse Humboldt-universiteit gestig is, is tans die grootste in die land met sowat 30 000 studente.

As gevolg van die Napoleontiese Oorloë en sy politieke bande met Frankryk moes Denemarke Noorweë in 1814 aan die Sweedse koning Karl Johan afstaan. Christiania het in dieselfde jaar die amptelike status van hoofstad van Noorweë gekry, en op 17 Mei is Noorweë se nuwe grondwet afgekondig. Koning Karl Johan het in 1825 met die bou van die Koninklike Paleis begin wat in 1848 onder die heerskappy van koning Oskar I voltooi is. Die parlementsgebou in Karl Johans gate is in 1866 ingewy.

Die nywerheidsomwenteling in Oslo het omstreeks 1850 langs die Akerselvarivier 'n aanvang geneem. Die bevolking het in die volgende vyftig jaar veral danksy die binnelandse migrasie van 30 000 tot 230 000 gestyg. Die spelling van Christiania is in 1877 onder die heerskappy van die Sweeds-Noorse koning Oskar II amptelik gewysig tot "Kristiania". Eers twintig jaar ná Noorweë se onafhanklikwording is op 1 Januarie 1925 'n parlementêre dekreet uitgevaardig waarvolgens die ou tradisionele Noorse naam Oslo weer amptelik ingevoer is.

In 1948 het Oslo met die munisipaliteit Aker saamgesmelt. Oslo se oppervlakte is sodoende vergroot tot 452 vierkante kilometer, terwyl sy bevolking met sowat 135 000 gestyg het. Die nuwe Raadsaal van Oslo, wat eers ná 35 jaar in 1950 voltooi is, was een van die grootste projekte ná die onafhanklikheid. Oslo het as gasheerstad van die Olimpiese Winterspele in 1952 opgetree wat onder meer by die bekende Holmenkollen gehou is.

Die snelle bevolkingsgroei in die 1950's het tot die uitbreiding van die voorstede en 'n gepaardgaande uitbou van die openbare vervoerstelsel gelei.

"Fjordbyen" (letterlik "Fjordstad") is een van die mees ambisieuse projekte wat in die afgelope dekades in Oslo aangepak is en behels die herontwikkeling van die ou dokke in die hawe. Hier ontstaan tans nuwe woon- en sakegeboue, musea, ontspanningsgebiede en kulturele geboue (waaronder die reeds voltooide operateater). Die operahuis is die grootste kulturele gebou in die Noorse hoofstad wat op 12 April 2008 amptelik ingewy is. Die gebou maak deel uit van die eerste gedeelte van "Fjordbyen" wat in 2008 voltooi sal word.

Die Fjordbyen-buurt beslaan sowat 225 hektaar en strek van Frognerstranda in die weste tot Ormsund in die suidooste.

Net soos baie ander Europese metropole beskik Oslo oor 'n welvarende burgerlike westelike gedeelte, die "Vestkant", en 'n historiese nywerheids- en arbeiderskwartier in die ooste, die sogenaamde "Østkant".

In die loop van die nywerheidsomwenteling in die 19de eeu het langs die oewers van die Akerselva-rivier in die Østkant nywerheidsgebiede en woonkwartiere vir arbeidergesinne ontstaan, terwyl die omgewing van die Koninklike Slot en die westelike stadsbuurte deur houthuise en villa's van meer gegoede burgers oorheers is.

Slegte lewensomstandighede het ook in die eerste helfte van die 20ste eeu 'n negatiewe invloed op die bewoners van die oostelike stadsbuurte uitgeoefen. Terwyl geboue in die ouer werkersbuurte reeds verval het, is steeds meer baie eenvoudige woonstelblokke opgerig. Die werkersbuurt Pipervika is in die 1930's gesloop om plek te maak vir die bou van die nuwe Raadsaal.

Die bewoners van die binnestad is in die dekades ná die Tweede Wêreldoorlog deur hoë huurpryse en die toenemende geraas van die padverkeer geknel. Aanvanklik het stadsbeplanners wandellane vir voetgangers aangelê om die stadsentrum op te knap, maar eers met die bou van padtonnels vir Oslo se hoofstrate is die probleem in die vroeë 1980's verlig. Die inkomste uit die oliebedryf het die opknapping van talle sentrale stadsbuurte moontlik gemaak. Ouer geboue is gerestoureer, nuwe winkelsentrums met 'n moderne staal- en glasargitektuur opgerig, en die kosmopolitiese bevolking en kultuur het nuwe lewe in die middestad ingeblaas.

Egertorget is 'n plein in die stadsentrum by die kruising van Karl Johans gate en Øvre slottsgate. Die plein is vernoem na twee broers en eienaars van 'n brouery, Herman (1816–1863) en Thorvald Eger (1827–1901), wat hier 'n groot plaas besit het. Egertorget is 'n belangrike knooppunt van Oslo se moltreinstelsel (Noors: "T-banen"). Een van die ingange tot die moltreinstasie Stortinget is op die plein geleë.

In die somer is Egertorget 'n gewilde plek vir straatmusikante en towerkunstenaars, terwyl die grootste kersfeesboom in Oslo hier in Kerstyd opgesit word. Die plein word omring deur talle straatkafees, waarvan "Presseklubben" en "3 brødre" die bekendstes is. Die kenmerkende ligreklame vir "Freia", die beduidendste Noorse sjokoladevervaardiger, was in 1909 die eerste van sy soort in Oslo.

Oslo se eerste wolkekrabber, Horngården, is op Egertorget geleë. Die gebou met altesaam dertien verdiepings is in 1930 deur die argitek Fridtjof Stoud Platou opgerig en tot 'n monument verklaar. Die gebou se fasades, hoofstruktuur en verdiepingsindeling asook sy westelike traphuis word deur die Noorse "Riksantikvaren" beskerm. Die reklamebord se ontwerp is sedertdien verander, maar dit het steeds op dieselfde plek gebly.

Aker Brygge is 'n stadsbuurt en die naam van 'n winkelsentrum in die administratiewe distrik Frogner in die stadsentrum. Die buurt is aan die westelike kant van Pipervika, 'n sytak van die Oslofjord, geleë.

Die buurt is op die voormalige terrein van die skeepswerf "Akers Mekaniske Verksted AS" geleë wat in 1982 gesluit is. Voordat die werf hom hier in 1854 gevestig het, het die gebied as "Holmen" bekend gestaan. Dit het oorspronklik deel uitgemaak van 'n boerdery waar vroeg in die 19de eeu enkele nywerhede en 'n voorstad van Oslo ontstaan het.

Die opknapping en uitbou van Aker Brygge is deur die eiendomsmaatskappy "Aker Eiendom AS" deurgevoer. 'n Aantal ou fabrieksgeboue is afgebreek, maar sommige van die groot nywerheidsgeboue is tot winkels omgebou. Die eerste bouprojekte, wat deur die argitekte Telje, Torp en Aasen ontwerp is, is in 1986 voltooi. Die vierde en laaste projek, die nuwe kantoorgebou van die assuransiemaatskappy "Storebrand" aan die Munkedamsveien, is in 1998 ingewy.

Vandag is Aker Brygge met sy winkelsentrum, restourante, rolprentteater, kantoorgeboue en luukse woonstelle en 'n totale oppervlakte van 260 000 vierkante meter 'n gewilde woonbuurt vir Oslonaars asook 'n toeristetrekpleister wat jaarliks ses miljoen besoekers lok. Die buurt beskik oor 'n klein hawe met aanlêplekke vir bote, jagte en die veerbote van die Nesodden-Bundefjord-stoomskipmaatskappy.

Die belangrikste strate in Aker Brygge is Beddingen, Bryggegata, Bryggepassasjen, Dokkveien, Fjordalléen, Grundingen, Holmens gate, Koøyet, Riggergangen, Sjøgata, Stranden en Støperigata. Die kaai langs Pipervika word Tingvallakaia genoem. Die plein Bryggetorget is teenoor Tjuvholmen geleë.

Die metropolitaanse gebied van Groter Oslo (Noors: "Osloregionen") word sowel in ekonomiese asook demografiese opsig deur 'n sterk groeikoers gekenmerk. As die hoofstad van Noorweë en sy beduidendste ekonomiese en wetenskaplike sentrum is Oslo die belangrikste bestemming vir buitelandse beleggings in dié Skandinawiese land.

Met 750 000 NOK of 75 120 € per capita in 2005 – drie keer so hoog soos die gemiddelde van die 27 lidlande van die Europese Unie en ook hoër as dié van ander Skandinawiese hoofstede – is Oslo se bruto nasionale produk die hoogste van alle Europese metropole.

Die plaaslike ekonomie word deur die openbare en privaat dienstesektor oorheers, terwyl nywerhede tradisioneel 'n minder belangrike rol speel. Nogtans het Groter Oslo tot Noorweë se beduidendste sentrum vir kennisgebaseerde ekonomiese aktiwiteite ontwikkel waar sowat die helfte van die land se navorsings- en ontwikkelingsaktiwiteite plaasvind. Sowel die openbare asook die privaatsektor spits hulle tans op vyf ekonomiese sektore toe: Maritieme nywerhede, energie en omgewingsbewaring, informasie- en telekommunikasietegnologie, biotegnologie en lewenswetenskappe en kultuur. Die maatskappye in hierdie bedrywe is reeds hoogs mededingend op die wêreldmark of het die potensiaal om as toekomstige mededingers op te tree.

Oslo-lughawe is ongeveer 45 km noord van die stad.

Statistieke gegewens


</doc>
<doc id="28108" url="https://af.wikipedia.org/wiki?curid=28108" title="Ganesja">
Ganesja

Ganesja of Ganesha (Sanskrit: "गणेश"; ), wat ook as Ganapati en Winajaka bekend staan, is een van die bekendste en mees geliefde Hindoegode. Sy gelykenis word oral in Indië aangetref en alle Hindoe-affiliasies aanbid hom. Sy aanbidding is nie tot Hindoes en Indië beperk nie, maar kom wydverspreid voor, ook onder Djainas en Boeddhiste.

Ganesja word maklik uitgeken as die god met 'n olifantkop. Hy word oor die algemeen aanbid vir die wegneem van hindernisse en as die heer van beginpunte en van hindernisse (Wignesja, Wignesjwara), asook beskermheilige van die kunste en wetenskappe en die deva (god) van intellek en wysheid. Hy word vereer aan die begin van rituele en seremonies en word opgeroep as die beskermer van letterkunde tydens skryfsessies. Verskeie geskrifte bevat mitologiese anekdotes wat met sy geboorte en dade verbind word en verduidelik sy eiesoortige ikonografie.

Ganesja het in die 4de en 5de eeu tydens die Ghoepta-ryk as 'n afsonderlike godheid in ’n duidelik herkenbare vorm ontwikkel, en het eienskappe van Vediese en voor-Vediese voorgangers geërf. Hy het vinnig gewild geword en is in die 9de eeu plegtig ingesluit by die vyf hoofgode van Smartisme ('n Hindoe-denominasie). Aanhangers van die Ganapatja-sekte, wat Ganesja as die allerhoogste godheid geïdentifiseer het, het in dié tydperk ontstaan. Die hoofgeskrifte toegewy aan Ganesja is die "Ganeshapurana", "Moedgalapurana" en "Ganapati-atharvashirsa".

Ganesja het baie ander titels en byname, insluitend "Ganapati" en "Wignesjwara". Die Hindoe-eretitel "Sjrie" (ook gespel "Sri") word dikwels voor sy naam geplaas. Een van die gewilde maniere waarop Ganesja aanbid word, is deur 'n "Ganesja-sahasranama", 'n litanie van "'n duisend name van Ganesja", te dreunsing. Elke naam het 'n ander betekenis en simboliseer 'n ander aspek van Ganesja. Minstens twee verskillende weergawes van die Ganesja-sahasranama bestaan: een weergawe kom uit die "Ganeshapurana".

Die naam "Ganesja" is 'n Sanskrit samestelling van die woorde "gana" (Sanskrit: ; '), wat "groep", "menigte" of "kategoriestelsel" beteken, en "isja" (Sanskrit: ; '), wat "heer" of "meester" beteken. Die woord "gaņa" word dikwels gesien asof dit na die "gaņas", 'n groep halfgoddelike wesens wat deel vorm van die gevolg van Sjiwa, verwys wanneer dit met Ganesja geassosieer word. Die term beteken meer algemeen 'n kategorie, klas, gemeenskap, verenigings, of koöperasie. Sommige kommentaarskrywers interpreteer die naam "Heer van die " as "heer van gashere" of "heer van geskepte kategorieë", soos die elemente. "Ganapati" (Sanskrit: ; ), 'n sinoniem vir "Ganesja", is 'n samestelling wat bestaan uit ', wat "groep" beteken, en ', wat "heerser" of "heer" beteken. Die "Amarakośa", 'n vroeë Sanskrit leksikon, lys agt sinonieme vir Ganesja : Winajaka, Wighnaraja (ewkivalent aan "Wignesja"), Dwaimatoera ("een wat twee moeders het"), Ganadhipa (ekwivalent aan "Ganapati" en Ganesja), Ekadanta ("een wat 'n olifanttand het"), Heramba, Lambodara ("een wat 'n boepmaag het", of, letterlik, "een wat 'n hangmaag het"), en "Gajanana" ("een wat die gesig van 'n olifant het").

"Winajaka" (Sanskrit: ; ') is 'n algemene naam vir Ganesja wat in die puranas en in Boeddhistiese tantras voorkom. Die naam word weerspieël in die benaming van die agt beroemde Ganesja-tempels in Maharashtra wat bekend staan as die astawinajaka. Die name "Wignesja" en "Wignesjwara" ("heer van hindernisse") verwys na sy primêre funksie in Hindoemitologie as die skepper en verwyderaar van hindernisse (').

'n Prominente naam vir Ganesja in Tamil is "Pille" of "Pillaiyar" ("klein kind"). A.K. Narain onderskei die terme deur aan te dui dat "pille" "kind" beteken, terwyl "pillaiyar" "adellike kind" beteken. Hy voeg by dat die woorde "pallu", "pella", en "pell" in die Drawidiese taalfamilie op "tand", of "olifanttand" dui, maar meer dikwels op "olifant". Anita Raina Thapan merk op dat die stamwoord "pille" in die naam "Pillaiyar" oorspronklik "die kleintjies van die olifant" kon beteken het, omdat die Pali woord "pillaka" "'n jong olifant" beteken.

Ganesja is 'n gewilde figuur in Indiese kuns. Anders as dié van ander gode, vertoon afbeeldings van hom groot verskeidenheid en onderskeibare patrone wat gaandeweg verander. Hy kan staande of dansende uitgebeeld word; heldhaftig besig om demone te beveg, spelend met sy familie as seun, sittende, of besig met aksies in verskeie eietydse situasies.

Ganesja-beelde was teen die 6de eeu algemeen in baie dele van Indië. Die beeld regs is tipies van Ganesja-standbeelde van 900–1 200, nadat Ganesja goed gevestig is as 'n onafhanklike god met sy eie sekte. Hierdie voorbeeld vertoon sommige van Ganesja se algemene ikonografiese elemente. 'n Byna identiese standbeeld is deur Paul Martin-Dubost as vanuit 973–1200 gedateer, en 'n ander soortgelyke beeld is deur Pratapaditya Pal as vanuit ca. 12de eeu gedateer. In hierdie beelde het Ganesja die kop van 'n olifant, 'n groot maag en vier arms, iets wat algemeen is in uitbeeldings van hom. Hy hou sy eie gebroke tand in sy onderste regterhand en 'n lekkerny (wat hy met sy slurp proe) in sy onderste linkerhand. Hierdie motief waarin Ganesja sy slurp skerp na sy linkerkant draai om 'n lekker in sy onderste linkerhand te proe is 'n besonder argaïese eienskap. 

'n Meer primitiewe standbeeld in een van die Elloragrotte in hierdie vorm word terugdateer tot die 7de eeu. Die ander hande se besonderhede kom nie duidelik na vore in die beeld regs nie. In die standaardkonfigurasie hou die god 'n byl of 'n ankus (olifantstaf) in een boonste arm vas en 'n vangriem in die ander boonste arm.

Die invloed van hierdie ou samestelling van ikonografiese elemente kan steeds in eietydse voorstellings van Ganesja gesien word. In een moderne vorm is die enigste variasie op die ou elemente die onderste regterhand wat nie die gebroke tand vashou nie, maar eerder na die kyker gedraai is in 'n gebaar van beskerming of vreesloosheid. Dieselfde kombinasie van vier arms en eienskappe kom voor in beelde waar Ganesja dansend vertoon word, wat 'n baie gewilde tema is.

Ganesja is sedert die vroeë stadiums van sy verskyning in Indiese kuns uitgebeeld met die kop van 'n olifant. Poeraniese mites verskaf talle verduidelikings vir hoe hy die olifantkop gekry het. Een van sy gewilde vorms, Heramba-Ganapati, het vyf olifantkoppe. Ander minder bekende variasies met verskillende getalle koppe kom ook voor. Terwyl sommige tekste aandui Ganesja is met 'n olifantkop gebore, kry hy dit in die meeste verhale eers later. Die motief wat die meeste voorkom in hierdie verhale is dat hy met 'n mens se kop en liggaam gebore is en dat Sjiwa sy kop afgekap het toe Ganesja tussen hom en Parwati gekom het. Sjiwa het daarna Ganesja se oorspronklike kop met dié van 'n olifant vervang. Detail van die geveg en waar die nuwe kop vandaan gekom het, wissel volgens verskillende bronne. In 'n ander verhaal het sy moeder, Parwati, met Ganesja se geboorte haar nuwe baba aan die ander gode gewys. Die ongeluk het toegeslaan toe die god Sjani (Saturnus), van wie gesê word hy het 'n bose oog gehad, na hom kyk. Dit het veroorsaak dat die baba se kop tot as verbrand het. Die god Wisjnoe het die situasie beredder en die ontbrekende kop met dié van 'n olifant vervang. 'n Ander verhaal vertel dat Ganesja direk deur Sjiwa se lag geskep is. Omdat Sjiwa Ganesja as té aanloklik beskou het, het hy hom 'n olifanthoof en 'n groot maag gegee.

Ganesja se vroegste naam was Ekadanta ("Eentand"), wat verwys na sy heel tand (die ander een is afgebreek). Sommige van die vroegste beelde van Ganesja vertoon hom waar hy sy gebreekte tand vashou. Die belangrikheid van hierdie onderskeidende eienskap word weerspieël in die Moedgalapurana, wat stel dat die naam van Ganesja se tweede inkarnasie "Ekadanta" is. Ganesja se boepmaag verskyn as 'n onmiskenbare eienskap in vroeë standbeelde van hom wat dateer uit die Ghoepta-tydperk. Hierdie eienskap is so belangrik dat twee verskillende inkarnasies van Ganesja volgens die Mudgalapurana name het wat daarop gebaseer is: Lambodara ("boepmaag" of, letterlik, "hangende maag") en Mahodara ("groot maag"). Albei name is Sanskrit samestellings wat sy maag beskryf (Sanskrit: ""). Die Brahmandapurana sê dat Ganesja die naam Lambodara het omdat al die heelalle (d.w.s. kosmiese eiers) van die verlede, hede en toekoms in hom teenwoordig word. Die aantal arms wat Ganesja het, wissel; sy bekendste vorms het tussen twee en sestien arms. Baie uitbeeldings van Ganesja vertoon vier arms. Die vierarmvorm word in Puranabronne genoem en is in sommige ikonografiese tekste as 'n standaardvorm gekodifiseer. Sy vroegste beelde het twee arms. Vorms met 14 en 20 arms het in die 9de en 10de eeu in Sentraal-Indië verskyn. Die slang is 'n algemene vorm in Ganesja-ikonografie en verskyn in baie vorms. Volgens die Ganesjapurana het Ganesja die slang Wasuki om sy nek gedraai. Ander uitbeeldings van slange sluit in die gebruik van 'n heilige draad om die maag gedraai as 'n gordel, in 'n hand vasgehou, om die enkels gedraai, of as 'n troon. Op Ganesja se voorkop kan daar 'n derde oog voorkom, of die sektariese merk (Sanskrit: "tilaka") wat uit drie horisontale lyne bestaan. Die Ganeshapurana beskryf 'n "tilaka"-merk sowel as 'n sekelmaan op die voorkop. 'n Bepaalde vorm van Ganesja genaamd "Bhalachandra" ("Maan op die Voorkop") sluit hierdie ikonografiese element in.

Die kleure wat die meeste met Ganesja geassosieer word, is rooi en geel, maar spesifieke ander kleure word met sekere vorms geassosieer. Baie voorbeelde van kleurassosiasies met spesifieke meditasievorms word in die Sritattvanidhi, 'n verhandeling oor Hindoe-ikonografie, voorgeskryf. Wit word byvoorbeeld met sy voorstelling as Heramba-Ganapati en Rina-Mochana-Ganapati ("Ganapati wat van gebondenheid bevry is") verbind. Ekadanta-Ganapati word as blou gevisualiseer tydens meditasie.

Die vroegste Ganesja-beelde ontbreek 'n "wahana": 'n dier, mitiese entiteit of droombeeld wat dikwels as rydier gebruik word en 'n noue verbintenis met 'n Hindoegod het. Van die agt inkarnasies van Ganesja wat in die Mudgalapurana beskryf word, het Ganesja in vyf daarvan 'n muis. In sy inkarnasie as Vakratunda gebruik hy 'n leeu, in sy inkarnasie as Vikata 'n pou en in sy inkarnasie as Wighnaraja Shesha die goddelike slang. Van die vier inkarnasies van Ganesja wat in die Ganeshapurana gelys word, het Mohotkata 'n leeu, Majuresvara 'n pou, Dhumraketu 'n perd en Gajanana 'n rot. Djainistiese uitbeeldings van Ganesja vertoon sy wahana as 'n muis, olifant, skilpad, ram of pou.

Ganesja word dikwels uitgebeeld waar hy op 'n muis of rot ry of waar die diere na hom omsien. Martin-Dubost sê die rot het in die 7de eeu in Sentraal- en Wes-Indië as die hoofrydier in beelde van Ganesja begin verskyn en is altyd naby sy voete geplaas. Die muis as 'n wahana het vir die eerste keer in geskrewe bronne verskyn in die Matshapurana en later in die Brahmananda- en Ganeshapurana, waar Ganesja dit slegs in sy laaste inkarnasie as sy rydier gebruik. Die Ganapati-atharvashirsa sluit 'n meditasievers oor Ganesja in wat noem dat die muis op sy vlag verskyn. Die name ' ("muis-wahana") en ' ("rot-banier") verskyn in die Ganesja Sahasranama.

Die muis word op verskeie manier vertolk. Volgens Grimes interpreteer "baie, indien nie almal nie … dit op negatiewe wyse; dit simboliseer "tamoguna" ['donkerheid'] sowel as begeerte". Op soortgelyke wyse sê Michael Wilcockson dit simboliseer diegene wat begeertes wil oorkom en minder selfsugtig wil wees. Krishan merk op dat die rot verwoestend en 'n plaag vir gewasse is. Die Sanskrit woord ' ("muis") is afgelei van die stam ' ("steel", "roof"). Dit was noodsaaklik om die rot as 'n vernietigende pes te onderdruk, 'n soort belemmering wat oorkom moes word. Volgens die teorie, wat Ganesja wys as meester van die rot, demonstreer dit sy funksie as "Wignesjvara" ("heer van hindernisse") en verskaf dit getuienis van sy moontlike rol as 'n volks-"grāmata-devatā" (dorpgoddelikheid) wat later belangriker geword het. Martin-Dubost merk op dat daar 'n siening is dat die rot 'n simbool is wat voorstel dat Ganesja, soos die rot, selfs die mees geheime plekke binnedring.

Ganesja is "Wignesjvara" of "Wighnaraja", die "heer van hindernisse", beide van 'n materiële en geestelike aard. Hy word algemeen as die verwyderaar van hindernisse aanbid. Hy plaas egter ook tradisioneel hindernisse op die pad van dié wat getoets moet word. Paul Courtright sê dat dit "sy taak in die goddelike skema, sy dharma is om hindernisse te plaas en te verwyder … dit is sy besondere gebied, die rede vir sy skepping".

Krishan merk op dat sommige van Ganesja se name skakerings van veelvuldige rolle weerspieël wat met die loop van tyd ontwikkel het. Dhavalikar skryf die snelle opkoms van Ganesja in die Hindoepanteon én die verskyning van die Ganapatjas toe aan die klemverskuiwing van ' ("hindernisskepper") na ' ("hindernisvermyer"). Beide funksies is egter steeds wesenlik tot sy karakter, soos Robert Brown verduidelik: "selfs ná die goed gedefinieer is, het in kuns hoofsaaklik belangrik gebly vir sy tweeledige rol as skepper en verwyderaar van hindernisse en het hy dus beide 'n negatiewe en 'n positiewe aspek".

Ganesja word ook beskou as die heer van intelligensie. In Sanskrit is die woord "boeddhi" die vroulike selfstandige naamwoord wat as intelligensie, wysheid, of intellek vertaal word. Die konsep van boeddhi word nou geassosieer met die persoonlikheid van Ganesja, veral in die Poeraniese tydperk, toe baie stories klem geplaas het op sy slimheid en liefde vir intelligensie. Een van Ganesja se name in die Ganeshapurana en die Ganeshasahasranama is "Boeddhiprija". Hierdie naam kom ook voor in 'n lys van 21 name aan die einde van die Ganeshasahasranama. Die woord "prija" kan beteken "lief vir" en in 'n huwelikskonteks kan dit "minnaar" of "eggenoot" beteken, die naam kan dus "lief vir intelligensie" of "boeddhi se man" beteken.

Ganesja word met die Hindoe-mantra "om" (, ook "aum") verbind. Die term "" ("om is sy vorm"), wanneer dit met Ganesja verbind word, verwys na die gedagte dat hy die oerklank verpersoonlik. Die Ganapati-atharvashirsa getuig van dié verbintenis. Chinmayananda vertaal die relevante gedeelte as volg:

(O heer Ganapati!) U is (die drie-eenheid) Brahma, Wisjnoe en Mahesa. U is Indra. U is vuur <nowiki>[</nowiki>Agni<nowiki>]</nowiki> en lug <nowiki>[</nowiki><nowiki>]</nowiki>. U is die son <nowiki>[</nowiki><nowiki>]</nowiki> en die maan <nowiki>[</nowiki>Candrama<nowiki>].</nowiki> U is Brahman. U is (die drie wêrelde) Bhuloka [aarde], Antariksha-loka [ruimte], en Swargaloka [hemel]. U is Om. (Dit wil sê, U is al hierdie dinge).

Sommige aanhangers sien ooreenkomste tussen die vorm van Ganesja se liggaam in ikonografie en die vorm van om in die Devanāgarī Tamil-skrifte.

Volgens Kundalini-joga is Ganesja gesetel in die eerste chakra, genaamd . "Mula" beteken "oorspronklik, hoof"; "adhara" beteken "basis, fondament". Die muladhara chakra is die beginsel waarop die manifestasie of uiterlike uitbreiding van die goddelike krag berus. Daar word ook van hierdie assosiasie getuig in die Ganapati-atharvashirsa. Courtright vertaal die gedeelte as volg: "[O Ganesja,] U vertoef voortdurend in die sakrale pleksus by die basis van die ruggraat []". Dus het Ganesja 'n permanente woonplek in elke wese by die Muladhara. Ganesja hou, ondersteun en lei al die ander chakras, en "bepaal [hiermee] die kragte wat die wil van die lewe aandryf".

Hoewel Ganesja dikwels beskou word as die seun van Sjiwa en Parwati, verskil die Poeraniese mites oor sy geboorte. Hy kon deur Sjiwa geskep gewees het, of deur Parwati, of deur Sjiwa én Parwati, of op geheimsinnige wyse verskyn het en deur Sjiwa en Parwati ontdek gewees het.

Ganesja se familie sluit in sy broer Skanda, wat ook "Karttikeya", "Murugan" en ander name genoem word. Streeksverskille bepaal die volgorde van hul geboortes. In noordelike Indië word gewoonlik gemeen Skanda is ouer, terwyl Ganesja in die suide as die eersgeborene gesien word. Skanda was tussen omstreeks 500 en 600 v.C. 'n belangrike oorlogsgod, waarna aanbidding van hom in Noord-Indië drasties gedaal het. Namate Skanda geval het, het Ganesja gewilder geraak. Verskeie verhale vertel van wedywering tussen die twee broers wat sekere sektariese invloede kan weerspieël.

Ganesja se huwelikstatus, die onderwerp van heelwat vakkundige navorsing, wissel drasties in mites. Een patroon identifiseer Ganesja as 'n ongetroude "brahmacārin": 'n godheid wat vir 'n bepaalde tyd selibaat is. Hierdie standpunt is algemeen in Suid-Indië en dele van Noord-Indië. 'n Ander partoon verbind hom met die begrippe "boeddhi" ("intellek"), "siddhi" ("geestelike krag"), en "riddhi" ("welvaart"); hierdie drie eienskappe word soms verpersoonlik as godinne, wat as Ganesja se vroue beskryf word. Hy kan ook saam met 'n enkele gade of 'n naamlose bediende uitgebeeld word. Nog 'n patroon verbind Ganesja met die godin van kultuur en kunste, Saraswati of Śarda (veral in die Indiese staat Maharashtra). Hy word ook verbind met die godin van geluk en welvaart, Laksjmi. Nog 'n patroon, hoofsaaklik in die Bengale-gebied, verbind Ganesja met die meelpiesangboom, Kala Bo, wat tydens 'n ritueel in 'n godin verander.

Die Shiwapurana sê dat Ganesja twee seuns gehad het: Kşema ("welvaart") en Lābha ("wins"). In Noord-Indiese variante van die verhaal word dikwels genoem dat die seuns Śubha ("gunstigheid") en Lābha is. Die 1975-Hindifilm "Jai Santoshi Maa" beeld Ganesja uit as getroud met Riddhi en Siddhi en met 'n dogter genaamd Santoshi Ma, die godin van bevrediging. Die storie het geen Poeraniese gronde nie en Anita Raina Thapan en Lawrence Cohen haal Santoshi Ma se kultus aan as getuienis van Ganesja se volgehoue ontwikkeling as 'n gewilde god.

Ganesja word op baie godsdienstige en sekulêre geleenthede aanbid; veral aan die begin van ondernemings, soos die koop van 'n motor of die stigting van 'n sakeonderneming. K.N. Somayaji sê, "daar kan skaars 'n Hindoehuis [in Indië] wees wat nie 'n beeld van Ganapati het nie. [..] Ganapati, wat die gewildste god in Indië is, word deur alle kastes en in alle dele van die land aanbid." Aanhangers glo as Ganesja gunstig gestem word, verskaf hy sukses, welvaart en beskerming teen teëspoed.

Ganesja is 'n niesektariese god en Hindoes van alle denominasies roep hom op aan die begin van gebede, belangrike ondernemings en godsdienstige seremonies. Dansers en musikante, veral in Suid-Indië, begin opvoerings soos die "Bharatnatjam"-dans met 'n gebed aan Ganesja. Mantras soos "Om Sjrie Namah" ("Om, begroeting tot die Roemryke Ganesja") word dikwels gebruik. Een van die bekendste mantras wat met Ganesja verbind word, is "Om Ganapataye Namah" ("Om, Gam, Begroeting tot die Heer van Gashere").

Volgelinge offer soetgoed soos modakas (neut-en-klapperballetjies) en laddu's (klein gebakte deegballetjies wat in stroop gedoop word) aan Ganesja. Hy word dikwels uitgebeeld waar hy 'n bak lekkers, genaamd 'n "modakapatra", dra. As gevolg van sy identifikasie met die kleur rooi word hy dikwels met rooi sandelhoutpasta of rooi blomme aanbid. Kweekgras ("Cynodon dactylon") en ander materiale word ook in sy aanbidding gebruik.

Een van die feeste wat met Ganesja verbind word, sluit in die Winajaka- of Ganesja-"chaturthi" op die vierde dag van die aanwassende maan (') in Augustus of September ("bhādrapada" in die Hindoekalender). Ganesja se versjaarsdag ("Ganesja jajanti") word op die (vierde dag van die afnemende maan (') in Januarie of Februarie ("māgha" in die Hindoekalender) gevier.

'n Jaarlikse fees vereer Ganesja tien dae lank. Dit begin op Ganesja Tjaturthi, wat gewoonlik in laat Augustus of aan die begin van September val. Die fees bereik sy hoogtepunt op die dag "Ananta Tjatoerdasji", wanneer afbeeldings ("moertis") van Ganesja in die mees geleë waterliggaam gedompel word. In 1893 het Lokmanya Tilak hierdie jaarlikse fees van private familievieringe omskep tot 'n openbare gebeurtenis. Hy het dit gedoen om "die gaping tussen die Brahmane en die nie-Brahmane te oorbrug en 'n gepaste konteks te vind om 'n nuwe eenheid tussen hulle op voetsoolvlak te bou" in sy nasionalistiese strewe teen die Britte in Maharashtra. As gevolg van Ganesja se groot gewildheid as "die god vir almal" het Tilak hom gekies as 'n saamtrekpunt vir Indiese protes teen die Britse bewind. Tilak was die eerste om groot openbare beelde van Ganesja in paviljoene te laat aanbring, en hy het die gebruik daargestel om openbare beelde op die tiende dag in water te dompel.

Vandag vier Hindoes oral in Indië die Ganapati-fees met groot entoesiasme, maar dit is die gewildste in die staat Maharashtra. Groot feeste word in Mumbai en in die omliggende gordel van Ashtavinajaka-tempels gehou.

In Hindoetempels word Ganesja op verskeie maniere uitgebeeld: as 'n akoliet of ondergeskikte god ("pãrśva-devatã}"); as 'n god verwant aan die hoofgod ("parivāra-devatã"); of as die hoofgod van die tempel (), wat op soortgelyk wyse behandel word as die hoogste gode van die Hindoepanteon. As die god van oorgange word hy in die deure van baie Hindoetempels geplaas om die onwaardiges buite te hou, wat analoog aan sy rol as Parwati se deurwag is. Verder is verskeie aanbiddingsplekke toegewy aan Ganesja self, waarvan veral die Asjtawinajak (Sanskrit: अष्टविनायक; aṣṭavināyaka; letterlik "agt Ganesja (-tempels)") in Maharashtra bekend is. Die agt tempels wat binne 'n radius van 100 km van die stad Pune geleë is, vereer elkeen 'n besondere vorm van Ganapati, met sy eie leër en legende; saam "vorm hulle 'n "mandala" wat die heilige kosmos van Ganesja afmerk".

Daar is baie ander belangrike Ganesja-tempels in die volgende plekke: Wai in Maharashtra; Ujjain in Madhya Pradesh; Jodhpur, Nagaur en Raipur (Pali) in Rajasthan; Baidyanath in Bihar; Baroda, Dhokala en Valsad in Gujarat en die Dhundiraj-tempel in Varanasi, Uttar Pradesh. Prominente Ganesja-tempels in Suid-Indië sluit die volgende in: die Jambukeśvara-tempel in Tiruchirapalli; in Rameshvaram en Suchindram in Tamil Nadu; in Malliyur, Kottarakara, Pazhavangadi, Kasargod in Kerala, Hampi en Idagunji in Karnataka; en Bhadrachalam in Andhra Pradesh.

T.A. Gopinatha merk op: “Elke dorp het sy eie beeld van Wighnesjwara, met of sonder 'n tempel om dit te huisves. By die ingange van dorpe en forte, onder "pīpaḹa"-bome […], in 'n hoek […] in tempels van Wisjnoe sowel as Sjiwa en ook in aparte bedevaartplekke spesifiek in Sjiwa-tempels gebou […]; word die figuur van Wighnesjwara byna sonder uitsondering gesien.” Ganesja-tempels is ook buite Indië gebou insluitend in Suidoos-Asië, Nepal, en in verskeie Westerse lande. Die eerste beduidende Hindoetempel wat in Suid-Afrika opgerig is, is die Ganesja-tempel in Mount Edgecombe in Durban wat in 1899 deur 'n arbeider uit Indië, ene Kistappa Reddy, gebou is.

Ganesja het in sy klassieke vorm as 'n duidelik herkenbare god met goed gedefinieerde ikonografiese eienskappe te voorskyn gekom in die vroeë 4de tot 5de eeu. Shanti Lal Nagar sê die vroegste bekende kultusbeeld van Ganesja word word in die nis van die Sjiwa-tempel in Bhumra aangetref. Dit dateer van die Ghoepta-tydperk. Sy onafhanklike kultus het teen omstreeks die 10de eeu verskyn. Narain som die omstredenheid tussen volgelinge en akademici oor die ontwikkeling van Ganesja as volg op:

Wat onnaspeurbaar is, is die redelik dramatiese verskyning van Ganesja op die geskiedkundige toneel. Dit is nie duidelik wie sy voorgangers is nie. Sy wye aanvaarding en gewildheid, wat oor sektariese en gebiedsgrense strek, is inderdaad wonderbaarlik. Aan die een kant is daar die vrome geloof van ortodokse volgelinge in Ganesja se Vediese oorsprong en in die Poeraniese verduidelikings in die deurmekaar, maar nietemin interessante, mitologie. Aan die ander kant is daar twyfel oor die bestaan van die ideë en die ikoon van dié god voor die 4de tot 5de eeu n.C. … Na my mening is daar inderdaad geen oortuigende bewyse van die bestaan van die godheid voor die 5de eeu nie.

Courtright bespreek verskeie spekulatiewe teorieë oor die vroeë geskiedenis van Ganesja, insluitend veronderstelde stamtradisies en dierekultusse, en verwerp almal as volg:

In die soeke na 'n historiese oorsprong vir Ganesja het sommige presiese liggings buite die Brahmaniese tradisie voorgestel... Hierdie historiese liggings is vir seker belangwekkend, maar die feit bly staan dat dit alles gissings is, variasies op die Drawidiese hipoteses, wat redeneer dat enigiets waarvan nié in die Vediese en Indo-Europese bronne getuig word nie, van Drawidiese of inboorlingbevolkings van Indië in die Brahmaniese geloof moes beland het, as deel van die proses wat Hindoeïsme uit die interaksies tussen die Ariese en nie-Ariese bevolkings laat ontstaan het. Daar is geen onafhanklike getuienis vir 'n olifantkultus of 'n totem nie; ook nie enige argeologiese data wat dui op 'n tradisie voor dit wat ons reeds in plek kan sien in die Poeraniese geskrifte en die ikonografie van Ganesja nie.

Thapan se boek oor die ontwikkeling van Ganesja wy 'n hoofstuk aan gissings oor die rol wat olifante in vroeë Indië gespeel het, maar kom tot die gevolgtrekking: "alhoewel die olifantkopvorm "yaksha" teen die 2de eeu bestaan het, kan daar nie aangeneem word dat dit Ganapati-Vinayaka is nie. Daar is geen getuienis van 'n godheid met dié naam wat in ’n vroeë stadium die vorm van ’n olifant of ’n olifantkop gehad het nie. Ganapati-Vinayaka moes nog sy debuut maak."

Een teorie oor die oorsprong van Ganesja is dat hy geleidelik op die voorgrond getree het saam met die vier Winajakas. In Hindoemitologie was die Winajakas 'n groep van vier lastige demone wat hindernisse en probleme geskep het, maar wat maklik gepaai kon word. Die naam "Winajaka" is 'n algemene naam vir Ganesja beide in die Puranas en in Boeddhistiese tantras. Krishan is een van die akademici wat die standpunt aanvaar en prontuit oor Ganesja sê: "Hy is 'n nie-Vediese god. Sy oorsprong moet teruggespoor word na die vier Winajakas, bose geeste, van die "Manavagrhyasutra" (7de–4de eeu v.C.) wat verskeie soorte boosheid en leiding veroorsaak". Uitbeeldings van mensefigure met olifantkoppe, wat sommige met Ganesja identifiseer, verskyn reeds in die 2de eeu in Indiese kuns en op muntstukke.

Die titel "leier van die groep" (Sanskrit: ') kom twee keer in die "Righveda" (RV) voor, maar in nie een van die twee gevalle verwys dit na die moderne Ganesja nie (die Vedas is die oudste heilige boeke bekend aan die Hindoes). Die term verskyn volgens kommentaarskrywers in RV 2.23.1 as 'n titel vir die Vediese god Brahmanaspati. Hoewel die vers sonder twyfel na Brahmanaspati verwys, is dit later aangeneem vir aanbidding van Ganesja en word dit vandag nog gebruik. In die verwerping van enige bewering dat die gedeelte in die "Righveda" getuienis van Ganesja is, sê Ludo Rocher dat dit "duidelik verwys na Brhaspati, die god van dié psalm, en slegs na Brhaspati verwys". Verder sê hy: "Net so verwys die tweede gedeelte (RV 10.112.9) duidelik na Indra [die koning van die gode], wat die bynaam ganapati gegee is, vertaal as "heer van die geselskappe" (van die "Maruts")". Rocher merk egter op die meer onlangse Ganapatja-letterkunde haal dikwels die Righvediese verse aan om Vediese aansien aan Ganesja te gee.

Twee verse in tekste wat tot die Swart Jadjoerweda behoort, ' (2.9.1) en ' (10.1), verwys na 'n god as "die getande een" (), "olifantgesig" (Hastimukha), en "met 'n gekromde slurp" (). Hierdie name suggereer Ganesja, en die 14de-eeuse kommentator Sayana bepaal hierdie identifikasie uitdruklik. Die beskrywing van Dantin, wat 'n slurp het en 'n koringgerf, suikerriet en knuppel vashou, is so karakteriserend van die Poeraniese Ghanapati dat Heras sê "ons kan nie die aanvaarding van sy volle identifikasie met hierdie Vediese Dantin teenstaan nie". Krishan beskou die psalms egter as latere toevoegings. Thapan meen hierdie gedeeltes "word algemeen beskou asof dit geïnterpoleer sou wees". Dhavalikar sê: "Die verwysings na die olifantkopgod in die "Maitrayani-samhita" is bewys as baie laat interpolasies en is dus nie baie nuttig vir die bepaling van die vroeë vorming van die god nie."

Ganesja verskyn nie in Indiese epiese letterkunde wat uit die Vediese tydperk dateer nie. 'n Laat interpolasie tot die epiese gedig "Mahabharata" lui dat die wysgeer Vyasa Ganesja gevra het om as sy skriba (skrywer) te dien om die gedig neer te skryf soos hy dit aan hom dikteer. Ganesja het ingestem, maar op voorwaarde dat Vyasa die gedig sonder onderbreking opsê. Die wysgeer het ingestem, maar het agtergekom dat om enige rus te kry hy baie komplekse dele moes opsê sodat Ganesja vir verduidelikings moes vra. Die storie word nie aanvaar as deel van die oorspronklike teks deur die redakteurs van die kritiese uitgawe van die "Mahabharata", waarin die storie van 20 lyne as voetnoot verplaas is, nie. Die storie van Ganesja wat as die skrywer optree kom voor in 37 van die 59 manuskripte wat geraadpleeg is in die voorbereiding van die kritiese uitgawe. Ganesja se verbintenis met skranderheid en leer is een rede waarom hy as skrywer van Vyasa se diktee van die "Mahabharata" in hierdie interpolasie voorkom. Richard L. Brown dateer die storie van die 8ste eeu en Moriz Winternitz kom tot die gevolgtrekking dat dit so vroeg as c. 900 bekend was, maar dat dit eers sowat 150 jaar later tot die "Mahabharata" toegevoeg is. Winternitz merk ook op dat die weglating van hierdie Ganesja-legende 'n bepaalde eienskap van Suid-Indiese manuskripte van die "Mahabharata" is. Die term ' word aangetref in sommige hersienings van die ' en ' wat beskou word as interpolasies. 'n Verwysings na "" ("Skepper van Hindernisse") in "Vanaparva" word ook gesien as 'n interpolasie en verskyn nie in die kritiese uitgawe nie.

Stories oor Ganesja kom gereeld in die Poeraniese korpus voor. Brown merk op dat hoewel die Poeranas "presiese chronologiese ordening verontagsaam", die meer gedetailleerde verhale van Ganesja se lewe in die latere tekste voorkom, c. 600–1300. Yuvraj Krishan sê dat die Poeraniese mites oor die geboorte van Ganesja en hoe hy 'n olifantkop gekry het in die latere Poeranas voorkom wat van c. 600 af geskryf is. Hy brei daarop uit deur te sê verwysings na Ganesja in die vroeëre Poeranas, soos die Vayu- en Brahmanda-poeranas, is latere interpolasies wat in die 7de tot 10de eeu gemaak is.

In sy oorsig van Ganesja se opkoms tot prominensie in Sanskrit letterkunde merk Ludo Rocher op:

In die eerste plek kan 'n mens nie help om getref te word deur die feit dat die tallose stories wat om Ganesja wentel, op 'n onverwags beperkte aantal insidente konsentreer nie. Hierdie insidente is hoofsaaklik drie: sy geboorte en ouerskap, sy olifantkop en sy enkele tand. Ander insidente word in die tekste aangeraak, maar in 'n baie mindere mate.

Ganesja se opkoms tot prominensie is gekodifiseer in die 9de eeu, toe hy amptelik ingesluit is as een van die vyf hoofgode van Smartisme. Die 9de-eeuse filosoof Śaṅkarācārya het die "aanbidding van die vyf vorme" -stelsel ("pañcāyatana pūjā") gewild gemaak onder ortodokse Brahmane van die Smarta-tradisie. Hierdie aanbiddingsgebruik roep die vyf gode Ganesja, Wisjnoe, Sjiwa, Devi en Soerja op. Śaṅkarācārya het die tradisie hoofsaaklik ingestel om die hoofgode van die vyf hoofsektes op gelyke basis te verenig. Dit het die rol van Ganesja as 'n komplementêre god daargestel.

Kommersiële en kulturele kontak het Indië se invloed in Wes- en Suidoos-Asië uitgebrei. Ganesja is een van baie Hindoegode wat as gevolg hiervan in ander lande bekend geraak het.

Hy is in besonder aanbid deur handelaars wat van Indië af gereis het vir kommersiële ondernemings. Die tydperk van omstreeks die 10de eeu af is gekenmerk deur die ontwikkeling van nuwe handelsnetwerke, die vorming van handelsgildes en 'n herlewing in die omloop van geld. In hierdie tydperk het Ganesja ontwikkel tot die hoofgod wat met handelaars verbind word. Die vroegste inskripsie wat Ganesja voor enige ander god oproep, word verbind met die handelaarsgemeenskap.

Hindoes het na die Maleise Argipel migreer en hul kultuur, insluitend Ganesja, met hulle saamgeneem. Talle standbeelde van Ganesja word in die Maleise Argipel aangetref, dikwels langs toevlugsoorde. Die vorms van Ganesja wat in die Hindoekuns van Java, Bali, en Borneo voorkom, vertoon spesifieke streekinvloede. Die geleidelike verspreiding van die Hindoekultuur na Suidoos-Asië het Ganesja in aangepaste vorm in Birma, Kambodja en Thailand gevestig. In Indo-China is Hindoeïsme en Boeddhisme saam beoefen en wedersydse invloede kan gesien word in die ikonografie van Ganesja in dié streek. In Thailand, Kambodja en onder die Hindoeklasse van die Chams in Viëtnam is Ganesja hoofsaaklik as 'n verwyderaar van hindernisse beskou. Selfs vandag word Ganesja in Boeddhistiese Thailand beskou as verwyderaar van hindernisse en die god van sukses.

Voor die aankoms van Islam het Afganistan noue kulturele bande met Indië gehad en beide Hindoe- en Boeddhiste-gode is aanbid. 'n Paar voorbeelde van beelde uit die 5de tot die 7de eeu het oorleef wat daarop dui dat die aanbidding van Ganesja in daardie stadium hoogty gevier het in die omgewing.

Ganesja verskyn in Mahayana-Boeddhisme, nie slegs as die Boeddhiste-god Winajaka nie, maar ook as 'n Hindoedemoonvorm met dieselfde naam. Hy word ook in die laat Gupta-tydperk uitgebeeld. As die Boeddhistiese god Winajaka word hy dikwels dansende uitgebeeld. Hierdie vorm, genaamd "Nṛtta Ganapati", was gewild in Noord-Indië, is later in Nepal aangeneem en daarna in Tibet. In Nepal is die Hindoevorm van Ganesja, wat as Heramba bekend staan, baie gewild; hy het vyf koppe en ry op 'n leeu. Tibettaanse uitbeeldings van Ganesja vertoon ambivalente beelde. 'n Tibetaanse vertaling vir Ganapati is "tsjogs bdag". In een Tibettaanse vorm word hy uitgebeeld waar hy vertrap word deur Mahakala, 'n gewilde Tibettaanse god. Ander uitbeeldings wys hom as die vernietiger van hindernisse, soms in 'n dansende houding. Ganesja word gesien in China en Japan in vorms wat eienskappe van bepaalde streekkarakters vertoon. In Noord-China dra die oudste bekende beeld van Ganesja 'n inskripsie wat terugdateer van 531. In Japan is die Ganesja-kultus in 806 vir die eerste keer genoem.

Die kanonieke letterkunde van Djainisme noem nie die kultus van Ganesja nie. Die god word egter deur die meeste Djains aanbid vir wie hy oënskynlik sekere funksies van die god Kubera oorgeneem het. Djain-verbindings met die handelsgemeenskap ondersteun die idee dat Djainisme die aanbidding van Ganesja opgeneem het as gevolg van kommersiële bande. Die vroegste bekende Djainistiese Ganesja-standbeeld dateer van omstreeks die 9de eeu. 'n 15de-eeuse Djain-teks lys prosedures vir die oprig van Ganapati-beelde. Beelde van Ganesja verskyn in die Djain-tempels van Rajasthan en Gujarat.




</doc>
<doc id="28110" url="https://af.wikipedia.org/wiki?curid=28110" title="Byeboerdery">
Byeboerdery

Byeboerdery (of byeteelt) is mense se doelbewuste onderhouding van heuningby-kolonies, wat oorwegend in korwe plaasvind. 'n Byeboer (of byekundige) mag bye aanhou om heuning en byewas te versamel, of vir die doel om landbou-oeste te bestuif, of om bye te kweek vir verkoop aan ander byeboere. Bye word aangehou in 'n byehuis of in 'n byekamp.

Wêreldwyd is daar meer as 20 000 wilde byspesies, insluitende baie wat enkellopend is of wat hulle kleintjies grootmaak in tonnels en klein kolonies, soos die messelby of die hommelby. In Suid-Afrika is daar ander interessante byesoorte wat klein, primitiewe kolonies vorm, soos die angellose klein mopanie- en mokkabye. Ander bye is alleenlopers soos die houtkapperbye, wat hul neste in hout bou. Byeboerdery, of byeteelt, is gemoeid met die praktiese bestuur van die sosiale byspesies wat woon in kolonies so groot soos 100 000 individue. Die spesies wat orals bestuur word in Europa en die VSA deur byeboere is die Westerse heuningby ("Apis mellifera"), wat verskillende subspesies of streeksvariasies het, soos die Italiaanse by ("Apis mellifera ligustica"), Europese swartby ("Apis mellifera mellifera") of die Carniolaanse heuningby ("Apis mellifera carnica"). In die trope word ander sosiale byspesies bestuur vir heuningproduksie, insluitende "Apis cerana".

Al die "Apis mellifera"-subspesies kan moontlik uitteel en hibridiseer. Baie byteeltmaatskappye strewe om selektief te broei en kruisteelvariante vir gekose kwaliteite te lewer, soos pes- en parasietweerstand, goeie heuningproduksie, swermbeheer, vrugbare voortplanters en kalm geaardheid. Sommige van hierdie basters word bemark onder spesifieke handelsname, soos die "Buckfast Bee" of "Midnite Bee". Die voordele van die aanvanklike F1-basters wat deur kruisteelt gelewer word sluit in: baster-sterkte, verhoogde heuningproduksie en groter siekteweerstand. Die nadeel is dat in latere generasies hierdie voordele kan vervaag. Verder is basters geneig om baie beskermend te wees, indien nie suiwer aggressief nie.

Om hierdie redes probeer ander byetelers om die oorspronklike inheemse spesies te benut soos die British Black, die French Black of die Danish Black-by, tot voordeel van biodiversiteitsbewaring en die produksie van kalm bye. Die "inheemse by"-beweging is opmerklik in die VK (British Isles Bee Breeding Association; BIBBA), in Ierland (Galtee Bee Breeding Group) en in Denemarke.

Die berowing van wilde byekolonies is een van die oudste menslike aktiwiteite en word nog steeds beoefen deur inboorlingstamme in dele van Afrika, Asië, Australië en Suid-Amerika. Van die vroegste bewys van heuningversameling van wilde kolonies word gevind in grotskilderye, wat dateer na omstreeks 13 000 v.C. Die roof van wildeby-heuning word normaalweg gedoen deur die kalmering van bye met rook en die oopbreek van bome en rotse waar die bye se nes is, met die gevolg dat die kolonie vernietig word.

Eens op 'n tyd het mense bye begin mak maak in kunsmatige byekorwe, naamlik hol boomstompe, houtkiste, kleivate en strooikorwe. Die makmaak van bye was goed ontwikkeld in Egipte en geseëlde heuningpotte is gevind in die grafskatte van Farao's soos Tutankhamun. Byeboerdery is ook beskryf deur die Romeinse skrywers Vergilius, Gaius Julius Hyginus, Varro en Columella. Aspekte van die by-woonwyse en byeboerdery is diepgaande bespreek deur Aristoteles.

Die argeoloog Amihai Mazar, van die Hebreeuse Universiteit in Jerusalem, sê dat vondse in die ruïnes van die stad Rehov (met 2 000 inwoners op sy tyd, Israelies en Kanaaniete) 30 heel korwe bevat het, en na 900 v.C. gedateer kan word, wat bewys dat 'n gevorderde heuningbedryf in die Heilige Land bestaan het in die tyd van die Bybel, 3 000 jaar gelede. Die byekorwe, gemaak van strooi en ongebakte klei is gevind in ordelike rye, drie stapels hoog, in 'n kamer wat tot 100 korwe kon bevat. Ezra Marcus, 'n kenner van Haifa-universiteit sê die vondse lewer 'n blik op antieke byeboerdery soos dit bekend is uit geskrifte en antieke kuns van die Nabye Ooste. Tekens van godsdienstige praktyke was opmerklik, weens 'n altaar versier met vrugbaarheidbeeldjies wat langs die byekorwe gevind is.

Die bepalende boek oor die geskiedenis van byeboerdery is 'The World History of Beekeeping and Honey Hunting' deur Eva Crane.

Vir baie duisende jare van menslike byeboerdery was die mens se verstandhouding van die biologie en ekologie van bye baie beperk en besaai met bygeloof en volksoorleweringe. Antieke waarnemers het gedink dat die bykoningin eintlik 'n mannetjie was, die sogenaamde 'bykoning', en hulle het glad nie verstaan hoe bye vermenigvuldig nie. Dit was nie tot die 18de eeu dat Europese natuurwetenskaplikes die wetenskaplike studie van bykolonies onderneem het en die komplekse en versteekte wêreld van byebiologie begin verstaan het nie. Prominent onder hierdie wetenskaplike pioniers was Swammerdam (1637–1680), René de Réaumur (1683–1757), Charles Bonnet (1720–1793) en spesifiek die blinde Switserse wetenskaplike Francois Huber (1750–1831). Swammerdam en Réaumur was van die eerste om 'n mikroskoop en disseksie te gebruik om die interne biologie van die heuningby te verstaan. Reaumur was van die eerste om 'n glaskantige waarnemingskorf te bou om die aktiwiteite binne-in die korf beter waar te neem. Hy het opgelet dat die koningin haar eiers in oop selle lê, maar het geen idee gehad hoe die koningin bevrug was nie; niemand het al ooit die paring van die koningin en die hommelby waargeneem nie, met baie teorieë dat die koningin 'self bevrug' terwyl ander geglo het dat die hommelbye 'n damp of 'miasma' afgee wat die koningin bevrug sonder direkte fisiese kontak. Huber was die eerste om deur waarneming en eksperimentering te bewys dat die koningin fisies bevrug word deur hommelbye buite die korf, gewoonlik ver weg.

Huber het verbeterde glaskorwe (volgens Réaumur se ontwerp) gebou en ook deursnitkorwe, wat kon oopmaak soos die bladsye van 'n boek, om die indiwiduele waskoeke te inspekteer; dit het die direkte waarneming van aktiwiteite binne-in die korf grootliks verbeter. Alhoewel hy blind word voor hy twintig was, werk 'n sekretaris, Francois Burnens, vir hom en maak daaglikse waarnemings, voer noukeurige eksperimente uit, en hou akkurate notas oor 'n periode van twintig jaar. Huber bevestig dat 'n korf bestaan uit een koningin wat die moeder van al die vroulike werkers en manlike hommelbye is. Hy was die eerste wat bevestig het dat paring met die hommelbye buite die korf afspeel, en dat die koningin bevrug word deur talle suksesvolle parings met manlike hommelbye, hoog in die lug en ver van die korf. Saam het hy en Burnens bye onder die mikroskoop gedissekteer en was hulle van die eerstes om die eierstok en saadsak (spermatheca) van die koningin asook die penis van die manlike hommelby te beskryf. Huber word algemeen beskou as 'die vader van moderne bywetenskap' en sy 'Nouvelles Observations sur Les Abeilles' ("Nuwe Waarnemings oor Bye") 1792 maak al die basiese wetenskaplike waarhede van die biologie en ekologie van die heuningby bekend.

Vroeë metodes van heuningversameling het die vernietiging van die hele kolonie behels tydens oesting. Daar is kru in die wilde korf ingebreek met rook om die bye te bedwelm en die heuningkoeke is uitgeskeur saam met die eiers, larwes en heuning wat hulle bevat. Die vloeibare heuning van die vernietigde broeines was ruweg gesif deur 'n sif of mandjie. Dit was vernielsugtig en onhigiënies, maar dit het nie vir die jagter-versamelaar gemeenskappe saakgemaak nie, aangesien die heuning normaalweg dadelik gebruik was en daar altyd nog wilde kolonies vir uitbuiting was. Vir gevestigde gemeenskappe het die vernietiging van 'n bykolonie egter die vernietiging van 'n waardevolle bate beteken; dié nadeel het bestaan tot die 19de eeu, wat byeboerdery beide oneffektief en 'n soort van ruk en sluk besigheid gemaak het. Daar kon geen aaneenlopende produksie en geen selektiewe broeiery wees nie, aangesien elke bykolonie vernietig was tydens die oes, tesame met die ou koningin. Gedurende die middeleeue was kloosters die middelpunt van byeboerdery aangesien byewas hoogs gesog was vir kerse, en gegiste heuning gebruik is om alkoholiese heuningbier te maak in streke van Europa waar wingerde nie wou groei nie.
Die 19de eeu sien 'n omwenteling in byeboerdery-praktyk met die ontdekking en vervolmaking van die 'beweegbare koek-korf' deur Lorenzo Langstroth, 'n Italiaanse immigrant na die Verenigde State. Langstroth was die eerste persoon om prakties gebruik te maak van Huber's se vroeë ontdekking dat daar 'n sekere ruimtelik afstand tussen waskoeke bestaan (later genoem die "byspasie"), wat bye nie met was sal blok nie, maar sal hou as 'n oop spasie. Na bepaling van die "byspasie" (tussen 5 en 8 mm), het Langstroth 'n reeks houtrame ontwerp binne 'n reghoekige korfkis, versigtig die korrekte byspasie tussen opeenvolgende rame behou, en gevind dat bye ewewydige heuningkoeke in die kas bou sonder om die koeke aan mekaar of die kas se kant te las. Dit stel die byeboer in staat om die rame uit te haal vir inspeksie, sonder om die bye of koek te beskadig en die eiers, die larwes en papies binne-in die sel beskerm. Ook kan die heuningkoeke vol heuning versigtig verwyder word en die heuning uitgespin word sonder om die koek te vernietig. Die leë heuningkoeke kan dan heel terug gegee word aan die bye vir hervulling.
Langstroth se klassieke boek, "The Hive and Honey-bee" (gepubliseer 1853), beskryf sy ontdekking van die "byspasie" en die ontwikkeling van die beweegbare koek-korf patent.

Die ontdekking van die beweegbare koekkorf bevorder die groei van kommersiële heuningproduksie op 'n groot skaal in beide Europa en die VSA.

Langstroth se ontwerp van beweegbare koekkorwe was deur byeboere en ontdekkers aan beide kante van die Atlantiese Oseaan aangegryp en 'n wye verskeidenheid beweegbare korwe was ontwerp en vervolmaak in Engeland, Frankryk, Duitsland en die Verenigde State. Klassieke ontwerpe het in elke land ontwikkel: Dadant- en Langstroth-korwe is steeds oorheersend in die VSA; in Frankryk het die Georges de Layens 'deur-korf' populêr geword en in die VK het die "British National"-korf so laat as die 1930's die standaard geword, terwyl die kleiner Smith-korf steeds in Skotland gewild bly. In die Skandinawiese lande en in Rusland het die gebruik van tradisionele 'deur-korwe' voortgeduur tot laat in die 20ste eeu, en word hulle steeds aangehou in sekere gebiede. Die Langstroth- en Dadant-ontwerpe bly egter alomteenwoordig in die VSA en ook in dele van Europa, alhoewel Swede, Denemarke, Duitsland, Frankryk en Italië almal hulle eie nasionale korfontwerpe het. Streeksvariëteite van korwe ontwikkel om die klimaat, blomproduksie en die reproduktiewe kenmerke van die verskeie subspesies van die plaaslike heuningby in elke bio-streek in ag te neem.

Die verskille in korfafmetings is onbeduidend in vergelyking met die gemene faktore in al hierdie korwe: hulle is almal vierkantig of reghoekig; hulle almal gebruik beweegbare houtrame; hulle almal bestaan uit 'n vloer, broeikas, heuningkas, kroonbord en dak. Korwe was tradisioneel gebou van seder-, denne- of sipreshout, maar in die laaste jare word korwe ook van inspuit-gevormde polistireen gemaak. Polistireen is 'n petrochemiese produk en as sulks nie geskik vir gebruik in 'n kosproduksie-eenheid (byekorf) nie. Ekologies degradeer dit baie stadig en laat giftige stowwe af wanneer dit verband word. Benseen, wat gebruik word tydens die produksie van polistireen, is 'n kankerverwekstof.

Korwe gebruik ook koninginskerms tussen die broeikas en heuningkaste om te verhoed dat die koningin eiers lê langsaan dié wat heuning bevat vir verbruik. Met die begin van 20ste eeuse mietpeste, word korfvloere ook gereeld (vir die hele of deel van die jaar) vervang met sifdraad en 'n verwyderbare skinkbord.

Die 19de eeu produseer 'n ontploffing van innoveerders en uitvinders wat die ontwerp en produksie van byekorwe, bestuurstelsels en boerdery met verbetering deur selektiewe broeiery, heuning uitspinners en bemarking vervolmaak. Prominent onder hierdie innoveerders was:

L.L. Langstroth, geëer as die "vader van Amerikaanse byeteelt": geen ander enkeling het 'n groter invloed gehad op moderne byeboerderypraktyk as Lorenzo Lorraine Langstroth nie. Sy klassieke boek, "The Hive and Honey-bee", is in 1853 gepubliseer.

Moses Quinby, gereeld verwys na as "die vader van kommersiële byeboerdery in die Verenigde State" en skrywer van "Mysteries of Bee-Keeping Explained" (1853).

Amos Root, skrywer van die "ABC of Bee Culture" wat tot op hede aaneenlopend hersien word en nog steeds in druk is. Root was 'n voorbok met die vervaardiging van korwe en die verspreiding van byverpakkings in die Verenigde State.

A.J. Cook, "The Bee-Keepers' Guide; or Manual of the Apiary" (1876).

Dr. C.C. Miller was een van die eerste sakemanne wat waarlik 'n bestaan uit byeteelt gemaak het. Teen 1878 het hy byeboerdery sy enigste besigheid gemaak. Sy boek, "Fifty Years Among the Bees," bly 'n klassieke werk en sy invloed op bybestuur bestaan vandag nog.

Majoor Francesco De Hruschka, 'n Italiaanse militêre offisier, het 'n kardinale ontdekking gemaak wat die katalisator was vir die kommersiële heuningbedryf. In 1865 ontdek hy 'n eenvoudige masjien om heuningkoek uit te spin deur middel van middelpuntvlietende krag. Sy oorspronklik idee was eenvoudig om die koek met 'n metaalraam te ondersteun en dan binne 'n houer te spin wat die heuning versamel wat deur middelpuntvlietende krag uitgegooi word. Dit het beteken dat heuningkoeke ongeskonde maar leeg in die korf teruggeplaas kon word. Die bye sou baie aan werk, tyd en materiale bespaar. (Of dit werklik die geval is, word egter steeds bevraagteken.) Dié enkele ontdekking het grootliks die doeltreffendheid van heuningoes verbeter en was 'n katalisator vir die moderne heuningbedryf.

Abbé Émile Warré, 'n Fransman, het geëksperimenteer met meer as 350 verskillende korwe oor 'n periode van 50 jaar. Gedurende dié tyd onwikkel hy 'n by-vriendelike, vaste koekkorf wat ontwerp is vir minimale ingryping, maklike oesting en vergroting asook die produksie van heuning met die minimum koste aan arbeid en toerusting. Hy noem sy korf "la Ruche Populaire", wat vertaal kan word as "die Volkskorf" of beter bekend as die "Warré korf". Die resultate van sy navorsing is opgeneem in sy boek "L' Apiculture Pour Tous" en is in Engels vertaal as "Beekeeping For All".

Daar is aansienlike streeksvariëteite van korftipes waarin bye aangehou word. 'n Korf is 'n stel reghoekige houtkiste gevul met verwyderbare houtrame. Hierdie rame kan elk 'n vel wasfondasie hou óf, in die geval van 'n fondasielose raam, net 'n aansporingspunt. Die bye bou dan selle om volledige heuningkoeke te skep. Fondasies kom in verskillende selgrotes: klein-/natuurlike sel – boots die grote van die sel soos in die natuur gevind na; werkerfondasie – wat die bye in staat stel om klein, seskantige werkerselle te bou – en; "hommel"-fondasie wat bye in staat stel om veel groter selle te bou: "hommel"-selle, vir die produksie van hommelbye.

Die onderste kis, of broeikas, bevat die koningin en die meeste bye; die boonste kiste, of heuningkaste ("supers"), bevat net heuning. Net jong werker bye kan wasvlokkies produseer wat hulle tussen hulle abdominale plate uitskei. Hulle bou heuningkoeke met die kunsmatige wasfondasie as begin, waarna hulle broeisel kan grootmaak of stuifmeel en heuning in die selle van die koek kan plaas. Hierdie rame kan vrylik gemanipuleer word en heuningkiste met rame vol heuning kan geneem word en die heuning-oes uitgespin word.

In die Verenigde State word die Langstroth-korf algemeen gebruik. Die Langstroth was die eerste suksesvolle bo-openende korf met beweegbare rame en ander ontwerpe is daarop gebaseer. Die Langstroth-korf was egter 'n afstammeling van Jan Dzierzons se Poolse korfontwerpe. In die Verenigde Koninkryk is die mees algemene korf die Britse Nasionale Korf, maar dit is nie ongewoon om ander tipe korwe (Smith, Commercial en WBC, selde Langstroth) te sien nie. Geweefde strooimandjies of Eng. "skeps", "bee gums", en ongeraamde korwe is nou onwettig in die meeste Amerikaanse deelstate, aangesien die koek en broeisel nie vir siektes geïnspekteer kan word nie. Strooimandjies ("skeps") word alhoewel nog steeds deur stokperdjiegeesdriftiges in die VK gebruik om swerms te vang, vóór 'n skuif na 'n standaardkorf.

'n Paar stokperdjie-byeboere pas verskeie bostaafkorwe aan, soos gevind in Afrika. Dié korwe het geen kunsmatige fondasie nie en die heuninggevulde koeke word nie in die korf teruggesit soos met standaardkorwe nie. Om die rede is die produksie in 'n bostaafkorf omtrent net 20% die van 'n Langstroth-korf, maar die aanvanklike koste en toerustingvereistes is baie laer. Dit verminder die oordrag van siektes en peste wat in die koek vasgevang word. Bostaafkorwe bied ook 'n beter kans vir interaksie met die bye en die gewig om op te lig is baie minder. Bostaafkorwe word wyd in ontwikkelende lande in Afrika en Asië gebruik as gevolg van die "Bees For Development"-program.

Die vertikale bostaafkorf, ontwerp deur Abbé Warré en beskryf in sy boek, "Beekeeping For All", is 'n alternatief vir die Keniane of Tanzaniese styl horisontale korf. Dit is ontwerp vir die minimum van ingryping gedurende die seisoen. Alhoewel enkele kas-optel benodig word by tye (minder geskik vir persone met ongeskiktheid), is die kaste kleiner as die mét raam korwe.

Terwyl kennis van bye die eerste lyn van verdediging is, dra meeste byeboere beskermende klere. Beginnende byeboere dra normaalweg handskoene en 'n pak met 'n kappie of hoed en sluier. Ervare byeboere verkies om nie handskoene te gebruik nie, aangesien dit delikate hantering belemmer. Die gesig en nek is die mees belangrikste plekke om te beskerm, so meeste byeboere sal ten minste 'n sluier dra.

Verdedigende bye word aangetrek deur die asem (dop), en 'n steek op die gesig kan lei tot baie meer pyn en swelling as op 'n ander plek, terwyl 'n steek op 'n oop hand gewoonlik vinnig met 'n vingernael verwyder kan word, voor te veel gif ingespuit kan word.

Die beskermde klere is lig gekleurd en van 'n gladde materiaal. Dit verskaf die grootste verskil van die bykolonie se natuurlike vyande (ratels, bere, ens.) wat neig om donker gekleurd en harig te wees.

Rook is die byeboer se derde lyn van verdediging. Meeste byeboere gebruik 'n "roker" — 'n toestel ontwerp om rook te skep van verskillende onvolledig-verbrande brandstowwe. Rook kalmeer bye: dit begin 'n voedingsreaksie in verwagting van 'n moontlike korfverlating a.g.v. vuur. Rook versteek ook alarm-feromone wat deur wagters vrygelaat word of wanneer bye vergruis word tydens inspeksie. Die gevolgde verwarring skep geleentheid vir die byeboer om die korf oop te maak en te werk sonder om aanleiding tot 'n verdedigingsreaksie te gee. Wanneer 'n by heuning vreet, swel die agterlyf, wat dit ook glo moeilik maak vir die nodige buigings om te steek, alhoewel dit nie wetenskaplik bewys is nie.

Rook se gebruik vir swerms is twyfelagtig omrede swerms nie heuningvoorraad het om te eet in reaksie nie. Rook is egter gewoonlik nie nodig nie, aangesien swerms neig om minder aggressief te wees, juis omrede hul geen voorraad het om te verdedig nie en 'n vars swerm goed gevreet het voor hul vlug van die korf.

Vele tipes brandstof kan in 'n roker gebruik word, solank dit natuurlik is en nie besmet is met skadelike stowwe nie. Hierdie brandstowwe sluit in goiing, denne naalde, kartondoos, en verrotte of swammige hout. Sommige byeboerderyverskaffers verkoop ook kommersiële brandstof soos papierpap en saamgedrukte katoen, en selfs spuitkanne met rook.

John Harbison, afkomstig van Pennsilvanië, het bye suksesvol na die VSA se weskus gebring in die 1860's, in 'n gebied bekend as Harbison Canyon, Kalifornië, en het die mark vir heuning regdeur die land vergroot.

Oorspronklik was byeboerdery beoefen vir die bye se heuning-oes, alhoewel oesbestuiwing deesdae dikwels 'n groter gedeelte van 'n kommersiële byeboer se inkomste verskaf. Ander korfprodukte is stuifmeel, koninginjellie en maagdewas, wat voeding en medisinale gebruike het, en byewas wat gebruik word vir die maak van kerse, kosmetiek, houtpolitoer en vir modelering. Die moderne gebruik van korfprodukte het min verander sedert antieke tye.

Westerse bye is nie inheems in die Amerikas nie. Amerikaanse, Australiese en Nieu-Seelandse koloniste het heuningbye van Europa ingevoer, gedeeltelik vir heuning en gedeeltelik vir hul nuttigheid as bestuiwers. Die eerste ingevoerde byspesie was heel moontlik die Europese swartbye. Later is Italiaanse bye, Carnioolse-heuningbye en Caucasian-bye bygevoeg.

Westerse heuningbye was ook na Primorsky Krai in Rusland gebring deur setlaars rondom 1850. Hierdie Russiese heuningbye, wat soortgelyk is aan die Carnioolse heuningby, was in die VSA ingevoer in 1990. Die Russiese heuningby het meer weerstand getoon teen die by parasiete "Varroa destructor" en "Acarapis woodi".

Voor die 1980's was die meeste VSA stokperdjie-byeboere gewone boere of verwante van 'n boer en het hulle gewoon in landelike gebiede en bye aangehou met tegnieke wat vir generasies oorgelewer was. Die aankoms van heuningbysiektes, trageale miete en in die 1980's die Varroa-miete en klein kaskewers ("Aethina tumida") in die 1990's lei tot die ontbinding van die praktyke deur meeste van hierdie byeboere aangesien hulle bye nie kon oorleef het tussen hierdie nuwe parasiete nie.

In Asië bestaan ander spesies van Apis wat deur plaaslike byeboere gebruik word vir heuning en byewas. Nie-"Apis"-spesies van heuningbye, kollektief bekend as steeklose bye, was ook aangehou sedert die outyd in Australië en Sentraal-Amerika alhoewel hierdie tradisies sterwend is, en sommige van die "Meliponini"-spesies wat gebruik word, bedreig is.

Byeboer kategoriseer hulself gewoonlik as:

Sommige byeboere in die suidelike VSA en suidelike halfrond (Nieu-Seeland) hou bye hoofsaaklik aan om koninginne groot te maak en bypakkette te verkoop. In die VSA kan noordelike byeboere vroeg lente koninginne en ongeveer 1,5 kg pakkette van lewendige werkerbye van die suide koop om hul korwe te hervul wat gedurende die winter gevrek het. Dit word egter minder prakties omrede die verspreiding van die Afrika-by.

In kouer klimate moet kommersiële byeboere migreer met die seisoene en sleep hulle al hul korwe op vragmotors suid, waar dit warmer is vir oorwintering en vir 'n vroeë lente-opbou. Baie maak "pitte" (Eng. nucs) (klein begin- of pitkolonies) om te verkoop of om hul eie verliese aan te vul in die vroeë lente. In die VSA kan sommige skorsies of komkommers in Florida bestuif word of vroeë heuning gemaak word in die sitrusboorde van Florida, Texas of Kalifornië. Die grootste aanvraag vir bestuiwing kom van die amandelboorde in Kalifornië. Soos lente noordwaarts beweeg, so beweeg die byeboer; om bye te verskaf vir vrugtebome, bloubessies, aarbeie, bosbessies en latere groente. Sommige kommersiële byeboere wissel tussen bestuiwingsdienste en heuningproduksie, maar kan gewoonlik nie beide terselfdertyd doen nie.

In die Noordelike Halfrond kan byeboere begin heuning oes vanaf Julie tot Oktober, volgens die heuningoes in hul gebied. Goeie bestuurspraktyke benodig dat korwe vry van peste en siektes gehou word en verseker word dat die bykolonie ruimte het vir uitbreiding in die korf. Chemiese behandeling as parasietbeheer, moet buite seisoen gedoen word om besmetting van heuning te verhoed. Die stokperdjiegeesdriftige se sukses hang ook af van die ligging van die byekamp en of dit 'n goeie nektar- en stuifmeelbron jaar uit het.

In die Suidelike Halfrond is byeboerdery 'n heeljaar-bedryf, alhoewel die aktiwiteit in kouer areas (soos die suide van Australië en Nieu-Seeland) in die winter (Mei tot Augustus) minimaal is. Gevolglik is die beweging van kommersiële korwe meer lokaal in hierdie gebiede. 'n Bekende byeboer van Nieu-Seeland was Edmund Hillary, 'n somerwerk wat hom toegelaat het om berg te klim in die winter.

Ná die winter van 1907 het die Amerikaanse byeboer Nephi Miller besluit om met sy korwe te trek na ander dele van die land om hul produksie gedurende winter te verbeter. Sedertdien het migrerende byeboerdery wydverspreid geword in Amerika. Dit is 'n sleutelelement van VSA vrugteboerdery, wat glad nie naby die huidige vlakke kan produseer met inheemse bestuiwers alleen nie. Byeboere verdien meer met die uithuur van hul bye vir bestuiwing as wat hulle met heuningproduksie sou verdien.

Een kommersiële byeboer rapporteer beweging van sy korwe van Idaho na Kalifornië in Januarie om voor te berei vir die amandelbestuiwing in Februarie, dan na die appelboorde in Washington in Maart, daarna na Noord-Dakota twee maande later vir heuningproduksie, en dan terug na Idaho teen November – 'n toer van etlike duisend myle. Ander trek van Florida na New Hampshire of na Texas. Omtrent twee derdes van VSA se plaaslike bye besoek Kalifornië vir die amandelbloeisels in Februarie.

Byeboere in Europa en Asië is algemeen minder mobiel, met bybevolkings wat beweeg en meng binne-in 'n kleiner geografiese gebied (alhoewel sommige byeboere langer afstande beweeg, is dit minder algemeen). Die wyer verspreiding en vermenging in die VSA veroorsaak veel groter verliese deur die Varroa-mietinfeksie in latere jare.

Bye is samelinsekte soos termiete, miere en wespe en hul samelewing het verskillende kaste of groepe. Hierdie kaste in 'n nes is verskillende soorte individue wat verskillend lyk en elk 'n besonderse taak verrig. Die bykolonie het drie soorte individue wat wesenlik soos 'n enkele organisme fungeer.

'n Kolonie bye bestaan uit hierdie drie kaste bye:

Die koningin is die enigste seksueel-volwasse wyfie in die korf en al die wyfie werkerbye en manlike hommelbye is haar afstammelinge. Die koningin kan tot drie jaar of meer lewe en is bekwaam om tot 'n halfmiljoen of meer eiers in haar leeftyd te lê. Op die spits van die lê-seisoen (laat lente tot somer) kan 'n goeie koningin 3000 eiers lê in een dag – meer as haar eie liggaamsgewig. Dit is egter uitsonderlik: 'n vrugbare koningin kan piek by 2000 eiers op 'n dag, maar 'n gewone koningin mag net 1500 eiers lê op 'n dag. Die koningin word gekweek van 'n normale werkereier, maar word meer gevoer met 'n stof genoemd koninginjellie as normale werkers – dit veroorsaak 'n radikale verskillende groei en gedaantewisseling. Die koningin beïnvloed die kolonie deur die produksie en disseminasie van 'n verskeidenheid feromone of geurstowwe. Een van die geurstowwe onderdruk die ontwikkeling van eiersakke in al die wyfie werkerbye in die korf en verhoed dat hulle eiers lê.

Die koningin verskyn van haar sel na 15 dae van ontwikkeling en sy bly in die korf vir 3-7 dae voor sy uitgaan op haar paringsvlug. Haar eerste oriënteringsvlug kan net 'n paar sekondes duur, net genoeg om die posisie van die korf te merk. Verdere paringsvlugte kan duur van 5 tot 30 minute en sy kan paar met 'n aantal hommelbye op elke vlug. Oor verskeie parings, 'n dosyn of meer, sal die koningin genoeg sperm ontvang van 'n string hommelbye om honderdduisende eiers te bevrug. As sy nie die korf kan verlaat om te paar nie – as gevolg van slegte weer of as sy vasgevang is in 'n gedeelte van die korf – sal sy onvrugbaar bly en 'n hommellêer word – onkapabel om wyfie werkerbye te produseer – en die korf is gedoem.

Paring vind 'n aansienlike afstand van die korf plaas en verskeie honderd voet in die lug; daar word geredeneer dat dit die sterk hommels van die swakkes skei en verseker dat slegs die vinnigste en sterkste hommels hul gene kan oordra.

Na afloop van 'n suksesvolle paringsvlug, sal die koningin na 'n paar dae vir die eerste keer begin eiers lê. Die oorgrote meerderheid eiers wat sy lê is bevrugte eiers en sal wyfie werkerbye produseer. As sy 'n onbevrugte eier lê, ontwikkel dit in 'n hommelby. Hoe die kolonie besluit hoeveel werkers teenoor hommelbye grootgemaak moet word, word nog nie ten volle verstaan nie.

Amper al die bye in die korf is wyfie werkerbye. Tydens die hoogtepunt van somer, wanneer werk in die korf woes en aaneenlopend is, kan die lewe van 'n by so kort as 6 weke wees; in laat herfs, wanneer geen broeisels grootgemaak word en geen nektar geoes word nie, kan 'n jong by tot 16 weke leef – reg deur winter. Gedurende die lewe van 'n werkerby verrig sy verskillende funksies in die korf, wat hoofsaaklik deur die ouderdom van die by bepaal word.

Hommelbye is die grootste bye in die korf – amper drie keer die grootte van 'n werkerby. Hulle doen geen werk nie, oes nie stuifmeel of nektar nie en word slegs geproduseer om met nuwe koninginne te paar en hulle te bevrug op die paringsvlug. 'n Bykolonie sal gewoonlik hommelbye begin grootmaak 'n paar weke voor hulle koninginselle begin bou om 'n falende koningin te vervang of om voor te berei vir trek. Wanneer die koningin-broeiseisoen oor is, sal bye in kouer klimate die hommelbye uit die korf dryf om te vrek, en hulle byt en skeur aan hulle pote en vlerke; die hommelbye het 'n nuttelose las vir die kolonie geword en sal nie langer geduld word nie.


'n Makgemaakte bykolonie word gewoonlik in 'n reghoekige korfkis gehuisves, met tussen 10 en twaalf parallelle rame wat die vertikale koekplate hou en wat die eiers, larwes, papies en kos vir die kolonie bevat. As iemand 'n vertikale dwarsdeursnit maak deur die korf van kant tot kant, sal die broeines rofweg soos 'n ovale bal lyk en 5-8 koekrame beslaan. Die twee buitenste koeke aan elke kant van die korf is geneig om slegs gebruik te word vir die langtermyn stoor van heuning en stuifmeel.

In die middel van die broeines sal 'n enkele koekraam normaalweg 'n middelste skyf eiers, larwes en geseëlde broeiselle hê wat amper tot op die kant van die raam kan strek. Direk bo-op die broei-area strek 'n boog stuifmeelgevulde selle van kant tot kant, en bokant dit 'n nog wyer boog heuning-gevulde selle wat strek tot die raam se bokant. Die stuifmeel is proteïenryke kos vir die ontwikkelende larwes, terwyl heuning ook kos is, maar energieryk eerder as proteïenryk is. Die jong werkerbye wat sorg vir die groeiende broeisel skei 'n spesiale kos genaamd "koninginjellie" af ná hulle gevoed het op heuning en stuifmeel. Die hoeveelheid koninginjellie wat 'n papie gevoer word bepaal of dit 'n werker of koninginby gaan word.

Benewens die heuning in die broei-area gestoor, stoor bye ekstra heuning in die koeke bo die broeines. In moderne korwe plaas die byeboer aparte kiste, genaamd heuningkaste, bo die broeikas, waarin vlakker koeke stoorplek voorsien vir heuning. Dit stel die byeboer in staat om heuningkaste in die laat somer te verwyder en die ekstra heuning te oes sonder om die kolonie seer te maak of om die broeines te versteur. As al die heuning "gesteel" is, sonder om genoeg oor te hou vir die winter, moet die byeboer die bye voer met stroop. Dit verlaag die bye se weerstand en die kolonie sukkel om hul getalle weer op te bou in die lente. Die voer van stroop moet slegs plaasvind wanneer die oorlewing van die korf bedreig word.

Die ontwikkeling van die bykolonie volg 'n jaarlikse siklus van groei wat begin in die lente met 'n haastige uitbreiding van die broeines, so gou as stuifmeel beskikbaar is om die papies te voer. Sommige produksie van broeisel kan so vroeg as Januarie begin, selfs in 'n koue winter, maar broeiery versnel met 'n spits in Mei (in die Noordelike Halfrond), en produseer 'n rykheid van oestende bye in harmonie met die heuningstroom in die area. Elke byeras beplan hul opbou effens anders, afhangende van hoe die blomme in hul area bloei. Sommige streke van Europa het twee nektarstrome – een in laat lente en nog een laat Augustus. Ander streke het slegs 'n enkele nektarstroom. Die bedrewenheid van 'n byeboer lê in die vooruitskatting van wanneer die nektarstroom sal plaasvind en dat sy kolonie die maksimum bevolking van oesters sal hê op die regte tyd.

Die kernfaktor hier is die voorkoming, of suksesvolle bestuur van die treklus. As die kolonie onverwags trek en die byeboer kan nie die trekkende swerm vang nie, sal hy aansienlik minder heuning oes van die korf, aangesien hy die helfte van sy werkerbye met een slag kan verloor. Indien hy egter die trekimpuls om 'n nuwe koningin uit te broei kan gebruik, maar die bye bymekaar kan hou, sal die byeboer sy kanse van 'n goeie oes verbeter. Dit neem baie jare se leer en ondervinding om al hierdie dinge te bestuur – alhoewel weens verskillende omstandighede, kan selfs beginners 'n goeie heuningoes behaal.

Alle kolonies is afhanklik van hul koningin, wat die enigste eierlêer is. Die beste koninginne lewe egter net 'n paar jaar; die norm is een of twee jaar. Sy kan kies of sy 'n eier lê wat bevrug is of nie; as sy so kies, ontwikkel dit in 'n wyfie werkerby; as sy 'n onbevrugte eier lê word dit 'n hommelby. Sy besluit water tipe eier om te lê afhangende van die grootte van die oop broeisel wat sy teëkom in die koek; in 'n klein werkersel lê sy 'n bevrugte eier; as sy 'n veel groter hommelsel vind, lê sy 'n onbevrugte hommelby eier.

Solank die koningin vrugbaar is en eiers lê, produseer sy 'n verskeidenheid geurstowwe wat die gedrag van die bye in die korf beheer; hierdie "doepa" is in werklikheid verskillende feromone met verskillende funksies. Soos die koningin ouer word, raak sy uit sperm en haar doepa begin te faal. Onvermydelik, begin die koningin mettertyd faal en sal die bye dan besluit om haar te vervang met 'n nuwe koningin, geskep van een van haar werkereiers. Hulle mag dit doen omrede sy beskadig is: 'n verlore been of antenne, omrede sy uit sperm gehardloop het en nie vrugbare eiers kan lê nie (het 'n hommel-lêende koningin geword) of omrede haar geurstowwe vervaag het tot op 'n punt waar sy nie meer haar bye kan beheer nie.

Op hierdie tydstip sal die werkers een of meer koninginselle maak deur bestaande werkerselle te modifiseer wat 'n normale wyfie werkereier bevat. Nietemin is daar twee duidelike gedragspatrone wat die bye navolg:

1. Opvolging – of koninginvervanging binne een korf sonder om te trek;
2. Trek-sel-produksie – die verdeling van die korf in twee kolonies deur te trek.

Verskillende subspesies van "Apis Mellifera" vertoon verskillende trek-eienskappe wat hul evolusie in verskillende ekotope van die Europese kontinent reflekteer. Die meer noordelike swart rasse swerm minder en volg meer op, terwyl gesê word dat die suidelike geel en grys variasies meer gereeld trek. Die waarheid word bemoeilik omrede die algemeenheid van kruisteling en verbastering van die subspesies en menings verskil.

Opvolging word hoog aangeslaan as gedragspatroon deur byeboere, omrede 'n korf wat sy koningin opvolg nie swerm nie en geen voorraad verlore gaan nie; dit skep slegs 'n nuwe koningin en laat toe dat die ou een verdof – of as alternatief word sy doodgemaak wanneer die nuwe koningin uitkom. Wanneer 'n koningin opgevolg word, produseer die bye net een of twee koninginselle, kenmerkend in die middel van die gesig van die broeikoek.

Met trek, in kontras, word 'n groot getal koninginselle geskep – tipies 'n dosyn of meer, en hierdie is geleë rondom die kante van die heuningkoek, meestal op die kante en aan die onderkant.

As die proses begin het, sal die ou koningin normaalweg die korf verlaat met die uitbroei van die eerste koninginsel. Wanneer die koningin die korf verlaat word sy vergesel deur 'n groot hoeveelheid bye, hoofsaaklik jong bye (was-uitskeiers), wat die basis van die nuwe korf sal vorm. Verkenners word uitgestuur voor die swerm om 'n geskikte hol boom of rotsgaping te vind en so gou een gevind word, trek die hele swerm in en bou nuwe was-broeikoeke binne ure, met die heuningvoorraad waarmee die jong bye hulself gevul het voor hul die ou korf verlaat het. Slegs jong bye skei was af van spesiale abdominale segmente en dit is hoekom daar meer jong as ou bye in swerms is. Dikwels vergesel 'n hoeveelheid kroonprinsesse die eerste swerm (die "hoofswerm"), en die ou koningin word vervang so gou as 'n prinses gepaar en begin lê het. Andersins sal sy baie vinnig opgevolg word in haar nuwe blyplek.

Dit word algemeen aanvaar dat 'n kolonie bye nie sal trek tot hul al die broeikoeke voltooi het nie, met ander woorde, wanneer hulle al die beskikbare spasies gevul het met eiers, larwes en broeisel. Dit gebeur normaalweg laat lente, op 'n tydstip wanneer ander areas van die korf vinnig gevul word met heuningvoorraad. Dus is een sneller van die trek-instink wanneer die koningin nie meer plek het om eiers te lê nie en die populasie baie beknop raak. Onder hierdie omstandighede kan 'n hoofswerm uittrek met die koningin – met die gevolglike halvering van die populasie binne die korf – en die ou kolonie met 'n groot hoeveelheid uitbroeiende bye agterlaat. Die koningin wat wegtrek vind haarself in 'n nuwe korf met geen eiers en geen larwes nie, maar baie energieke bye wat 'n nuwe stel broeikoeke skep in 'n baie kort tyd.

Nog 'n belangrike faktor in die trek is die ouderdom van die koningin. Vir dié onder 'n jaar oud is dit onwaarskynlik om te trek tensy hulle koek uiters beknop is, terwyl ouer koninginne meer geneig is om te trek.

Byeboere hou hul kolonies fyn dop in die lente en let op vir die aanvang van koninginselle, wat 'n duidelike sein gee dat die kolonie bepaald wil trek.

Wanneer die kolonie besluit het om te trek, word koninginselle in getalle van 'n dosyn of meer geproduseer. Wanneer die eerste koninginselle geseëld is, na 8 dae van larwe voering, sal 'n kroonprinses verpop (in 'n papie verander) en kan verwag word sewe dae na seëling. Voor vertrek vul die werkerbye hul mae met heuning in voorbereiding vir die skepping van nuwe heuningkoeke in die nuwe tuiste. Hierdie vrag van heuning maak trekkende bye ook minder geneig om te steek en 'n nuutgevormde swerm is merkbaar kalm vir tot 24 uur – dikwels genoeg om sonder handskoene of sluier gehanteer te word.
Hierdie swerm soek 'n skuilte; 'n byeboer wat dit vang en aan 'n nuwe korf voorstel, voldoen aan hierdie behoefte. Andersins sal dit terugkeer na 'n wilde staat, in watter geval dit skuilplek sal vind in 'n hol boom, 'n uitgrawing, 'n verlate skoorsteen of selfs agter hortjiesvensters.

Terug by die oorspronklike korf ontwaak die kroonprinses van haar sel en begin dadelik om al haar teenstander-koninginne wat wag om uit te broei, op te spoor en dood te maak. Gewoonlik weerhou die bye haar egter om dit te doen, in welke geval sy ook 'n tweede swerm sal lei van die korf. Opeenvolgende swerms word genoem "na-swerms" of "kaste" en kan baie klein wees – dikwels met net 'n paar duisend of so bye, teenoor die hoofswerm wat uit tussen 10 000 of selfs 20 000 bye kan bestaan.

Klein na-swerms het 'n kleiner kans op oorlewing, maar kan die oorspronklike korf erg uitdun en sy oorlewing ook in gevaar stel. Wanneer 'n korf getrek het ten spyte van die byeboer se voorkomende bemoeienis, is die beste praktyk om die uitgedunde korf 'n paar rame met oop broeisel vol eiers te gee. Dit help om die korf gouer te hervul, en gun 'n tweede kans om 'n koningin groot te maak as die paring misluk.

Elke ras of subspesie van die heuningby het sy eie trek-eienskappe. Italiaanse bye is baie vrugbaar en geneig om te trek; Noord Europese "swartbye" het 'n sterk geneigdheid om hul ou koningin te vervang sonder om te trek. Hierdie verskille is die resultaat van verskillende evolusionêre drukke in die gebiede waar die subspesies ontwikkel het.

Wanneer 'n kolonie per ongeluk hul koningin verloor, word daar na die kolonie as "koninginloos" verwys. Die werkers besef die koningin is afwesig binne 'n uur na haar verlies, aangesien haar geurstowwe vervaag in die korf. Die kolonie kan nie oorleef sonder 'n bevrugte koningin wat eiers lê om die byebevolking in stand te hou nie. Die bye kies dan sommige van die selle wat eiers bevat wat minder as drie dae oud is en vergroot hierdie selle dramaties om "nood koninginselle" te vorm. Hierdie selle lyk soortgelyk aan 'n grondboontjiedop – ongeveer 20-25mm lank, wat hang van die middel of kant van die broeikoeke. Die ontwikkelende larwe in 'n koninginsel word verskillend gevoer as 'n gewone by. Sy ontvang – as byvoeding tot die normale heuning en stuifmeel – 'n groot gedeelte koninginjellie, 'n spesiale kos uitgeskei deur die jong werkerbye vanuit 'n klier in hul keelholte. Hierdie spesiale kos verander die groei en ontwikkeling van die larwe so dramaties dat dit ontwaak van die sel as 'n koninginby. Die koningin is die enigste by in die kolonie wat volledig ontwikkelde eierstokke het. Sy skei 'n geurstof af wat die normale ontwikkeling van eierstokke in al haar werker-dogters onderdruk. Die koninginby het 'n angel sonder weerhaak wat sy onder andere gebruik om die ander jong koninginbye wat nog nie uit die selle "uitgebroei" het nie, dood te steek om te verseker dat sy die enigste koninginby vir die swerm is.

Byeboere gebruik die bekwaamheid van bye om nuwe koninginne te produseer om hul kolonies te vermeerder, 'n proses bekend as "kolonieverdeling". Om dit te doen, verwyder hulle verskeie broeikoeke van 'n gesonde korf en verseker die ou koningin agterbly. Hierdie koeke moet eiers of larwes bevat wat minder as drie dae oud is en wat bedek word deur jong werkerbye wat sorg vir die broeisel en dit warm hou. Hierdie broeikoeke en bestaande werkerbye word dan geplaas in 'n klein "pitkorf" tesame met ander koeke wat heuning en stuifmeel bevat. So gou as wat die jong werkerbye hulself in hierdie korf bevind en besef dat hulle nie 'n koningin het nie, begin hulle met die konstruksie van "nood koninginselle" en benut die eiers of larwes wat hulle in die koeke het.






</doc>
<doc id="28129" url="https://af.wikipedia.org/wiki?curid=28129" title="Operasie Gomorrha">
Operasie Gomorrha

Volgens beramings het meer as 35 000 siviele burgers in die inferno gesterf, en 125 000 is beseer. 900 000 Hamburgers het te voet uit die stad gevlug. Die meeste van die slagoffers het in die digte rook verstik, en skokwekkende foto's soos dié van 'n klein seuntjie wat nog in die dood aan 'n lugbeskermingshelper vasklou nadat beide in die rook verstik het, kon eers ná die oorlog gepubliseer word - die Nazi-minister van propaganda en "volksvoorligting", Joseph Goebbels, het nuusberigte oor die gevolge van lugaanvalle summier verbied, en ook die brandwere van Duitse stede was nie gemagtig om hul ervarings tydens die brandbestryding uit te ruil nie. Goebbels se siniese kommentaar ná die aanvalle op Hamburg was ""Man stellt sich doch alles viel schlimmer vor, als es nachher tatsächlich ist"." [Dinge blyk uiteindelik minder erg te wees as wat mens eers gedink het].

Altesaam 277 000 woonstelle, 24 hospitale, 277 skole en 58 kerke is in die lugaanvalle vernietig. Net soos in alle ander gevalle het Adolf Hitler geweier om 'n besoek aan die verwoeste Hamburg af te lê - hy het aanvanklik self gedreig om Britse stede "uit te wis" en het later nooit enige bomskade in Duitse stede met sy eie oë gesien nie.

Die Operasie Gomorrha het vyf nagtelike bomaanvalle behels wat deur die Britse "Royal Air Force" uitgevoer is, asook twee Amerikaanse lugaanvalle wat deur die USAAF bedags uitgevoer is.

Die lugaanvalle het op die nag van 24 Julie 1943 begin toe Hamburg deur 791 Britse bomwerpers aangeval is. Die Britte het hierdie nag sogenaamde "windows" (dun strepies stanniool- of tinfoelie met 'n lengte van 24,8 en 'n wydte van 2 sentimeter) oor die stadsgebied afgewerp wat die Duitse lugafweer se radarstelsel nutteloos gemaak het. Die mikpunt van die aanval was die St.-Nikolai-kerk in die middestad, maar as gevolg van foutiewe merkers is 'n uitgestrekte gebied deur die aanval geraak. Nogtans het grootskaalse brande in die binnestad in Hoheluft, Eimsbüttel en Altona uitgebreek. Ook 'n aantal voorstede in die noordweste is deur die lugaanval geraak. Die lugbeskermingsdiens het die aantal slagoffers wat gedood is op sowat 1 500 mense beraam.

In die namiddag van 25 Julie het 40 Amerikaanse bomwerpers teikens in die seehawe van Hamburg aangeval. 'n Aantal skepe is gesink en sommige ruoliefabrieke getref.

Op die middag van 26 Julie het 71 Amerikaanse bomwerpers weereens teikens in die hawegebied gebombardeer en onder meer die kragsentrale Neuhof getref. As gevolg van die twee Amerikaanse aanvalle het sowat 150 mense hulle lewens verloor.

Die vierde aanval, wat op die nag van 26 Julie deur ses Britse De Havilland Mosquito-vliegtuie uitgevoer is, was sogenaamde steuraanvalle wat slegs klein skade berokken het.

Die tweede groot Britse lugaanval op die nag van 27 Julie is egter deur 739 bomwerpers uitgevoer. Die hoofmikpunt van die bombarderings was buurte wat oos van die binnestad geleë was. As gevolg van die ongewone weerstoestande in Hamburg het die grootskaalse brande 'n vuurstorm ontketen. Orkaansterkte-winde, wat oor die grond gewaai het, het die woedende brande vinnig laat versprei en buite beheer laat raak. Die stadsbuurte Rothenburgsort, Hammerbrook en Borgfelde is volledig verwoes, en ook in Hamm, Eilbek, Hohenfelde, Barmbek en Wandsbek is grootskaalse skade berokken. Sowat 30 000 mense het hul lewens verloor.

Die derde groot Britse lugaanval op die nag van 29 Julie is deur 726 bomwerpers uitgevoer, en veral die stadsbuurte Barmbek, Uhlenhorst en Winterhude is deur die bombarderings geraak. Ondanks die grootskaalse brande en die feit dat Barmbek net soos Hammerbrook digbevolk en dig beboud was is hier geen vuurstorm ontketen nie. Die presiese aantal slagoffers is nie bekend nie en word op sowat 1 000 mense beraam.

Die sewende en laaste groot aanval is op die nag van 2 Augustus deur 740 Britse bomwerpers uitgevoer. Vanweë 'n donderstorm wat oor Hamburg gewoed het kon die bombarderings nie doelgerig uitgevoer word nie. Ondanks 'n aantal groter brande (byvoorbeeld in die Staatsoperahuis van Hamburg) is daar geen grootskaalse brandskade berokken nie. Die aantal slagoffers is nie bekend nie, maar was waarskynlik duidelik kleiner as dié van die eerste of derde groot Britse lugaanval.

Vir die bombarderings is 'n mengsel van brisant- en brandbomme gebruik. Die brisantbomme is doelgerig afgewerp en het met hulle drukkrag die dakke van huise afgeruk sodat die fosfor van die opvolgende brandbomme regstreeks in die woonstelle en trappehuise beland het. Trappehuise was gewoonlik uitsluitlik van hout gemaak en het sodoende die vlamme na die laagste verdiepings oorgedra sodat die huise volledig uitgebrand het.

Die aanvalle was steeds beperk tot 'n bepaalde sektor van die stad. Die toring van die St. Nikolai-kerk met 'n hoogte van 147,3 meter het as 'n sentrale uitgangspunt gedien. Die kerk se bouvalle is ná die oorlog nie heropgebou nie en dien vandag as 'n oorlogsmonument. Hulle huisves daarnaas 'n permanente tentoonstelling oor Operasie Gomorrha.

Die bunkers wat ter beskerming van die bevolking gebou is was in die laaste fase van die oorlog net 'n beperkte toevlugsoord aangesien steeds groter bomme afgewerp is waarteen hulle nie meer kon standhou nie. Talle mense het versmoor omdat die woedende brande alle suurstof verbruik het.



</doc>
<doc id="28130" url="https://af.wikipedia.org/wiki?curid=28130" title="Draadkar oor die see">
Draadkar oor die see

Titel snit van Lize Beekman se album Draadkar oor die see. Die album is in 2005 vrygestel en was die finalis vir die SAMA-toekenning in 2006 in die kategorie "Best Adult Contemporary album: Afrikaans".

Die liedjie was vir 8 weke op die OFM top 20 in 2006.



</doc>
<doc id="28131" url="https://af.wikipedia.org/wiki?curid=28131" title="John X. Merriman">
John X. Merriman

John Xavier Merriman (15 Maart 1841 - 1 Augustus 1926) was die laaste eerste minister van die Kaapkolonie voor die Uniewording van Suid-Afrika in 1910.

Hy is in Street, Somerset, Engeland gebore. Sy ouers was Nathaniel James Merriman, hulpprediker van die Street-gemeente en later die derde biskop van Grahamstad, en Julia Merriman (née Potter). Hy het in 1849 (op die ouderdom van agt jaar) saam met sy ouers na die Kaapkolonie geëmigreer. Hy het by die Diocesan College (Biskoppe) in Rondebosch, Kaapstad, en later by Radley College in Engeland opleiding ontvang. Hy is in 1861 terug na Suid-Afrika, waar hy geboer het.

Nadat hy as boer en landmeter gewerk het, het hy in 1869 die politiek betree. In hierdie stadium was die Kaapsekolonie besig om oor te beweeg na verteenwoordigende regering toe. Hy het eers die kiesafdeling Namakwaland, toe Wodehouse en uiteindelik Victoria-Wes verteenwoordig. Nadat verantwoordelike regering in 1872 aan die Kolonie toegestaan is, het hy vanaf 1875 tot 1878 gedien in die kabinet van die eerste Eerste Minister, sir John Molteno, en later in dié van sir Thomas Scanlen, vanaf 1881 tot 1884. Hy was Tesourier-Generaal onder Cecil John Rhodes vanaf 1890 tot 1893, maar het sy goeie verhouding met Rhodes na die Jameson-inval in Desember 1895 beëindig.

Daarna het hy 'n teenstander van die mynboubelange en Britse imperialisme in Suider-Afrika geword. Hierdie standpunt het vir hom die simpatie en samewerking van Onze Jan Hofmeyr se Afrikanerbond gewen. Hy was 'n lid van die Kaapse kommissie van ondersoek na die Jameson-inval, en was verantwoordelik vir die opstel van die kommissie se verslag. Hy het weer as Tesourier-Generaal van die Kaap gedien onder W.P. Schreiner vanaf 1898 tot 1900. Hy het onsuksesvol probeer om die Tweede Vryheidsoorlog te keer.

In 1908 het sy South African Party saam met die Afrikanerbond beheer van die Kaapse Wetgewende Vergadering verkry, en hy het as eerste minister van die Kaapkolonie gedien van 1908 tot en met Uniewording op 31 Mei 1910. 

Hy was 'n vooraanstaande figuur in die Nasionale Konvensie wat die Unie tot stand gebring het, en was 'n moontlike keuse vir die amp van eerste minister van die nuwe unie. Lord Gladstone, die eerste goewerneur-generaal, het egter vir die Afrikanerstaatsman genl. Louis Botha gevra om 'n regering te vorm. Merriman het 'n aanbod van 'n pos in die eerste Uniekabinet van die hand gewys.

Hy het voortgegaan om te dien in die Parlement van Suid-Afrika, waar hy eers die kiesafdeling van Victoria-Wes en toe Stellenbosch verteenwoordig het. Hy het 'n lewendige briefwisseling met Jan Christiaan Smuts voortgehou, waarin hy hom herhaaldelik gewaarsku het van die risiko van rebellie en burgeroorlog tussen die gemeenskap van Britse herkoms en die Afrikaners, wat opspraak gemaak het teen die Suid-Afrikaanse samewerking met Groot-Brittanje teen Duitsland in die Eerste Wêreldoorlog, veral die Suid-Afrikaanse inval van Duits Suidwes-Afrika, tans Namibië. Hy was een van slegs 'n paar parlementslede wat die Native Land Act van 1913 teengestaan het, wat drasties die landeienaarskap deur die inheemse bevolking beperk het.

In 1874 is hy met Agnes Vintcent, dogter van mnr. L. Vintcent, 'n lid van die Kaapse Wetgewende Raad, getroud. In 1892 het hy 'n plaas gekoop, wat later Rustenberg Wines geword het. Rustenberg Wines het hom later vereer deur 'n wynsoort na hom te vernoem.

Hy is in 1926 in die ouderdom van 85 op Stellenbosch, Suid-Afrika, oorlede.



</doc>
<doc id="28133" url="https://af.wikipedia.org/wiki?curid=28133" title="Afrikaanse Wikipedia">
Afrikaanse Wikipedia

Die Afrikaanse Wikipedia is die Afrikaanse weergawe van die webgebaseerde vrye-inhoud-ensiklopedie Wikipedia ("vrye" verwys in hierdie geval na die kopielinkse lisensiëring van die projek). Die projek is op 16 November 2001 begin en dit was die 11de Wikipedia wat geskep is. Dit beskik tans oor ongeveer artikels en is die grootste Wikipedia volgens die getal artikels. Benewens Suid-Afrika en Namibië word die Afrikaanse Wikipedia gebruik en in stand gehou deur gebruikers in Europa, Noord-Amerika en Oseanië.

Volgens Greenman se webjoernaal van Mei 2013 is die Afrikaanse Wikipedia wel die derde grootste Afrikataal-Wikipedia, maar is dit wat inhoud betref moontlik die beste. Daar is konstante aktiwiteit, groei en 'n gesonde gemeenskap.

Die Afrikaanse Wikipedia het tans bladsye, waarvan artikels is. Dit het geregistreerde gebruikers, waarvan as aktief gereken word. Hierdie gebruikers het al wysigings aangebring en lêers opgelaai.

Die Wikipedia gebruik tans MediaWiki weergawe .

Beide die adresse en kan gebruik word om die Afrikaanse Wikipedia te besoek.

Uit die hele Wikipedia-projek se soektogte het die Afrikaanse Wikipedia van 1 Maart 2016 – 31 Maart 2016 omtrent 0,009% uitgemaak. Die Afrikaanse Wikipedia word die meeste besoek deur:

Persentasiegewys lyk die besoekerstatistiek soos volg:

Uit die hele Wikipedia-projek se wysigings maak die Afrikaanse Wikipedia tussen 1 Desember 2014 en 31 Desember 2014 0,04% uit en word die Afrikaanse Wikipedia die meeste gewysig deur:

Die betrokkenheid van Nederland en België by die Afrikaanse Wikipedia hou moontlik verband met die taalverwantskap tussen Afrikaans en Nederlands, wat ook op die .

Die res van die inligting wat nou volg is geldig vanaf 1 Julie 2009 – 31 Oktober 2013.

Hier volg 'n tabel met Suid-Afrikaanse besoekerstatistiek:

Dit was ook op Donderdag, 31 Desember 2015, die 60ste mees besoekte Wikipedia, met gemiddeld 1 636 bladtrekke per uur (sonder die webkruiperbesoeke ingereken). Daar was altesaam 1 111 378 bladtrekke in Desember 2015; dus 'n gemiddelde van omtrent 1 494 per uur (ook sonder die webkruiperbesoeke ingereken).

Die top 1 000 gewildste soektogte van Maart 2014 kan besigtig word by stats.

In Suid-Afrika is die meeste Wikipedia-aktiwiteit te vinde onder inwoners in Gauteng, gevolg deur die Wes-Kaap, dan die Vrystaat en KwaZulu-Natal kop aan kop, daarna Noordwes.

Die Afrikaanse Wikipedia was een van die eerste Wikipedias, maar dit het aan die begin stadig gegroei. Dit het eers in 2004 spoed opgetel. Weereens in 2011, en het skerp gegroei in 2018.

Volgens statistieke is die volgende mylpale deur die Afrikaanse Wikipedia behaal:




</doc>
<doc id="28138" url="https://af.wikipedia.org/wiki?curid=28138" title="Arara">
Arara

Arara is 'n dorp in die Brasiliaanse deelstaat Paraíba. Dit is geleë op die koördinate 06°49'40″S, 35°45'28″W sowat 142 km vanaf João Pessoa.



</doc>
<doc id="28141" url="https://af.wikipedia.org/wiki?curid=28141" title="Plasmabrander">
Plasmabrander

'n Plasmabrander is 'n toestel wat 'n plasmavloei in 'n spesifieke rigting bewerkstellig. Die plasmastraal kan gebruik word vir:


'n Plasmabrander werk deur 'n elektriese boog deur 'n gas te ontlaai wat deur 'n beperkte opening gespuit word. Induktief gekoppelde plasmabranders wat radiofrekwensie opwekking gebruik word hoofsaaklik in die halfgeleier- en optiese veselbedrywe gebruik. Daar is ook nuwe ontwikkelinge waar die plasma met mikrogolwe opgewek word en daar sodoende weggedoen kan word met elektrodes. Anders as 'n gewone brander hoef die gas nie 'n brandstof te wees nie en kan dit uit enige gas soos lug, argon, stikstof, suurstof ensovoorts wees. Streng gesproke is enige brander wat met brandstof aangedryf word ook 'n plasmabrander aangesien die vlamme uit 'n plasma bestaan. 'n Plasmabrander word egter onderskei van gewone branders in die opsig dat die plasma nie deur die termiese energie van verbranding opgewek word nie.



</doc>
<doc id="28144" url="https://af.wikipedia.org/wiki?curid=28144" title="Gas">
Gas

Gas is een van die toestande van materie, wat bestaan uit vrylik bewegende atome of molekule wat nie 'n bepaalde vorm of 'n bepaalde volume het nie. In vergelyking met die vloeistof- en vastetoestand van materie het 'n gas 'n laer digtheid en viskositeit. Die volume van 'n gas sal verander met veranderinge in die temperatuur en druk soos by benadering beskryf word deur die ideale gaswet. 'n Gas het ook verder die eienskap dat dit geredelik sal diffundeer en sal uitsit om die ruimte van enige houer te vul.

Die woord gas is deur die Vlaamse chemikus, Jan Baptist van Helmont, voorgestel as 'n Hollandse fonetiese weergawe van die Griekse woord "chaos".

Die atome of molekules waaruit 'n gas bestaan beweeg basies vryelik (meer so as in 'n vloeistof en 'n vastestof), met geen betekenisvolle kragte wat hulle bymekaar hou of uitmekaar stoot nie. Die enigste interaksies is die seldsame lukrake botsings wat plaasvind. Die partikels beweeg in willekeurige rigtings teen 'n hoë snelheid. Die snelheid waarteen die partikels beweeg is afhanklik van die temperatuur en word deur die Maxwell-Boltzmann verspreiding bepaal. Die gasfase kan daarom as 'n volledige wanordelike toestand beskryf word. Die termodinamiese toestand van 'n gas word bepaal deur 'n gas se volume, temperatuur en druk. Hierdie veranderlikes word met mekaar in verband gebring deur die gaswette, wat bepaal dat die druk in 'n ideale gas direk eweredig is aan die temperatuur en die aantal molekules, maar omgekeerd eweredig is aan dié volume daarvan.

Soos vloeistowwe en plasma is gasse vry bewegende vloeiers: Hulle het die vermoë om te vloei en keer nie terug na hul oorspronklike toestand na vervorming nie al het hul wel 'n viskositeit. Anders as vloeistowwe sal 'n gas in 'n vakuum uitsit om die hele ruimte van 'n houer te beslaan. Neem kennis dat dit slegs van toepassing is in vakuumtoestande. As 'n mens byvoorbeeld koolstofdioksied vanuit 'n brandblusser op 'n vloer spuit sal die gas nie die hele kamer vul nie maar op die vloer langs bly omdat die gas digter is as die omliggende lug in die kamer.

Die kinetiese energie van die molekule in 'n gas is buiten plasma die hoogste van al die toestande van materie. Gaspartikels is normaalweg van mekaar geskei, anders as die partikels in 'n vloeistof wat nouer met mekaar in verbinding is.

Daar word dikwels in die natuurwetenskappe soos fisika, chemie en termodinamika verwys na 'n ideale gas, 'n teoretiese toestand wat werklike gasse se gedrag onder sekere omstandighede goed benader.

Ander gasse wat in die alledaagse lewe aangetref word:



Elf chemiese elemente kom in die gasvorm voor by normale temperatuur en druk: Waterstof, Helium, Stikstof, Suurstof, Fluoor, Neon, Chloor, Argon, Kripton, Xenon en Radon.

Die wette waarin die verband tussen die druk, die volume en die temperatuur van 'n gas byeengebring is, staan bekend as die gaswette. Hierdie wette is geformuleer aan die hand van eksperimente wat deur onder andere Boyle en Gay-Lussac uitgevoer is. Die eienskappe van gasse en die uitwerking van fisiese faktore daarop vorm 'n belangrike studieveld en die wette waaraan dit onderworpe is, vind toepassing nie net in laboratoriums nie maar ook in die tegnologie.

'n Ontleding van die aard van gasse toon dat 'n gas saampersbaar is, sodat die volume kleiner word as druk daarop uitgeoefen word, dat die volume afhang van die temperatuur,en dat daar by 'n gas 'n duidelike verband tussen die temperatuur en die druk bestaan. Die volume van 'n gas word slegs beperk deur die houer waarin dit is, aangesien die gasmolekules vryelik daar buite rondbeweeg. Die afstand tussen die gasmolekules hang al van die volume van die gas, en wanneer dit saamgepers word, word die afstand tussen die molekules kleiner, die volume verminder en druk ontstaan as gevolg van die kinetiese energie van die bewegende molekules. Die uitwerking van druk op 'n gas kan eksperimenteel waargeneem word met 'n apparaat wat deur Torricelli ontwikkel is. 

Dit bestaan uit 'n buis wat aan die bokant toe is en met die oop kant in 'n bak kwik staan. 'n Hoeveelheid kwik word vooraf in die buis gegooi om so ŉ kwikkolom te vorm, waardeur die lug ('n gas) in die ruimte bokant die kwik vasgekeer word. Wanneer druk op die kwik in die bak uitgeoefen sou word, sal dit hoër in die buis opstoot en die volume lug bokant die kwikkolom sal kleiner word. Die lugdruk in die atmosfeer oefen ook druk op so 'n opstelling uit en die lengte van die kwikkolom in 'n vakuum is eweredig aan die atmosferiese druk. 

Die lengte van die kolom word direk as eenheid gebruik om die lugdruk van die atmosfeer te meet en 1 atmosfeer word as 76 sentimeter kwik uitgedruk. Robert Boyle (1627- 1691) het die verhouding tussen die druk en die volume van gasse ondersoek en gevind dat dit omgekeerd eweredig is aan mekaar. Dit beteken dat hoe groter die druk op die gas word, hoe kleiner word die volume daarvan.

Boyle het verskillende volumes gas aan verskillende drukke onderwerp en vasgestel dat daar 'n vaste verband bestaan. As 'n sekere volume gas byvoorbeeld aan druk onderworpe is en die druk word verdubbel, word die volume twee maal kleiner. Sou die druk verminder word, sê maar met die helfte, sal die volume twee keer so groot as die oorspronklike volume wees. Jacques Charles (1746- 1823) het verder gegaan en die uitwerking van temperatuur op gasse ondersoek. 

Dit het geblyk dat die volume en die temperatuur direk eweredig is aan mekaar, met ander woorde dat ŉ volume lug wat by 'n sekere temperatuurverkeer, twee maal groter word as die temperatuur verdubbel word. Joseph Louis Gay-Lussac (1778- 1850) het die studie met betrekking tot volume en temperatuur opgevolg en die derde moontlikheid nagevors, naamlik die eweredigheid van druk en temperatuur ten opsigte van mekaar. Hy het gevind dat ŉ gas by 'n sekere temperatuur druk uitoefen en dat die druk sal verdubbel as die temperatuur verdubbel word. Vier verskillende kombinasies van volume, druk en temperatuur betreffende gasse kan in 'n laboratorium verkry en bestudeer word na aanleiding van die bostaande bevindings. 

Die temperatuur kan byvoorbeeld konstant gehou word terwyl die druk en volume verander word. Daarna kan die druk konstant gehou word as die druk en die temperatuur saam ondersoek word. Die vierde moontlikheid is dat nie een van die drie faktore konstant bly nie, en dat 'n verandering in een ŉ uitwerking op albei die ander faktore sal hê. 'n Voorbeeld hiervan is 'n stoomketel wat gebruik word om 'n turbine mee aan te dryf. Water word in die stoomketel verhit totdat dit verdamp en 'n gas vorm, wat dan in die ketel versprei en 'n sekere volume beslaan. As die gas verder verhit word, sal die volume groter word, maar uiteindelik sal die houer waarin die gas is die volumetoename beperk. 'n Verdere verhoging in temperatuur sal dan slegs die druk kan laat verhoog. Die gas wat onder druk verkeer, kan uitgelaat word oor die vinne van die turbine-waaier en die turbine sal begin

draai. 'n Motor se bande is ook onderhewig aan die gaswette. Wanneer ŉ band opgepomp word, beslaan die lug 'n sekere volume, wat deur die afmetings van die band beperk word. Die band word hard omdat die druk verhoog word en die volume konstant bly. Wanneer die motor beweeg, word die lug in die bande warm as gevolg van die wrywing tussen die bande en die teerpad en die druk word nog hoër. Dit is die rede waarom 'n motor se bande harder voel na 'n lang rit. ŉ Te hoë druk in 'n band kan die band laat bars, veral as dit swak plekke het.


</doc>
<doc id="28146" url="https://af.wikipedia.org/wiki?curid=28146" title="Pous Vitalianus">
Pous Vitalianus

Vitalianus was die 76ste pous van die Rooms-Katolieke Kerk.

Pous Vitalianus is gebore in Segni, Lazio, die seun van Anastasius. Op 30 Julie 657 volg hy Pous Eugenius I op en regeer tot sy dood op 27 Januarie 672. Hy word opgevolg deur Pous Adeodatus. Die naam ‘Vitalianus’ beteken 'lewenslustige' in Latyn.

Na die dood van Pous Eugenius I, op 2 of 3 Junie 657, word Vitalianus gekies as sy opvolger en gekroon op 30 Julie.

Nes sy voorganger Eugenius, het Vitalianus probeer om betrekkinge met Konstantinopel te herstel deur toenadering te soek na die Bisantynse keiser Constans II (641–668) en voorbereidings te tref om die probleem van Monotelitisme te besleg. Hy stuur briewe oor sy verkiesing aan die keiser en die patriarg Petrus van Konstantinopel wat Monotelitisme gesteun het. Die keiser het die voorrang van die Kerk van Rome bevestig en 'n kodeks van die evangelies, ryklik versier met 'n goue omslag met edelstene, as 'n blyk van waardering na Rome gestuur.

Patriarg Petrus het ook 'n antwoord gestuur, maar hy bly niksseggend oor Monotelitisme (wat hy gesteun het). In sy brief laat hy die indruk dat hy met die pous saamstem oor die ortodokse Katolieke geloof. Sodoende is betrekkinge tussen Rome en Konstantinopel herstel, maar onderlinge verskille oor Monotelitisme het bly betstaan. Vitalianus se naam is in die diptiek van die Bisantynse Kerk opgeneem; die enigste naam van 'n pous tussen die van Pous Honorius I en die sesde Ekumeniese konsilie (680–681).

Die insluiting van Vitalianus se naam is deur sommiges gesien as te tegemoedkomend aan kettery.

Vitalianus bewys gasvryheid teenoor Konstans, toe die keiser in 633 na Rome kom, waar hy twaalf dae bly tydens sy opmars teen die Lombarde. Op 5 Julie 633 ontmoet die pous en die geestelikes die keiser by die sesde mylpaal en vergesel hom na die Sint Pieterskerk. Die keiser gee hulle geskenke. Die volgende dag het Constans II in vol ornaat na die Sint Peterskerk gegaan en 'n goue pallium geskenk. Hy woon ook die mis by wat deur die pous opgedra word. Die keiser het saam met die pous gaan eet op die volgende Saterdag en van die pous afskeid geneem na die mis op Sondag. Tydens sy vertrek uit Rome het Constans II 'n groot aantal brons kunswerke gesteel waaronder brons dakteëls van die Partenon wat in 'n Christelike kerk omskep was.

Constans II het vervolgens Sisilië aangeval, die bevolking verdruk en is deur 'n sluipmoordenaar om die lewe gebring in Sirakuse in 668. Vitalianus steun Constans II se seun Konstantyn IV teen 'n troonrower en help hom om gekroon te word. Omdat Konstantyn nie gewillig was om die Monotelitistiese dekreet van sy vader (die Typus) te steun nie, het Vitalianus probeer om Konstantyn oor te haal na die ortodokse siening. Dit het egter nie gewerk nie en die Monotelitistiese patriarg Theodorus het Vitalianus se naam van die diptiek laat verwyder. Eers met die sesde Ekumeniese konsilie toe Monotelitisme finaal onderdruk is, is Vitalianus se naam teruggeplaas in die diptiek van die Bisantynse Kerk.

Pous Vitalianus het betrekkinge met Engeland suksesvol verbeter. Die adel en die geestelikheid was daar verdeel oor verskeie kerklike sake. Tydens die sinode van Streaneshalch, het koning King Oswy van Northumberland Rome se praktyke oor Paasfees en die vorm van die geestelikes se tonsuur aanvaar. Saam met koning Egbert van Kent, stuur hy die priester Wighard na Rome, om gewy te word na die dood van aartsbiskop Deusdedit van Kantelberg in 664, maar Wighard stef in Rome aan die pes.

Vitalianus skryf aan koning Oswy en beloof om so gou as moontlik 'n geskikte biskop na Engeland te stuur. Hadrianus, ab van 'n abdy in Napels, is gekies, maar hy vind homself onwaardig om biskop te word. Hy stel die hooggeleerde monnik Theodorus van Tarsus voor. Theodorus kon beide Grieks en Latyn verstaan en word as aartsbiskop van Kantelberg gewy op 26 Maart 668. Saam met ab Hadrianus het Theodorus na Engeland gegaan en is aanvaar as die hoof van die kerk in Engeland.

Die aartsbisdom van Ravenna was ondergeskik aan die pous. Aartsbiskop Maurus van Ravenna (648–671) wou graag onafhanklik wees. Toe pous Vitalianus hom gevra het om sy teologie te verdedig, het hy geweier en sy onafhanklikheid verklaar. Die pous het hom ge-ekskommunikeer, maar Maurus het hom nie daaraan gesteur nie en het self die pous ge-ekskommunikeer.

Keiser Constans II het die kant van die aartsbiskop gekies en 'n edik uitgevaardig waarin Ravenna uit die jurisdiksie van Rome gehaal is, en die aartsbiskop direk deur die keiser aangestel sou word. Maurus se opvolger, Reparatus, is op die manier aangestel. Die bedeling het gegeld tot die pontifikaat van Pous Leo II (682–683) toe keiser Konstantyn IV die edik herroep het en die bisdom van Ravenna weer ondergeskik aan die bisdom van Rome geword het.

Vitalianus het sy outoriteit as die "pontifex maksimus" (hoofbiskop) oor die Oosters-Ortodokse Kerk afgedwing. Biskop Johannes van Lappa is afgesit deur 'n sinode onder die voorsitterskap van Metropoliet Paulus. Johannes het na die pous appelleer, maar word daardeur deur Paulus in die tronk gestop. Hy het egter ontsnap en na Rome gegaan. Pous Vitalianus het 'n sinode belê om die saak te ondersoek en hulle het Johannes onskuldig bevind. Pous Vitalianus het toe aan Paulus 'n brief geskrywe waarin hy aandring dat Johannes sy bisdom moet terugkry en ook die kloosters wat onwettig van hom afgeneem is. Te selfder tyd moet die Metropoliet ook twee diakens wat getrou het nadat hulle gewy is, afdank.

Tradisioneel word geglo dat orrelmusiek tydens Vitalianus se pontifikaat ingevoer is.

Vitalianus word as heilige vereer in die Rooms-Katolieke Kerk en die Oosters-Ortodokse Kerk en sy feesdag is op 27 Januarie.



Saamgestel en vertaal uit die , , en wikipedia.


</doc>
<doc id="28147" url="https://af.wikipedia.org/wiki?curid=28147" title="DR 877">
DR 877

DR 877, in die omgangstaal algemeen bekend as Fliegender Hamburger ("Vlieënde Hamburger"), was 'n dieselaangedrewe tweeledige spoorwa wat deur die "Deutsche Reichsbahn-Gesellschaft" (die spoorwegmaatskappy van die Duitse Ryk) vanaf 1933 op die roete tussen Berlyn en Hamburg gebruik is. Dit was die eerste stroombelynde trein wat vir 'n gereelde diens gebruik en van 'n verbrandingsenjin-spoorwa (oorspronklik DR 877, later modelreeks VT 04.0 van die Federale Duitse Spoorweë "Deutsche Bundesbahn") voorsien is. Die spoorwa is in 1931 deur die "Waggon- und Maschinenbau AG" in Görlitz ontwerp en vervaardig.

Die trein het oor 98 sitplekke in twee ruim tweedeklas-kompartemente en 'n verversingslokaal met vier sitplekke beskik. Om hul eksklusiwiteit te beklemtoon was die spoorwaens net soos die bekende "Rheingold"-sneltrein room- en perskleurig. 

Die gereelde treindiens is op 15 Mei 1933 tussen die Berlynse stasie Lehrter Bahnhof en Hamburg se hoofstasie in bedryf gestel. Die afstand tussen dié twee stasies (286 kilometer) is in 'n reistyd van slegs 138 minute afgelê - 'n rekord wat eers 64 jaar later in Mei 1997 deur 'n ICE-hoëspoedtrein van die "Deutsche Bahn AG" (die huidige Duitse spoorwegmaatskappy) gebreek is.

Die Fliegende Hamburger is as prototipe vir 'n aantal soortgelyke sneltreindienste gebruik wat Berlyn voor die Tweede Wêreldoorlog met ander Duitse metropole soos Keulen, Frankfurt am Main, München en Stuttgart, asook Leipzig met Wesermünde (Bremerhaven) en Keulen verbind het. Vanweë die tekort aan dieselbrandstof, wat oorwegend vir militêre doeleindes benodig is, is die sneltreindienste gedurende die oorlog gestaak. Een van die dieselwaens word vandag in die Duitse Vervoermuseum in Neurenberg vertoon.

Tot en met 15 Desember 2002 het 'n ICE-hoëspoedtreindiens tussen Berlyn en Hamburg die tradisionele naam "Fliegender Hamburger" gedra.



</doc>
<doc id="28151" url="https://af.wikipedia.org/wiki?curid=28151" title="Gela">
Gela

Gela is 'n belangrike hawestad in Suid-Italië en hoofstad van die historiese landskap en administratiewe gebied Sisilië. Dit was 'n Griekse kolonie, gestig deur mense van die eiland Rhodos en Kreta in 689 v.C., en vernietig deur Mamertines ('n leër van huursoldate in diens van Syracuse) in 282 v.C. Die agglomerasie van Gela het 'n bevolking van 77 307 in 2011 gehad.


</doc>
<doc id="28153" url="https://af.wikipedia.org/wiki?curid=28153" title="Oos-Chinese See">
Oos-Chinese See

Die Oos-Chinese See (Chinees: 東海/東中國海, pinyin: "Dōng Hǎi", letterlik: "Oostelike See"; Koreaans: 동중국해/東中國海; Japannees: ひがしシナかい) is 'n see van die Stille Oseaan in Asië tussen die Republiek China op Taiwan in die suidweste, die Volksrepubliek China in die weste, Suid-Korea in die noorde asook die Japanse eilande Kioesjoe en Ryukyu-eilande in die ooste. Die Oos-Chinese See grens aan die Filippynse See in die suidooste. Die Oos-Chinese See word in die suidweste deur die Straat van Taiwan met die Suid-Chinese See en in die noordooste deur die Straat van Korea met die See van Japan verbind. Die see het 'n oppervlakte van sowat 750 000 km² en 'n gemiddelde diepte van 350 m.

In Suid-Korea word die Oos-Chinese See soms "Suidelike See" genoem. Die noordelike deel van die see, tussen China en Korea, word Geelsee genoem.

Groot stede aan die see is Dalian, Hangzhou, Incheon, Nieu-Taipei, Qingdao, Sjanghai en Taoyuan en die belangrikste riviere wat in die see uitmond is die Geelrivier in die noorde en die Yangtze verder suid.

Die Oos-Chinese See is onderworpe aan gebiedsgeskille tussen die Volksrepubliek China en Japan, wat in besonder betrekking het op ryk ondersese ruoliebronne, soos by die Senkaku-eilande.


</doc>
<doc id="28157" url="https://af.wikipedia.org/wiki?curid=28157" title="See van Japan">
See van Japan

Die See van Japan (Chinees: 日本海, "Rìběn Hǎi"; Japannees: 日本海, "Nihon-kai"; Russies: Япо́нское мо́ре, "Yaponskoye more"; Noord-Koreaans: 조선동해, "Koreaanse Oossee", Suid-Koreaans: 동해 "Oossee") is 'n randsee van die westelike Stille Oseaan wat begrens word deur Japan, Korea en Rusland. Soos die Middellandse See het dit byna geen getye nie aangesien dit byna geheel en al deur land omring word. Van die belangrikste riviere wat in dié see uitmond is die Tumen.

Die See van Japan word deur die Russiese vasteland (Siberië) en Sachalineiland begrens in die noorde, die Koreaanse Skiereiland in die weste asook die Japanse eilande Hokkaido, Honsjoe en Kioesjoe in die ooste. Dit word deur vyf vlak seestrate met ander seë verbind: die Straat van Tartary tussen die Asiatiese vasteland en Sachalin (See van Ochotsk), die La Perouse-straat tussen die eilande Sachalin en Hokkaido (See van Ochotsk), die Tsugaru-straat tussen die eilande Hokkaido en Honsjoe (Stille Oseaan), die Kanmon-straat tussen die eilande Honsjoe en Kioesjoe (Stille Oseaan) en die Koreastraat (genkainada) tussen die Koreaanse Skiereiland en die eiland Kioesjoe (Oos-Chinese See). Die Koreastraat bestaan uit die Westelike Kanaal en die Tsushimastraat, aan die anderkant van Tsushima-eiland.

Fisiese eienskappe:

Die see het drie belangrike bekkens: die Yamatobekken in die suidooste, die Japanbekken in die noorde en die Tsushimabekken (Ulleungbekken) in die suidweste. Die Japanbekken bevat die diepste dele van die see terwyl die Tsushimabekken die vlakste dele bevat. Aan die oostelike grens is die vastelandsplat van die see wyd, maar aan die westelike kus, veral langs die Koreaanse kus, is dit nou, gemiddeld ongeveer 30 kilometer wyd. Die Tsushima-warmwaterseestroom, 'n tak van die Kuroshio-seestroom, vloei noordwaarts deur die Koreastraat langs die Japanse kus, en die Liman-koueseestroom vloei suidwaarts deur die Straat van Tartary langs die Russiese kus. Die See van Japan was eens op 'n tyd 'n landingeslote see toe die landbrug van Oos-Asië bestaan het.

Die noordelike en suidoostelike dele van die see is ryk viswaters. Die belangrikheid van vissery in dié see word aangedui deur die gebiedsgeskille tussen Suid-Korea en Japan oor die Rotse van Liancourt. Die see is ook belangrik vir sy mineraal neerslae, veral magnetietsand. Daar word gemeen dat die see ook oor aardgas en ruolievelde beskik. Die snelle groei van die Oos-Asiatiese ekonomieë het daartoe gelei dat die see 'n al hoe belangriker kommersiële waterweg geword het.

Die naam van die waterliggaam is omstrede. Alhoewel "See van Japan" die naam is wat algemeen deur meeste lande gebruik word, stel Noord-Korea die naam "Oossee van Korea" voor. Suid-Korea stel weer die naam "Oossee" voor, of die "See van Korea/Koreaanse See" onderskeidelik of as name wat gelyktydig met "See van Japan" gebruik word. Die Koreaners beweer dat die naam "See van Japan" deur Japan ingevoer is tydens Japanse kolonialisasie van Korea en dat die volgense hulle oeuiert gebruik van Oossee in die tydperk deur Japan uitgeroei is. Hulle wys daarop dat die naam "Sea of Japan" amptelik gemaak is deur die Internasionale Hidrografiese Organisasie in 1929 toe Korea 'n kolonie van Japan was en nie kon beswaar maak aangesien die land nie die vergadering verteenwoordig is nie. Die Japanse reaksie wys daarop dat, gegrond op 'n studie van 200 kaarte van die 16de tot die 20ste eeu, die naam "See van Japan" vir die eerste keer gebruik is in die kaart "Kunyu Wanguo Quantu" wat opgestel is deur die Italiaanse sendeling Matteo Ricci in die begin van die 17de eeu. Volgens die studie is verskeie name vir die see gebruik tydens die 17de en 18de eeu, hoofsaaklik aangesien die geografie van die gebied nog selgs vaag bekend was. Nadat Die Franse ontdekkingsreisiger Jean La Pérouse, die Engelse ontdekkingsreisiger William R. Broughton, en die Russiese ontdekkingsreisiger Adam J. von Krusenstern die omgewing behoorlik opgemeet en gekarteer het, het Europese kaarte die naam "See van Japan" of "Japanse See" konsekwent begin gebruik en is dit internasionaeel aanvaar. Die Japanners wys verder daarop dat Japan op daardie stadium onder Tokugawa Shogunate se regering 'n beleid van isolasionisme gevolg het en dus skaar enige dekrete rol kon speel in die bevordering van die naam.

As gevolg van die Koreaanse veldtogte het sommige Engelse publikasies na die see as "Sea of Japan (East Sea)" begin verwys. Op 27 Augustus 2007 het die Negende Kongres oor die Standardisering van Geografiese name gestem om die naam "See van Japan" (Engels: "Sea of Japan") te behou. F. J. Ormeling, voorsitter van die sessie het gestel dat, "Ek moedig die drie betrokke lande aan om 'n oplossing te vind wat vir almal aanvaarbaar is, met in agneming van enige relevante oplossings, of andersins om ooreen te kom om van mekaar te verskil en die uitkoms van die besprekinge by die volgende kongres te rapporteer."



</doc>
<doc id="28158" url="https://af.wikipedia.org/wiki?curid=28158" title="Edmund Hillary">
Edmund Hillary

Sir Edmund Percival Hillary (20 Julie 1919 – 11 Januarie 2008) was 'n Nieu-Seelandse bergklimmer en ontdekkingsreisiger. Op 29 Mei 1953 het Hillary saam met die Sjerpa-bergklimmer Tenzing Norgay die eerste mens geword wat die piek van Berg Everest bereik het. Hulle was deel van die negende Britse ekspedisie na Everest onder leiding van John Hunt. 

Edmund Hillary is op 20 Julie 1919 in Auckland gebore as die seun van Percival Augustus Hillary en Gertrude Hillary (née Clark). Sy grootouers was in die middel van die 19de eeu setlaars aan die noordelike Wairoa-rivier nadat hulle uit Yorkshire in Engeland geëmigreer het. Hillary het by die Auckland Grammar School skoolgegaan; sy busrit skool toe en terug was saam meer as vier uur en hy het dié tyd gebruik om te lees. Aangaande hy groter geword het was hy steeds kleiner as sy klasmaats en baie skaam; gevolglik het hy sy toevlug tot boeke geneem en gedroom van 'n lewe wat met avontuur gevul is. Op die ouderdom van 16 het hy begin belangstel in bergklim ná 'n skooluitstappie na Berg Ruapehu. Die lang, skraal Hillary het met verbasing geleer dat hy fisies sterk was en groter uithouvermoë as sy medeklimmers gehad het. In 1939 het hy sy eerste groot bergklim voltooi nadat hy die piek van Berg Oliver in die Suidelike Alpe bereik het.

Hillary het saam met sy broer, Rex, 'n byeboer geword, 'n somerwerk wat hom toegelaat het om in die winter berg te klim.

In 1943 het Hillary as 'n navigator by die Nieu-Seelandse lugmag aangesluit waar hy op PBY Catalina-vliegbote diens gedoen het. In 1945 is hy na Fidji en die Solomoneilande gestuur. Hy het daar ernstige brandwonde in 'n bootongeluk opgedoen en is na Nieu-Seeland teruggestuur.

Voor hy in 1953 by die suksesvolle Britse poging aangesluit het, was Hillary in 1951 deel van 'n Britse verkenningstog na Everest onder leiding van Eric Shipton.

In 1952 was Hillary en George Lowe deel van die Britse span (weer eens onder leiding van Eric Shipton) wat probeer het om die sesde hoogste berg ter wêreld, Cho Oyu in die Himalaja, te klim. Die poging het misluk weens die tekort aan 'n behoorlike roete vanaf die Nepalese kant. Hillary en Lowe het Tibet deur die Lho-La-bergpas binnegegaan en die ou Kamp II aan die noordekant bereik waar alle vooroorlogse ekspedisies gekampeer het.

Die roete na Everest is deur die Chinees-beheerde Tibet gesluit en Nepal het slegs een ekspedisie per jaar toegelaat. 'n Switserse ekspedisie (waaraan Tenzing Norgay ook deelgeneem het) het probeer om die piek in 1952 te bereik, maar moes as gevolg van slegte weer op 'n hoogte van 260 m vanaf die piek omdraai. Tydens 'n 1952-toer in die Alpe het Hillary uitgevind dat hy en sy vriend George Lowe genooi is vir die goedgekeurde 1953- Britse probeerslag; hy het die uitnodiging onmiddellik aangeneem.

Die poging sou oorspronklik onder leiding van Eric Shipton plaasvind, maar dié is later vervang deur John Hunt. Hillary het dit oorweeg om te onttrek, maar beide Hunt en Shipton het hom oorreed om deel van die groep te bly. Hillary het beplan om saam met George Lowe te klim, maar Hunt het twee spanne vir die aanslag aangekondig: Tom Bourdillon en Charles Evans; en Hillary en Tenzing. Ná die aankondiging het Hillary 'n doelbewuste poging aangewend om 'n vriendskap met Tenzing te sluit.

Die Hunt-ekspedisie was, soos baie ander, 'n spanpoging. Lowe het toesig gehou oor die voorbereiding vir die Lhotse-wand, 'n reusagtige, styl yswand. Hillary het 'n roete deur die verraderlike Khumbu-ysval beplan.

Die ekspedisie het hulle basiskamp in Maart 1953 opgerig. Hulle het die finale kamp by die Suidelike Pas op 'n hoogte van 7900 m opgerig. Op 26 Mei het Bourdillon en Evans die klimtog aangepak, maar hulle moes terugkeer nadat Evan se suurstofstelsel die gees gegee het. Hulle het die Suid-pas bereik, slegs 100 m vanaf die piek. Daarna het Hunt Hillary en Tenzing aangesê om die piek te probeer bereik.

Sneeu en wind het die twee vir twee dae by die Suid-pas vasgekeer. Hulle het op 28 Mei vertrek met Lowe, Alfred Gregory en Ang Nyima as ondersteuning. Die twee het hulle tent op 28 Mei op 'n hoogte van 8500 m opgeslaan, terwyl hulle ondersteuningsgroep teruggekeer het. Hillary het die volgende oggend ontdek dat sy stewels geheel en al gevries was nadat hy hulle buite die tent gelos het. Hy het hulle twee uur lank verhit voor hy en Tenzing die finale klimtog met hulle 10 kg sware rugsakke aangepak het. Die beslissende deel van die laaste deel van die klimtog was die 12 m rotshang, wat later bekend sou staan as die Hillary-trap. Hillary het 'n manier gevind om in 'n skeur tussen die rotshang en die ys na bo te beur en Tenzing het hom gevolg. Van daar af was die res van die poging relatief eenvoudig. Hulle het die piek om 11:30 bereik. In Hillary se eie woorde: "Nog 'n paar houe met die yshamer in die ferm sneeu en toe staan ons bo".

Hulle het slegs omtrent 15 minute op die piek deurgebring. Hulle het sonder sukses vir bewyse gesoek van die vroeëre ekspedisie onder leiding van George Mallory. Hillary het 'n foto van Tenzing geneem. Tenzing het sjokolade in die sneeu gelaat as 'n offer en Hillary 'n kruis. Daar is geen foto's van Hillary op die piek nie aangesien Tenzing nie geweet het hoe om 'n kamera te gebruik nie.

Die afkoms is bemoeilik deurdat die drywende sneeu hulle spore uitgewis het. Die eerste persoon wat hulle tegemoetgekom het, was Lowe, wat hoër geklim het om hulle met warm sop te groet.

Die nuus van die suksesvolle ekspedisie het Brittanje op die dag van Elizabeth II se kroning bereik. Die groep was verbaas oor die internasionale toejuiging wat hulle ontvang het met hulle aankoms in Katmandoe, die hoofstad van Nepal.

Hillary het tien ander pieke in die Himalaja geklim tydens verdere besoeke in 1956, 1960–61 en 1963–65. Hy het ook die Suidpool op 4 Januarie 1958 bereik as deel van die Statebond se Trans-Antarktiese Ekspedisie. Hy was die leier van die Nieu-Seelandse span. Hy het later, in 1977, 'n stralerbootekspedisie gelei met die naam Ocean to Sky wat van die mond van die 2 510 km-lange Ganges-rivier tot by sy bron gestrek het. Hillary was in 1979 veronderstel om as kommentator op te tree tydens die noodlottige Air New Zealand-vlug 901, 'n Antarktiese besigtigingsvlug. Hy het egter onttrek weens werkverpligtinge elders. Hy is deur sy vriend, Peter Mulgrew, vervang wat gesterf het toe die vliegtuig teen Berg Erebus gebots het.

Hillary het aan die algemene Nieu-Seelandse verkiesing van 1975 deelgeneem as lid van die "Burgers vir Rowling"-veldtog. Daar word gemeen dat sy betrokkenheid by dié veldtog sy benoeming as goewerneur-generaal in 1977 verhinder het en die posisie is aan Keith Holyoake gegee. Hy is egter in 1985 as die Nieu-Seelandse ambassadeur in Indië, Nepal en Bangladesj aangewys en het vier en 'n half jaar in Nieu-Delhi gewoon.

In 1985 het hy Neil Armstrong vergesel in 'n klein tweelingmotor-skivliegtuig wat oor die Arktiese Oseaan gevlieg en op die Noordpool geland het. Hy was dus die eerste mens wat op albei pole en op die piek van die hoogste berg ter wêreld gestaan het.

In Januarie 2007 het Hillary na Antarktika gereis om die 50ste herdenking van die stigting van die Scott-basis te vier. Hy het op 18 Januarie na die basis gevlieg met 'n afvaardiging wat die eerste minister van Nieu-Seeland, Helen Clark, ingesluit het. Hy het daar 'n oproep op die Britse regering gedoen om by te dra tot die instandhouding van die hutte van die ontdekkingsreisigers Robert Falcon Scott en Ernest Shackleton.

Daar is berig dat Hillary op 22 April 2007 'n besering opgedoen het tydens 'n val terwyl hy besig was om na Katmandoe te reis. Niks is gemeld oor die aard van sy beserings nie en hy het nie dadelik vir behandeling gegaan nie. Ná sy terugkeer na Nieu-Seeland is hy in die hospitaal opgeneem. Dit het egter geblyk dat sy beserings nie sy lewe in gevaar gestel het nie.

Hillary het in latere jare sy misnoeë verkondig oor die houding van baie moderne bergklimmers. Hy het in besonder die Nieu-Seelander Mark Inglis en 40 ander klimmers gekritiseer, wat die Britse bergklimmer David Sharp in Mei 2006 op Everest agtergelaat het om te sterf. Hy het gesê:

Hy het ook aan die New Zealand Herald gesê hy is met afgryse vervul oor die gevoellose houding van moderne bergklimmers:

Hillary het op 16 Julie 1953 ridderskap gekry as ridder-kommandeur van die Orde van die Britse Ryk. In 1987 is
tot lid van die Orde van Nieu-Seeland verhef en op 23 April 1995 tot Ridder van die Orde van die Kousband. Verskeie strate, skole en instelling in Nieu-Seeland en die res van die wêreld is na hom genoem. 'n Paar voorbeelde is die Sir Edmund Hillary-kollege in Otara, Nieu-Seeland, die Primêre Skool Edmund Hillary in Papakura, Nieu-Seeland, en die Hillary-kommissie.

In 1992 het Hillary se gesig op die nuwe Nieu-Seelandse vyfdollar-noot verskyn: Hy was die enigste lewende Nieu-Seelander wat nog op 'n banknoot verskyn het.

Om die 50ste herdenking van die eerste suksesvolle klim van Everest te vier, het die Nepalese regering ere-burgerskap aan Hillary toegeken tydens 'n spesiale gouejubileum-viering in Katmandoe. Hy was die eerste buitelander wat dié eer te beurt geval het.

'n Standbeeld van 2,3 m van sir Hillary is in 2003 in die dorpie by Aoraki (ook bekend as Berg Cook) opgerig.

Kort ná sy terugkeer van Everest, op 3 September 1953, het Hillary met Louise Mary Rose getrou. Die skaam seun het 'n skaam man geword en sy skoonmoeder het namens hom sy vrou om haar hand gevra. Hulle het drie kinders gehad: Peter (1954), Sarah (1955) en Belinda (1959).

In 1975 sterf Louise en Belinda in 'n vliegtuigongeluk naby Katmandoe kort nadat hul vliegtuig opgestyg het. Hulle was op pad na die klein dorpie Phaphlu, waar Edmund besig was om te help om 'n hospitaal te bou.

Meer as twintig jaar later het Hillary op 21 Desember 1989 getrou met Jane Mulgrew, die weduwee van sy vriend Peter Mulgrew.

Sy seun, Peter Hillary, het ook 'n bergklimmer geword en Everest in 1990 verower. In April 2003 het Peter en Tenzing Norgay se seun, Jamling Tenzing Norgay, Everest geklim as deel van 'n 50ste herdenking. Hillary het ook ses kleinkinders; sy kleindogter, Amelia Hillary, is ook betrokke by Hillary se werk in die Himalaja.

Hillary het sy lewe daaraan toegewy om die Sjerpa-bevoling van Nepal te help, deur middel van die Himalaja-trust wat hy gestig het. Hy het daarin geslaag om baie skole en hospitale in dié afgesonderde deel van die wêreld te bou. Hy was erepresident van die Amerikaanse Himalaja-stigting, 'n niewinsgewende instelling wat help om die ekologie en lewenstoestande in die Himalaja te verbeter.

Die Himalaja-trust het onder andere reeds twee hospitale, 13 klinieke en meer as 30 skole gebou.

Sir Edmund Hillary het op 11 Januarie 2008 in die Auckland-stadshospitaal gesterf ná 'n hartaanval. Hy was 88 jaar oud.

Sy dood is aangekondig deur die Nieu-Seelandse eerste minister, Helen Clark, waartydens sy verklaar het dat sy dood 'n geweldige verlies vir Nieu-Seeland was. Vele instellings het sy dood berou deur rouvlae te hang, waaronder by die Nieu-Seelandse parlementsgebou en die Scott-basis in Antarktika. Hy was in die hospitaal tydens sy sterfte, maar daar is verwag dat hy dieselfde dag nog sou kon terugkeer na sy familie. 'n Staatsbegrafnis is beplan.

Edmund Hillary het 'n aantal boeke geskryf, waaronder:



</doc>
<doc id="28160" url="https://af.wikipedia.org/wiki?curid=28160" title="Keiserlike Seël van Japan">
Keiserlike Seël van Japan

Die Word gebruik deur lede van die Japanse Keiserlike familie. Onder die Meijigrondwet word niemand behalwe die Keiser van Japan toegelaat om die Keiserlike Seël te gebruik nie. Elke lid van die Keiserlike familie gebruik dus 'n effens aangepaste weergawe daarvan. Shinto heiligdomme vertoon of die seël, of gebruik dele daarvan in hulle eie embleme.

Die simbool is 'n geel of oranje krisant met swart of rooi buitelyne en agtergrond. 'n Sentrale skyf word omring deur 'n voorste stel van 16 blomblare. 'n Agterste stel van 16 blomblare is half-gespreid in verhouding met voorste stel en is slegs sigbaar aan die rante van die blom. 'n Voorbeeld van die krisant se gebruik kom voor in die wapen van die Orde van die Krisant. 'n Krisant wat in 'n nie-adellike se "mon", of tradisionele heraldiese wapen, verskyn sou 17 blomblare hê.

Ander lede van die Keiserlike Familie gebruik 'n weergawe met 14 blomblare, terwyl 'n vorm met 16 enkel-blomblare vir die lede van die Kokkai (parlementslede) se borspelde, ordes, paspoorte, ens gebruik word. Die Keiserlike Seël word ook op die vlae van die keiserlike familie gebruik.


</doc>
<doc id="28169" url="https://af.wikipedia.org/wiki?curid=28169" title="Oos-Asië">
Oos-Asië

Oos-Asië is 'n geografiese subgebied in die ooste van Asië wat op verskillende maniere gedefinieer kan word en wat met die verander het. Dit wissel van 'n eng-definisie wat net die lande in Asië insluit wat deur die subtropiese monsoon en die historiese Chinese beskawing beïnvloed is tot 'n baie breër polities-ekonomiese definisie. Oos-Asië en Oostelike Asië word soms as 'n alternatief vir die tradisionele term, die Verre-Ooste, gebruik.
Die volgende politieke entiteite word konsekwent as deel van Oos-Asië gesien:

Verder word die volgende gebiede ook baie keer in die definisie ingesluit:

Breër definisies sluit in Mianmar, Broenei, Kambodja, Oos-Timor, Indonesië, Laos, Maleisië, Filippyne, Singapoer, Thailand en Viëtnam. Die "East Asia Summit" sluit die 10 lande van die ASEAN, plus China, Korea en Japan in.

Selfs in die eng definisie van Oos-Asië dek die gebied ongeveer 12 000 000 km², of omtrent 28% van die Asiatiese vasteland en is dit omtrent 15% groter as Europa. Meer as 1,5 miljard mense, of omtrent 40% van die bevolking van Asië, of 'n kwart van al die mense in die wêreld leef in die geografiese Oos-Asië, wat omtrent twee keer Europa se bevolking is. Die gebied is een van die digsbevolkste gebiede ter wêreld; teen 130 per km², is dit ongeveer drie keer die wêreldgemiddelde.

Kultureel omvat dit die samelewings wat lank deel was van die Chinese kulturele sfeer:


</doc>
<doc id="28172" url="https://af.wikipedia.org/wiki?curid=28172" title="Pous Adeodatus">
Pous Adeodatus

Adeodatus was die 77ste pous van die Rooms-Katolieke Kerk. Hierdie pous word ook Adeodatus II genoem. Die verwarring het ontstaan omdat Pous Deusdedit ook Pous Adeodatus genoem is en hy dan Pous Adeodatus I sou wees. Die name 'Deusdedit' en 'Adeodatus' beteken dieselfde in Latyn, nl. 'deur God gegewe'. Dit het waarskynlik die verwarring veroorsaak.

Pous Adeodatus is 'n Benediktynse monnik van die Sint Erasmusklooster in Celio by Rome. Hy is in Rome gebore, die seun van Jovinian. Op 11 April 672 volg hy Pous Vitalianus op en regeer tot sy dood op 17 Junie 676. Hy word opgevolg deur Pous Donus. Hy was bekend vir sy vrygewigheid vir die armes en die pelgrims.

Pous Adeodatus was voorstander van die kloosterlewe. Hy het die dissipline onder die monnike verbeter, verder gegaan met die onderdrukking van die Monotelitisme en het Venesië die reg gegee om self hulle doge te kies. Die pous het die keiser Konstantyn IV gesteun teen die troonrower Melezio. Daarvoor het hy die dankbaarheid en die agting van die keiser gekry.

Die pous het toestemming gegee vir die bou van die Sint Pietersklooster in Canterbury en hy het die Sint Erasmusklooster, waarvan hy voorheen ab was, laat vergroot.

Pous Adeodatus was die eerste pous wat sy amptelike handelinge gedateer het met die jaar van sy pontifikaat. Die gebruik is tans nog van krag.

Die pous was reeds 'n ou man toe hy tot pous verkies is en hoewel hy vir vier jaar regeer het, het hy nie daarin geslaag om die verskille tussen Rome, Konstantinopel en Ravenna te besleg nie.

Pous Adeodatus word as heilige in die Rooms-Katolieke Kerk vereer. Sy feesdag is op 17 Junie.



Saamgestel en vertaal uit die , , en wikipedia.


</doc>
<doc id="28176" url="https://af.wikipedia.org/wiki?curid=28176" title="Slag van Cuito Cuanavale">
Slag van Cuito Cuanavale

Die Slag van Cuito Cuanavale was een van die mees betekenisvolle gebeurtenisse van die Angolese Burgeroorlog (1975 tot 2002) asook die Suid-Afrikaanse Grensoorlog. Die Kubaanse, Angolese en Suid-Afrikaanse leërs het in 1987 daar slaags geraak in 'n veldslag wat bestempel is as die grootste in Afrika sedert die Tweede Wêreldoorlog. Met albei kante wat aanspraak gemaak het op 'n oorwinning, word dit egter allerweë as 'n keerpunt in die Angolese Burgeroorlog beskou wat gelei het tot die uiteindelike onttrekking van Kubaanse, Suid-Afrikaanse en ander buitelandse troepe uit Angola.

Vir sestien jaar lank tot en met 1975 was drie gewapende groepe in Angola in 'n stryd om onafhanklikheid van Portugal gewikkel: Die Marxistiese MPLA (met sy gewapende vleuel FAPLA) onder leiding van Agostinho Neto; die konserwatiewe FNLA onder leiding van Holden Roberto en UNITA onder leiding van die charismatiese Jonas Savimbi. Elkeen van dié groepe het 'n spesifieke deel van die land beheer: die MPLA het die hoofstad, Luanda beheer; Unita het die Suide van Angola beheer en die FNLA het die noorde beheer.

Kort na die Angelierrewolusie in Portugal, het die regering in Lissabon begin om afstand te doen van sy kolonies in Afrika en het Angola onafhanklikheid verkry. Die Verdrag van Alvor het bestaan uit 'n reeks ooreenkomste tussen Portugal en die drie rebellegroepe wat die weg gebaan het vir volle soewereiniteit. Volgens die bepalings van die verdrag is 'n oorgangsregering gevorm en is verkiesings beplan vir die einde van die jaar met 11 November 1975 as die beoogde onafhanklikheidsdag. Met die aankoms van die dag het Agostinho Neto dit op homself geneem om om middernag onafhanklikheid namens die mense van Angola en die sentrale komitee van die MPLA te verklaar. Deur die gesag op homself te neem is die vrede tussen die drie rebellegroepe vernietig en het die land in 'n burgeroorlog verval.

Die burgeroorlog het na die onafhanklikheidsverklaring onafgebroke voortgeduur tot en met 2002. Die oorlog het na raming 'n miljoen lewens geëis en die land se infrastruktuur lamgelê. Hierdie stryd het plaasgevind teen die agtergrond van die voortslepende Koue Oorlog tussen die V.S.A en die Sowjet-Unie. Beide supermoondhede het die strategiese belangrikheid van Suidelike Afrika besef, 'n streek ryk aan natuurlike hulpbronne en omring deur belangrike skeepsroetes om sy kus. Beide kante het die uitkoms van die burgeroorlog probeer beïnvloed deur van tussengangers gebruik te maak. Kuba en die Sowjet Oosterse blok het openlike militêre steun aan die MPLA en Namibiese rebelle verleen, terwyl die V.S.A en tot 'n mindere mate Frankryk steun aan UNITA en Suid-Afrika verleen het deur middel van krygstoerusting.

Die Suid-Afrikaanse en Kubaanse troepe het vir die eerste keer slaags geraak net ter suide van Benguela, 'n hawedorp in Suidwes-Angola. Die Kubaanse magte het daar verloor in die opsig dat hulle nie daarin kon slaag om die Suid-Afrikaanse troepe se opmars te stuit nie. Na 'n reeks nederlae het die Kubaanse en FAPLA soldate onttrek na 'n ou vliegveld by 'n dorp genaamd Cuito Cuanavale.

In 1987 het die Angolese regering as deel van sy oorheersingstryd van Angola 'n veldtog geloods om UNITA uit hulle vestings in Mavinga en Jamba, in die suidooste van dié land te verdryf. Onder die leierskap van Sowjetraadgewers is besluit om die aanval vanaf Cuito Cuanavale te loods. In Augustus het die 21, die 25 (beide ligte infanterie), die 47 (gepantserde) en die 59 gemeganiseerde brigades (sommige bronne sluit die 16 brigade ook in) Cuito Cuanavale in die Cuando Cubango provinsie van Suidoos-Angola verlaat om die veldtog van stapel te laat stuur. Hulle het lugondersteuning geniet vanaf 'n lugmagbasis Menongue, wat onder andere MiG-23s, wat in 'n grondaanvalsrol ontplooi is, ingesluit het.

Die Suid-Afrikaanse regering het 'n strategiese belang daarin gehad om te verseker dat UNITA in beheer bly van die streke aangrensend aan Suidwes-Afrika om te verseker dat die Angolees-goedgesinde SWAPO-guerrillas nie 'n afspringplek verkry vanwaar hulle aanvalle in Suidwes-Afrika kon loods nie.

In Desember 1987 het die Suid-Afrikaanse regering gereageer op die FAPLA/Kubaanse veldtog deur 'n reeks militêre operasies in samewerking met die UNITA-magte van stapel te stuur, beginnende met Operasie Modulêr. Dié veldtog het daarin geslaag om die gesamentlike FAPLA/Kubaanse mag na Cuito Cuanavale terug te dryf. Angola het uit vrees vir 'n neerlaag verdere hulp vanaf Kuba versoek. Fidel Castro het gereageer deur honderde tenks, grofgeskut, lugafweerkanonne, vliegtuie en bykans 50 000 manskappe te stuur om Angola te hulp te snel. Aangesien Kuba nie oor die vermoë beskik het om so 'n groot logistieke poging op hulle eie aan te pak nie, het die Sowjetunie gehelp deur skepe en vervoermiddele te verskaf. Die eerste Kubaanse versterkings het reeds op 5 Desember in Cuito Cuanavale aangekom.

Nadat Suid-Afrikaanse- en UNITA-magte die oorhand verkry het tydens Operasie Modulêr, het hulle Operasie Hooper van stapel gestuur, waartydens die FAPLA- en Kubaanse magte gevoelige verliese toegedien is in hul terugtog na Cuito Cuanavale. Dié operasie het geduur vanaf Januarie tot Februarie 1988. Die Suid-Afrikaanse opmars is gestuit by die Tumpo-rivier sowat 22 km oos vanaf Cuito Cuanavale deur FAPLA-magte wat stellings ingeneem het wat beskerm is deur digte mynvelde. Selfs na hul gestuit is het die Suid-Afrikaanse magte FAPLA verdere verliese toegedien deur beheer oor die belangrike Chambinga-hoogtes te verkry. Kubaanse/FAPLA vertellings beweer dat die Suid-Afrikaners tydens swaar reënbuie teruggestoot is.

Die finale fase was gesentreerd rondom die dorp self waar die Suid-Afrikaanse magte tydens Operasie Packer gepoog het om die FAPLA-magte terug te dryf tot anderkant die Cuito-rivier. Die Suid-Afrikaanse magte het die FAPLA-magte met grofgeskut bestook vanaf die omliggende Chambinga-hoogtes. Die Suid-Afrikaanse- en UNITA-magte kon nooit daarin slaag om Cuito Cuanavale te buit nie maar het beweer dat dit nooit hulle doelwit was nie. Die Suid-Afrikaanse en UNITA-magte het beweer dat hulle die Kubaanse/FAPLA-magte groot verliese toegedien het en hul doelwit bereik het deur die FAPLA aanslag op UNITA in die Suidooste af te weer. Die Kubaanse- en FAPLA-magte het egter die feit dat Cuito Cuanavale nie geval het nie en hulle troepe onder die Suid-Afrikaanse bombardement volhard het as 'n sege beskou. Ongeag van die oorwinnaar was die veldslag 'n keerpunt in die gebeure in Suider-Afrika. In 1988 na die slag van Cuito Cuanavale en die daaropvolgende bombardement van die Calueque hidro-elektriese skema, het Suid-Afrika en Kuba 'n ooreenkoms bereik om alle vreemde troepe aan Angola te onttrek. In 1990 het Namibië onafhanklikheid van Suid-Afrika verkry.

Die Suid-Afrikaanse Weermag het beweer dat hulle die Kubane geweldige verliese toegedien en hulle sodoende gedwing het om te onderhandel terwyl die Kubane dieselfde aanspraak gemaak het. Bewerings en aansprake rondom die uitslag van die veldslag is egter omhul deur propaganda. Onder swart Afrikane veral in Suider-Afrika het die veldslag legendariese status verkry. Die slag word beskou as die begin van die einde van Apartheid, met Namibiese onafhanklikheid as die direkte gevolg daarvan. Daarom word daar soms na die veldslag as apartheid se Stalingrad verwys.

Aan die SAW-kant is beweer dat die ontsetting van Cuito Cuanavale nooit die doelwit was nie en dat hulle slegs operasionele beheer oor die gebied wou verkry deur dit te domineer met lang reikafstand Denel G5-kanonne. SAW en Amerikaanse waarnemers het beweer dat die MiG-oormag in die lug van min betekenis was vanweë swak opleiding onder Kubaanse vlieëniers en swak lugondersteuning aan grondmagte omdat hulle te hoog gevlieg het, veral omdat die FIM-92 Stinger lugafweerstelsels hulle daartoe gedwing het.

Die SAW het sowat 3000 troepe ontplooi met grootskaalse ondersteuning deur UNITA. Die SAW maak daarop aanspraak dat hul vyand sowat 4000 verliese, 100 gepantserde waens, 9 vliegtuie en 94 tenks verloor het. Daar word beweer dat die verouderde T-52 tenks se bemannings se swak opleiding en die SAW se moderne anti-tenk wapentuig en teikenstelsels vir die groot verliese onder tenks verantwoordelik was. Kommentaar deur die Sowjetraadgewers aan die Kubane het die uitslag beskryf as sou dit 'n dooiepunt bereik het.

Die Suid-Afrikaanse en Amerikaanse weergawe word ondersteun deur John Turner wat beweer dat die Kubane na groot verliese daarvan oortuig was dat 'n militêre aanslag teen die SAW nie sou slaag nie en het daarop 'n diplomatieke- en propagandaveldtog geloods om die terugslag en hul verliese te verdoesel.




</doc>
<doc id="28197" url="https://af.wikipedia.org/wiki?curid=28197" title="Smaragtablet">
Smaragtablet

Die smaragtablet van Hermes Trismegistus was een van die mees invloedryke dokumente in Alchemie. Volgens oorlewing is die werk toegedig aan Apollonios van Tyana 'n Griekse filosoof van die 1ste eeu n.C. Die oudste weergawe is in Arabies en dateer uit die 6de eeu n.C. wat deur 'n Christelike priester van Nablus vertaal is. Die dokument kom uit 'n boek "Kitâb sirr al-halîqa" (Die geheime boek van die skepping) deur Balinus. Balinus was die Arabiese naam vir Appolonius. Volgens die boek eien Appolonius nie self die outeurskap van die dokument nie. Hy beweer dat hy dit gevind het in die grafkelder van Hermes, in die hande van 'n ou man wat op 'n troon gesit het.

Die invloed van die dokument was hoofsaaklik te danke aan die gerug dat die dokument die somtotaal is van alle kennis.

Die smaragtablet bevat die volgende woorde:



</doc>
<doc id="28212" url="https://af.wikipedia.org/wiki?curid=28212" title="Kioesjoe">
Kioesjoe

Kioesjoe (Japannees: 九州, "Kyūshū / Kyūsyū", [kʲɯᵝːꜜɕɯᵝ], , letterlik: "Nege provinsies") is die derde grootste eiland van Japan en die mees suidelike en westelike van die vier hoofeilande. Die eiland se alternatiewe antieke name sluit in "Kyūkoku" (九国 "Nege lande"), "Chinzei" (鎮西 "Wes van die Pasifiese gebied") en "Tsukushi-no-shima" (筑紫島 "Eiland van Tsukushi"). Die historiese streeksnaam "Saikaidō" (西海道 "Wessee-stroombaan") verwys na Kioesjoe en sy omliggende eilande. Die naam "Kioesjoe" is afkomstig van die nege antieke provinsies van Saikaidō wat op die eiland geleë was: Chikuzen, Chikugo, Hizen, Higo, Buzen, Bungo, Hyūga, Osumi en Satsuma. Die hedendaagse Kioesjoestreek (九州地方 "kyūshū-chihō") is 'n polities gedefinieerde streek wat uit sewe prefekture op Kioesjoe en die Okinawa-prefektuur suid daarvan bestaan.

Kioesjoe is die 37ste grootste eiland ter wêreld. Dit beslaan 'n oppervlak van 36 782 km² en is kleiner as Spitsbergen maar groter as Nieu-Brittanje en Taiwan. Kioesjoe het 'n bevolking van 12 970 479 (2016) en dit is die eiland met die 13de meeste inwoners ter wêreld, minder as Borneo of Sulawesi, maar meer as Salsette of Kuba. Die eiland is bergagtig en Japan se mees aktiewe vulkaan, die berg Aso teen 1 791 m, is op Kioesjoe. Daar is baie ander tekens van tektoniese aktiwiteit, insluitend talle warmwaterbronne. Die bekendste hiervan is in Beppu, aan die oostelike kus en om die berg Aso, in Sentraal-Kioesjoe. Kioesjoe se vulkane behoort tot die Ring van Vuur wat die Stille Oseaan van Nieu-Seeland tot Chili omsirkel.

Volgens bevolking is die grootste stad op die eiland Fukuoka met 1,4 miljoen inwoners; Fukuoka is 'n belangrike sakesentrum met 'n groot internasionale lughawe en een van die vyf effektebeurse in Japan. Kitakyushu is 'n stad en belangrike sentrum vir swaarindustrieë, bevolk deur net minder as een miljoen mense. Kumamoto en Kagoshima is die derde en vierde grootste stede met meer as 'n halfmiljoen mense elk. Nagasaki het een van Japan se oudste internasionale hawens, wat die enigste poort na die buitewêreld was tydens die Edo-tydperk, van die middel van die 16de tot die 18ste eeue. Nagasaki is bekend vir een van die atoombomaanvalle wat die Verenigde State aan die einde van die Tweede Wêreldoorlog op Japan uitgevoer het.

Dele van Kioesjoe het 'n subtropiese klimaat, veral die Miyazaki- en Kagoshima-prefekture. Die belangrikse landbouprodukte is rys, tee, tabak, patats, en soja; sy word ook geproduseer. Die eiland staan bekend vir verskeie soorte porselein, insluitend Arita, Imari, Satsuma en Karatsu. Swaarnywerhede is gekonsentreerd in die noorde en om Kitakyushu, Nagasaki, en Oita en sluit chemies en metaal verwerking in. Die eiland beskik ook oor 27 universiteite.

Kioesjoe vorm saam met Hokkaido, Honsjoe en Sjikokoe die vier hoofeilande van die Japanse Argipel tussen die See van Japan in die weste en die oop Stille Oseaan in die ooste. Dié eiland grens in die weste aan die Oos-Sjinese See, in die noorde aan die See van Japan, in die noordooste aan die Binnelandse See en in die suidooste aan die Filippynse See.


</doc>
<doc id="28213" url="https://af.wikipedia.org/wiki?curid=28213" title="Sjikokoe">
Sjikokoe

Sjikokoe (Japannees: 四国, , letterlik: "Vier provinsies") is die kleinste (225 km lank en tussen 50 km en 150 km wyd) en het die kleinste bevolking (3 845 534 teen 2015) van die vier hoofeilande van Japan. Dit is suid van die eiland Honsjoe en oos van Kioesjoe geleë. Die eiland se antieke name sluit in "Iyo-no-futana-shima" (), "Iyo-shima" () en "Futana-shima" (). Die huidige naam verwys na die vier voormalige provinsies waaruit die eiland bestaan het: Awa, Tosa, Sanuki en Iyo.
Sjikokoe vorm saam met Hokkaido, Honsjoe en Kioesjoe die vier hoofeilande van die Japanse Argipel tussen die See van Japan in die weste en die oop Stille Oseaan in die ooste. Dié eiland grens in die noorde aan die Binnelandse See en in die suide aan die Filippynse See.

Sjikokoe se vulkane behoort tot die Ring van Vuur wat die Stille Oseaan van Nieu-Seeland tot Chili omsirkel.


</doc>
<doc id="28214" url="https://af.wikipedia.org/wiki?curid=28214" title="Honsjoe">
Honsjoe

Honsjoe (Japannees: 本州, "Honshū / Honsyū", [hoꜜɯ̃ɕɯː], , letterlik: "Hoofeiland" of "Hoofprovinsie") is die grootste en mees bevolkte eiland van Japan. Dit is suid van Hokkaido, wat aan die ander kant van die Tsoegaroe-seestraat geleë is, noord van Sjikokoe aan die ander kant van die Binnelandse See en noordoos van Kioesjoe aan die ander kant van die Kanmon-seestraat. Dit is die sewende grootste eiland ter wêreld volgens oppervlakte en die eiland met die tweede grootste bevolking ter wêreld ná Java. In Honsjoe se suidooste is Tokio, Japan se hoofstad en grootste stad, geleë.
Honsjoe vorm saam met Hokkaido, Kioesjoe en Sjikokoe die vier hoofeilande van die Japanse Argipel tussen die See van Japan in die weste en die oop Stille Oseaan in die ooste. Dié eiland grens in die noordweste aan die See van Japan, in die ooste aan die oop Stille Oseaan en in die suide aan die Filippynse See.

Honsjoe is ongeveer 1 300 km lank en wissel in wydte tussen 50 en 230 km met 'n totale oppervlakte van 225 800 km², omtrent 60% van die totale oppervlakte van Japan. Dit is groter as die eiland Groot-Brittanje en effens groter as die Amerikaanse deelstaat Minnesota. Honsjoe se kuslyn is 5 450 km lank.

Honsjoe is bergagtig en vulkanies en loop gereeld onder aardbewings deur. Die Groot Kanto-aardbewing het Tokio byvoorbeeld in September 1923 erg beskadig. Die hoogste bergpiek op dié eiland is die aktiewe vulkaan Foedji teen 3 776 m, wat dit die wêreld se sewende hoogste eiland maak. Honsjoe het talle riviere insluitend die Shinanorivier, Japan se langste rivier. Dié eiland se klimaat is gematig, maar daar is 'n merkbare verskil tussen die oostelike en suidelike kant en die westelike en noordelike (See van Japan-kus) kant. 'n Bergreeks loop oor die hele lengte van Honsjoe. Benewens Foedji is die Japannese Alpe 'n belangrike landmerk van Honsjoe. Honsjoe se vulkane behoort tot die Ring van Vuur wat die Stille Oseaan van Nieu-Seeland tot Chili omsirkel.


</doc>
<doc id="28215" url="https://af.wikipedia.org/wiki?curid=28215" title="Hokkaido">
Hokkaido

Hokkaido (Japannees: 北海道, "Hokkaidō", [ho̞k̚kaido̞ː], , letterlik: "Noordsee-stroombaan"; Ainoe: Ainu Mosir, voorheen bekend as Ezo, Yezo, Yeso of Yesso) is Japan se tweede grootste eiland en die mees noordelike van die 47 Prefekture van Japan. Dit word deur die Tsugaru-seestraat van Honsjoe, die Japanse hoofeiland, geskei. Intussen word die twee eilande egter deur 'n onderwatertonnel, die Seikan-tonnel, met mekaar verbind.

Hokkaido vorm saam met Honsjoe, Kioesjoe en Sjikokoe die vier hoofeilande van die Japanse Argipel tussen die See van Japan in die weste en die oop Stille Oseaan in die ooste. Dié eiland grens in die weste aan die See van Japan, in die noordooste aan die See van Ochotsk en in die suidooste aan die Stille Oseaan. Hokkaido is in die suide van die Russiese eiland Sachalin en in die suidweste van die omstrede Koerile geleë.

As die Noordelike Gebiede – eilande noord van Hokkaido – ingereken word, beslaan die eiland met sowat 83 500 km² 'n vyfde van Japan se oppervlakte. Sapporo is die hoofstad en belangrikste stedelike gebied.

Alhoewel Hokkaido slegs anderhalf vlieguur noord van die Japanse hoofstad Tokio geleë is, word na die yl bevolkte eiland (sy 5,4 miljoen inwoners verteenwoordig minder as vyf persent van Japan se algehele bevolking) met sy ongerepte woude en wildernis dikwels as Japan se "laaste grens" verwys. Hokkaido se vulkane behoort tot die Ring van Vuur wat die Stille Oseaan van Nieu-Seeland tot Chili omsirkel.


</doc>
<doc id="28220" url="https://af.wikipedia.org/wiki?curid=28220" title="Japanse Argipel">
Japanse Argipel

Die , wat die eilandnasie Japan vorm, strek van noord tot suid langs die ooskus van Asië, met die Stille Oseaan aan die ooste en die See van Japan in die weste. Die term "Tuiseilande" is teen die einde van die Tweede Wêreldoorlog gebruik om die gebied van Japan te definieer waartoe die land se soewereiniteit en grondwetlike heerskappy van die Keiser beperk sou word. Die term word ook vandag gebruik om 'n onderskeid te tref tussen die argipel en Japan se kolonies en ander gebiede in die eerste helfte van die 20ste eeu.

Die argipel bestaan uit meer as 3 000 eilande, insluitend die vier hoofeilande. Die Japanse Argipel se vulkane behoort tot die Ring van Vuur wat die Stille Oseaan van Nieu-Seeland tot Chili omsirkel. Saam met Foedji vorm die Japannese Alpe die belangrikste gebergtes van die Japanse Argipel.

Die hoofeilande van noord na suid is:

Die Koerile-eilande is 'n reeks vulkaniese eilande onder Russiese beheer wat vir ongeveer 1 300 km noordoos van Hokkaido, Japan, strek tot by die Kamtsjatka-skiereiland, Rusland, wat die See van Ochotsk van die Noordelike Stille Oseaan skei. Daar is altesaam 56 eilande en baie rotse. Japan maak aanspraak op die suidelikste Koerile-eilande wat ná die Tweede Wêreldoorlog deur Sowjetmagte beset is. Japan verwys na die eilande as die Noordelike Streke (北方領土 "Hoppō Ryōdo") of Suidelike Chishima (南千島 "Minami Chishima"). Die eilande wat die onderwerp van die gebiedsgeskil is:

Die eilande in die See van Japan:


Meeste van die eilande is in die Oos-Sjinese See






</doc>
<doc id="28224" url="https://af.wikipedia.org/wiki?curid=28224" title="344">
344

Die jaar 344 was 'n skrikkeljaar wat volgens die Gregoriaanse kalender op 'n Saterdag begin het. Dit was die 44ste jaar van die 4de eeu n.C. In teenstelling met gewone jare het die jaar 366 dae en 'n 29 Februarie gehad.



</doc>
<doc id="28235" url="https://af.wikipedia.org/wiki?curid=28235" title="Stavanger">
Stavanger

Stavanger [staˈvaŋər] is die vierde grootste stad in Noorweë met 'n oppervlakte van 71,4 vierkante kilometer en 'n bevolking van 127 506 (soos op 1 Januarie 2012). Die metropolitaanse gebied van Stavanger-Sandnes is die derde grootste in die land met 181 300 inwoners.

Stavanger lê op 'n skiereiland in die noorde van die tradisionele Jæren-distrik in die Wes-Noorse provinsie ("fylke") Rogaland en vorm 'n stedelike munisipaliteit ("kommune"). 

Stavanger het al vroeg 'n belangrike rol in die Noorse geskiedenis gespeel. Naby die Hafrsfjord het koning Harald I Hårfagre in 872 'n oorwinning oor sy mededingers behaal en die Koninkryk van Noorweë sodoende verenig. 

Die stad het sy ekonomiese welvaart oorspronklik aan olyfolie te danke gehad - dit was sedert die vroeë 20ste eeu 'n belangrike bestanddeel vir ingeblikte sprotte en het van Stavanger sowat 'n eeu lank 'n beduidende sentrum van die visverwerkingsbedryf gemaak. 

Nadat die Amerikaanse oliemaatskappy Phillips in 1969 Ekofisk, die destyds grootste olieveld van Europa sowat 300 kilometer voor die Suidwes-Noorse kus met tans omstreeks dertig olieplatforms ontdek het, is Stavanger se ekonomie deur die oliebedryf oorheers, en die stad staan intussen as die "Oliehoofstad van Noorweë" bekend. Die grootste maatskappy in Noord-Europa, "Statoil", het hier sy hoofkwartier. Stavanger dien as die ekonomiese basis en vervoersentrum vir olieplatforms en tenkskepe, maar ook as die vermaaklikheidsentrum vir die werkers van die oliebedryf.

Stavanger is saam met Liverpool (Verenigde Koninkryk) aangewys as Europa se Kulturele Hoofstad van die Jaar 2008.

Stavanger het danksy sy ligging aan die Atlantiese Oseaan 'n tipiese seeklimaat. Die stad kry dwarsdeur die jaar baie reën, tog bereik die jaarlikse neerslae nie die gemiddelde van Vestlandet nie. Van die neerslae val as sogenaamde "nat lug" (Noors: "fløyelsregn"). Stavanger is vanweë sy onbeskermde geografiese ligging in die herfs en in Januarie dikwels aan aansienlike Noordsee-storms blootgestel. Die winters is relatief mild met min sneeuvalle, terwyl die kwik in die somer bo die gemiddelde van Noorweë styg. Wintertemperature daal nouliks benede -4 °C, en in die somer word daar selde temperature van meer as 24 °C aangeteken. Die klimatiese gegewens van Stavanger se weerkundige instituut word op 'n weerstasie op die Sola-lughawe aangeteken en verskil ietwat van die stadsgebied se klimaat.

Die gemiddelde jaarlikse temperatuur in Stavanger is 7,4 °C met 'n gemiddelde jaarlikse reënval van 1 180 millimeter. Hierdie gegewens is in die tydperk tussen 1961 en 1990 op die Sola-lughawe aangeteken.

Die klimaat langs die kus van Nord-Jæren word deur die Golfstroom getemper en is aansienlik warmer as dié van ander plekke op dieselfde breedtegraad soos byvoorbeeld die suidpunt van Groenland. Op die langste dag van die jaar gaan die son eers enkele minute voor elf uur saans onder, terwyl dit om een uur snags donker word en die dag reeds om drie uur breek. In die winter is die daglig beperk tot tussen nege uur soggens en vier uur namiddags.

Stavanger is dekades lank met gepreserveerde vis vereenselwig. Reeds vanaf die middel van die 19de eeu is hier nywerhede gestig waar gerookte sprotte in olyfolie op groot skaal ingeblik en as sardiene na ander lande uitgevoer is. Die plaaslike visbedryf het selfs 'n jarelange regstryd oor die naam "sardiene" gevoer wat al vroeër deur ander visprodusente gebruik is. Uiteindelik is Stavanger se sprotte as "haringsardiene" en "sprottesardiene" verkoop.

In die periode tussen 1880 en 1920 het die visbedryf die plaaslike ekonomie oorheers. Daar is gewoonlik handarbeid gebruik om vis te piekel, te rook, te verpak en te verseël. Naas die sowat vyftig visfabrieke was daar nog 'n groter aantal ondersteunende nywerhede sodat ruim twee derdes van die plaaslike mannekrag op een of ander manier van die visbedryf afhanklik was.

Ná die Tweede Wêreldoorlog het die visprosesseringsbedryf vanweë strawwe mededinging van buitelandse produsente en verouderde masjinerie vinnig agteruit gegaan. Die verlies aan werkgeleenthede is slegs gedeeltelik deur die skeepsbou- en bootsboubedryf gekompenseer.

Die ekonomiese opswaai het eers met die begin van olie-ontginning in die Noordsee vanaf die 1960's gekom. Vanweë sy strategiese ligging digby die olievelde, sy uitstekende hawegeriewe en vliegverbindings het Stavanger onmiddellik voordeel uit die groeiende oliebedryf getrek. Teen die middel van die sewentigerjare was olieontginning en -produksie die belangrikste ekonomiese sektor in die stad, en danksy die inkomste uit dié bedrywe het die ekonomiese en kulturele klimaat in Stavanger ingrypend verander.

Die grootste plaaslike oliemaatskappy, die staatsbeheerde "Statoil", het sy hoofkwartier in die voorstad Forus tussen Stavanger en Sandnes. Ander belangrike instellings en maatskappye sluit die Noord-Atlantiese Verdragsorganisasie (NAVO) se "Joint Warfare Centre" in Jåttå en "Skagen Funds" in. Die laasgenoemde fondsmaatskappy, wat in 1993 in Stavanger gestig is, het tot een van die grootstes in die land gegroei en beheer reeds bates ter waarde van meer as 100 miljard Noorse kroner.

Stavanger staan in Noorweë vir sy ryk kulturele lewe bekend. Die stad is saam met Rogaland, Sandnes en Liverpool Europa se Kulturele Hoofstad in 2008. Stavanger beskik oor 'n aantal musea en versamelings van plaaslike en nasionale betekenis wat in 2005 altesaam 201 551 besoekers gelok het. Die Noorse Oliemuseum (Noors: "Norsk Oljemuseum"), die enigste van sy soort in Europa, was die gewildste museum met 67 400 besoekers. Die museum, wat oos van die stadsentrum geleë is, verduidelik met sy uitstalling hoe ruolie en gas miljoene jare gelede ontstaan het. Daarnaas word die eksplorasie, ontginning, verwerking en gebruik van ruolie asook die geskiedenis van die Noorse oliebedryf behandel.

Argeologiese vondse uit die hele provinsie word in die Argeologiese Museum ("Arkeologisk museum i Stavanger") in Våland vertoon wat in 2005 39 529 besoekers gelok het.

Die Rogaland Kunsmuseum ("Rogaland Kunstmuseum") naby Mosvannet beskik oor 'n aantal bekende kunswerke, waaronder die grootste versameling van werke deur die Noorse skilder Lars Hertervig (1830-1902), asook skilderye van ander beroemde skilders soos Edvard Munch, Christian Krogh, Eilif Peterssen en Harriet Becker. Die versameling sluit daarnaas talle werke van Kitty Kielland en ander Rogalandse kunstenaars soos Knud Baade, Nicolai Ulfsten, Carl Sundt-Hansen, Olaf Lange en Åge Storstein. Die kunsmuseum het in 2005 31 997 besoekers gelok.

Die Stavanger Museum beskik naas sy hoofgebou in die Muségaten 16 oor verdere afdelings soos die Seevaartmuseum van Stavanger ("Stavanger Sjøfartsmuseum"), die Noorse Blikmuseum ("Norsk Hermetikkmuseum"), Ledaal, die Breidablikk-museum, die vroeëre hospitaal en huidige museum "Den kombinerede Indretning", die Noorse Grafiese Museum ("Norsk Grafisk Museum") en die Noorse Kindermuseum ("Norsk Barnemuseum").


</doc>
<doc id="28239" url="https://af.wikipedia.org/wiki?curid=28239" title="Ernst Mayr">
Ernst Mayr

Ernst Mayr (5 Julie 1904 - 3 Februarie 2005) was 'n Duits-Amerikaanse bioloog.


</doc>
<doc id="28242" url="https://af.wikipedia.org/wiki?curid=28242" title="Magnetohidrodinamika">
Magnetohidrodinamika

Magnetohidrodinamika is die vakgebied wat hom bemoei met die studie van die dinamika van elektries geleidende vloeiers. Voorbeelde van sulke vloeiers sluit in plasmas, vloeibare metale en soutwater. Die vakgebied is deur Hannes Alfvén begin, waarvoor hy dan ook die Nobelprys vir fisika in 1970 verwerf het.

Die idee van Magnetohidrodinamika (MHD) is dat 'n magnetiese veld elektriese strome in 'n geleidende vloeier kan induseer, wat kragte in die vloeier tot gevolg het en ook die magnetiese veld beïnvloed. Die stel vergelykings wat MHD beskryf is 'n kombinasie van die Navier-Stokes vergelykings vanaf vloeidinamika en Maxwell se vergelykings vanaf elektromagnetisme. Die differensiaalvergelykings moet gelyktydig opgelos word, hetsy analities of numeries.

Wanneer 'n vaste of vloeibare geleier deur 'n magneetveld beweeg word, vloei daar ŉ elektriese stroom deur die geleier wat loodreg op die bewegingsrigting daarvan en die rigting van die veld is. Die voorwaarde vir stroomvloei is dat die geleier deel van ŉ geslote kring moet vorm (dinamobeginsel). 

'n Ander verskynsel wat met bogenoemde verband hou, is dat ‘n stroomdraende geleier in ŉ magneetveld 'n krag ondervind wat loodreg op die stroomrigting is (motor-beginsel). Die wisselwerking tussen 'n geleier en 'n magneetveld kan soos volg beskryf word:

-  Die stroom wat volgens die dinamobeginsel in 'n geleier ontwikkel word, wek self 'n magneetveld op wat die oorspronklike veld versteur.

-  By die plekke in ‘n vloeiende medium (geleier) waar 'n krag    ontstaan as gevolg van die aanwesigheid van 'n elektriese stroom of ŉ eksterne magneetveld, sal hierdie krag die stroming in die medium beïnvloed, wat op sy beurt weer die geïnduseerde velde sal beïnvloed. Daar bestaan dus 'n wisselwerking tussen die beweging van die medium en die elektromagnetiese veld: die beweging beïnvloed die magneetveld en die magneetveld beïnvloed die beweging.

Die beweging van onsaampersbare vloeistowwe soos kwik of elektroliete kan met behulp van relatief eenvoudige vergelykings beskryf word, terwyl dit nie by elektries geleidende geïoniseerde gas (plasma) gedoen kan word nie, aangesien dit saampersbaar is. Indien die uitwerking van saampersbaarheid egter veronagsaam kan word, kan 'n stel relatief eenvoudige vergelykings opgestel word; wanneer die saampersbaarheid in berekening gehou word, blyk dit dat sekere fisiese faktore soos elektriese geleidingsvermoë, viskositeit en termiese geleidingsvermoë van punt tot punt 'n aansienlike verskil in die vloeistof veroorsaak.

Die belangrikste stimulus vir die ontwikkeling van MHD het uit die astronomie ontstaan. Die kosmos bestaan hoofsaaklik uit geïoniseerde gasse (plasmas) wat deur elektriese en magneetvelde beïnvloed word. In 1889 het Bigelow voorgestel dat die son 'n magneetveld besit en in 1918 het Larmor aan die hand gedoen dat die son se magneetveld die gevolg van die dinamobeginsel is. 

Die belangrikste bydraers tot die verdere ontwikkeling van MHD was Cowling, Ferraro, Hartmann en die Nobelpryswenner H. Alfvén. MHD is sedertdien as riglyn gebruik om verskeie kosmiese verskynsels soos sonfakkels, die sonwind en sonvlekke te verklaar. Dit word verder gebruik om verskynsels in die aarde se ionosfeer en die ontstaan van geomagnetiese verskynsels mee op te klaar. 

Na die Tweede Wêreldoorlog het MHD van tegniese belang geword, en die beginsels word toegepas by die magnetiese verplasing ("pomp") van vloeibare metale. Gesmelte natriummetaal word byvoorbeeld as koelmiddel in sekere kernreaktors gebruik. Een van die belangrikste moontlikhede wat tans bestudeer word, is om 'n MHD-generator vir die ontwikkeling van elektriese energie te bou.

Die temperatuur waarby spontane kernsmelting moontlik word, is ongeveer 100 000 000 K. Die hoë temperatuur kan verkry word deur 'n groot elektriese stroom in 'n plasma te laat vloei (ohmverhitting), en die plasma dan met behulp van magneetvelde saam te pers. 

Turbulente verwarming en die inskiet van deeltjies met 'n baie hoë energie (byvoorbeeld elektronbundels) kan soortgelyke resultate lewer. Dit is egter baie moeilik om die warm plasma binne 'n stelsel te hou, en een oplossing is dat die plasma met behulp van magneetvelde ingesluit word (die sogenaamde magnetiese bottels). Hoewel 'n gelaaide deeltjie loodreg op 'n magneetveld kan beweeg, beskryf 'n gelaaide deeltjie meestal 'n heliksvormige (of spiraalvormige) baan om 'n magneetveldlyn. 

Die straal van so 'n baan is omgekeerd eweredig aan die sterkte van die magneetveld, en indien die veldsterkte groot genoeg is, sal die deeltjies aan die magneetlyne “vassit" en dus van die wande van die houer wegbly. Selfs al is ŉ plasma op die manier ingesluit, veroorsaak botsings tussen die deeltjies egter dat verliese weens diffusie na die reaktorwande voorkom, en is die deeltjieverlies vanweë die onstabiliteit ook 'n groot probleem. Hierdie onstabiliteit kan bekamp word deur die geometrie van die reaktorvat of van die magneetveld aan te pas. 

Baie navorsing op hierdie gebied is reeds sedert die sestigerjare gedoen en daar het 'n verskeidenheid konfigurasies ontstaan, waarvolgens 'n plasma vir 'n kernsmeltingsreaksie in 'n stabiele toestand verkry kan word. Twee moontlikhede is die magnetiese spieëlstelsel en die toroïdale insnoereffek. Die stelsel wat teenswoordig die meeste gebruik word, is die Tokomak-toestel. wat ŉ soort toroïdale insnoerstelsel is. Die magneetstelsel wat in die Tokomak-toestel gebruik word, is relatief eenvoudig en tot dusver is bemoedigende resultate met die Tokomak by die Koerchatof-Instituut in Moskou verkry. 

In Frankryk (Fontenay-aux-Roses), die Bondsrepubliek Duitsland (Garching), Italië (Frascati), verskeie plekke in Japan, die VSA (Oak Ridge) en Suid-Afrika (Pelindaba) is daar ook Tokomaks, en 'n projek wat dit ten doel het om hierdie navorsing te koördineer, staan bekend as die Joint European Tokomak (JET).



</doc>
<doc id="28243" url="https://af.wikipedia.org/wiki?curid=28243" title="Hannes Alfvén">
Hannes Alfvén

Hannes Olof Gösta Alfvén (* 30 Mei 1908, Norrköping, Swede – † 2 April 1995, Djursholm, Swede) was 'n Sweedse plasmafisikus en wenner van die Nobelprys vir fisika in 1970 (saam met Louis Néel) vir sy werk rakende magnetohidrodinamika. Hy is oorspronklik opgelei as 'n swaarstroom elektriese ingenieur, maar het later geskuif na die onderwys en navorsing op die gebied van plasmafisika. Alfvén het vele bydraes tot plasmafisika gelewer, insluitend teorieë wat die gedrag van auroras beskryf, die Van Allen-stralingsgordels, die effek van magnetiese storms op die aarde se magnetiese veld, die aarde se magnetosfeer en die dinamika van plasmas in die melkweg.

In 1937 het Alfvén aangevoer dat, as die heelal deurtrek is met plasma, dit elektriese strome behoort te kan dra wat galaktiese magnetiese velde tot gevolg behoort te hê. Nadat hy die Nobelprys vir fisika gewen het vir sy werk in magnetohidrodinamika het hy beklemtoon:

Ten einde die verskynsels in 'n sekere plasmagebied te verstaan, is dit nodig om nie net die magnetiese velde nie, maar ook die elektriese velde en die elektriese strome uit te lê. Die ruimte is gevul met 'n netwerk strome wat energie en momentum oor groot of baie groot afstande oordra. Die strome word dikwels afgeknyp tot filamentêre of oppervlakstrome. Laasgenoemde sal moontlik aan ruimte, insluitende interstellêre en intergalaktiese ruimte, 'n sellulêre struktuur verleen.

Sy teoretiese werk op veldbelynde elektriese strome in die auroras (gebaseer op vroeëre werk deur Kristian Birkeland) is in 1974 deur sattelietwaarnemings bevestig, wat gelei het tot die ontdekking van die Birkelandstrome.

Alfvén het in 1934 'n doktorsgraad aan die Universiteit van Uppsala verwerf. Sy tesis was getiteld "Ondersoeke van die Ultrakort Elektromagnetiese Golwe".

In 1934 het Alfvén fisika doseer aan die Universiteit van Uppsala asook die Nobel-instituut vir Fisika in Stockholm, Swede. In 1940 verkry hy 'n professoraat in elektromagnetiese teorie en elektriese mates aan die Koninklike Instituut vir Tegnologie in Stockholm. In 1945 word hy aangestel as voorsitter van die leerstoel vir Elektronika. In 1963 is sy titel verander na voorsitter vir die leerstoel in Plasmafisika. Tydens 1954-55 was Alfvén 'n Fullbright-beurshouer verbonde aan die Universiteit van Maryland. In 1967 het Alfvén Swede verlaat, 'n tydjie in die Sowjetunie deurgebring en het hy na die Verenigde State verhuis. Alfvén het gewerk by die departement vir elektriese ingenieurswese aan die Universiteit van Suid-Kalifornië sowel as die Universiteit van Kalifornië, San Diego.

Alfvén se werk is vir baie jare betwis deur 'n leidende figuur in astrofisika, by name die Brits-Amerikaanse geofisikus, Sydney Chapman. Alfvén en Chapman se struwelinge het hoofsaaklik voortgespruit uit probleme met die stelsel van portuurbeoordeling. Alfvén het selde voordeel getrek uit die aanvaarding wat senior wetenskaplikes gewoonlik in wetenskaplike joernale geniet het. Een van sy voorleggings oor magnetiese storms en auroras is deur die Amerikaanse joernaal, "Terrestrial Magnetism and Atmospheric Electricity", afgekeur op grond daarvan dat sy teorieë nie gestrook het met die aanvaarde teoretiese berekeninge en konvensionele fisika op daardie tydstip nie. Baie ficisi het hom beskou as 'n persoon met onortodokse menings in sy veld. R.H. Stuewer het byvoorbeeld opgemerk: "Hy het 'n verbitterde buitestaander gebly en min respek van ander wetenskaplikes ontvang selfs nadat hy die Nobelprys verwerf het." Dit het meegebring dat hy dikwels sy werk noodgedwonge in obskure joernale moes publiseer. Alfvén self het opgemerk:

Wanneer ek plasmaverskynsels volgens hierdie formules beskryf het, het die meeste keurders nie verstaan wat ek probeer sê nie en my verhandelinge afgekeur. Met die keuringstelsel wat vandag die wetenskap in die VSA oorheers, beteken dit dat my verhandelinge selde aanvaar word deur vooraanstaande joernale in die VSA.

In 1970 is die Nobelprys vir Fisika aan hom toegeken vir sy werk in Magnetohidrodinamika (MHD). In 1988 het die Amerikaanse Geofisiese Vereniging die Bowie-medalje aan Alfvén toegeken vir sy werk rakende komete en plasmas in die sonnestelsel.


</doc>
<doc id="28245" url="https://af.wikipedia.org/wiki?curid=28245" title="Inkunabel">
Inkunabel


</doc>
<doc id="28247" url="https://af.wikipedia.org/wiki?curid=28247" title="Trondheim">
Trondheim

Trondheim (vroeër: "Trondhjem") is die derde grootste stad in Noorweë na Oslo en Bergen met 'n oppervlakte van 342,2 vierkante kilometer en 168 257 inwoners (1 Januarie 2009). Trondheim lê op 'n skiereiland aan die monding van die Nidelv-rivier in die Trondheimsfjord, sowat 70 kilometer van die oop see af, in die provinsie ("fylke") Sør-Trøndelag. 

Trondheim is in die jaar 997 deur die Wiking-koning Olav I Tryggvason gestig en het sy bloeitydperk as kroningsstad en belangrikste setel van Noorweë se konings in die Hoë Middeleeue beleef. Tussen 1030 en 1217 was Trondheim ook die hoofstad van Noorweë. As gevolg van pesepidemieë, waaraan twee derdes van die bevolking beswyk het, het Trondheim sy leidende politieke rol in die Laat Middeleeue kwytgeraak, en die stadsgebied het tot 'n klein strepie langs die rivieroewer gekrimp.

Trondheim het nogtans 'n beduidende handelsentrum vir vis en hout gebly. Ná 'n brandramp in 1681 is die stadsentrum deur koning Christiaan V volgens 'n roosterpatroon herbou en van breë strate voorsien. Die koning het Versailles in Frankryk as sy voorbeeld geneem, en sodoende is die strate in Trondheim se middestad straalvormig vanaf die sentrale markplein aangelê.

Vanweë sy ligging by die monding van die Nidrivier (Noors: "Nidelva") het die stad aanvanklik bekend gestaan as Nidaros (letterlik "Stad by die Nidmonding"). By die stigting van die aartsbisdom Nidaros in 1152 het 'n foutiewe vertaling daartoe gelei dat die stad in die Vatikaan as "Trundum (Trundensis)" gelys is. Hierdie fout is deur Eirik Ivarsson reggestel, en sedert 1192 is die stad sowel in Noorweë asook in Rome "Nidaros" genoem. Die naam het later om verskillende redes ongebruiklik geraak, veral aangesien die aartsbiskopsetel in 1537 opgehef is, maar is nog in die 17de en 18de eeu gebruik.

Trondheim(en) was oorsponklik die naam van die agt provinsies in die gebied (die huidige Trøndelag). In die laat Middeleeue is die naam "Kaupangen i Trondheimen", wat eintlik na die handelsplek in Trøndelag verwys het, ook as stadsnaam gebruik, en die afkorting Trondheimen het naas Nidaros gebruiklik geword. Tydens die politieke unie met Denemarke is die naam verdeens tot Trondhjem, terwyl die gebied "Trondheims len" as "Trondhjems len" bekend gestaan het. 

In die periode tussen 1925 en 1930 het die vernoorsing van verskeie plekname die taalkundige nasionalisme ingelui wat in die vroeë 20ste eeu in Noorweë posgevat het en waartydens Noorse name soos Oslo (1925), Halden (1927) en Stavern (1930) ingevoer is. Volgens 'n wet, wat op 14 Junie 1929 afgekondig is, is die naam van Trondhjem op 1 Januarie 1930 amptelik gewysig tot Nidaros, alhoewel tydens 'n vroeëre referendum in 1928 'n meerderheid van 17 163 inwoners teen die wysiging gestem het, terwyl slegs 1 508 kiesers dit goedgekeur het. Die plaaslike bevolking en die stadsraad het gevoel dat hulle met die naamwysiging oorrompel is, en protes teen die besluit het nie op hom laat wag nie.

Ná 'n uitputtende naamstryd is die saak opnuut na die Storting, die Noorse parlement, geneem, en uiteindelik is 'n kompromis aangegaan: Volgens 'n wet, wat op 6 Maart 1931 afgekondig is, is die naam "Trondheim" ingevoer, 'n vernoorste alternatief wat deur Ivar Lykke, 'n plaaslike koopman, minister (1926-1928) en parlementslid (1915-1935) voorgestel is.

"Trånnhjæm (-em)" is 'n uitspraakvariant van die stadsnaam wat nog dikwels gebruik word, onder meer deur verenigings en sakeondernemings. In Suid-Samies staan Trondheim as "Tråante" bekend. Trondheim is daarnaas een van min Noorse stede waarvoor vroeër 'n Duitse skryfwyse bestaan het: "Drontheim", 'n variant wat ná 1945 ongebruiklik geraak het.


</doc>
<doc id="28264" url="https://af.wikipedia.org/wiki?curid=28264" title="Sint-Elmusvuur">
Sint-Elmusvuur

Sint-Elmusvuur is 'n elektriese weerverskynsel waartydens gloeiende plasma gevorm word deur korona-ontlading van 'n geaarde voorwerp in 'n atmosferiese elektriese veld. Sint-Elmusvuur is vernoem na Sint Erasmus van Formiae, die beskermheilige van matrose. Die verskynsel het soms op skeepsmaste tydens donderstorms voorgekom en is deur matrose met bygelowige ontsag gade geslaan, vandaar die naam.


</doc>
<doc id="28265" url="https://af.wikipedia.org/wiki?curid=28265" title="AMD">
AMD

Advanced Micro Devices, Inc. (Afrikaans: gevorderde mikro-apparate) (verkort AMD) is 'n Amerikaanse vervaardiger van halfgeleiertoestelle gesetel in Sunnyvale, Kalifornië. Die besigheid is gestig deur 'n groep voormalige werkers van Fairchild Semiconductor, ingesluit in die groep is Jerry Sanders, Edwin Turney, John Carey, Sven Simonsen, Jack Gifford en drie lede van Gifford se span, Frank Botte, Jim Giles, en Larry Stenger. Die huidige voorsitter is Bruce Claflin.

AMD is die wêreld se tweede grootste vervaardiger van x86-gegronde verwerkers asook die wêreld se derde grootste verskaffer van grafiese verwerkingseenhede, nadat hulle vir ATI in 2006 oorgekoop het. AMD het ook 21% aandele in Spansion, 'n verskaffer van nie-vlugtige flitsgeheue.

Hulle het die AMD Fusion-tegnologie in 2006 bekend gestel.


</doc>
<doc id="28266" url="https://af.wikipedia.org/wiki?curid=28266" title="Flytoget">
Flytoget

Die hoëspoedtreindiens is in 1998 ingestel nadat Oslo se internasionale lughawe vanuit Fornebu na Gardermoen, 'n landelike gebied noord van die stad, verskuif is. Dit is tans die enigste hoëspoedtreindiens in die land.

Sowat die helfte van die treine loop sonder om te stop tussen die lughawe en Oslo S, terwyl die ander treine ook voorstede in die ooste en weste van Oslo op die spoorlyn Gardermoen - Lillestrøm - Oslo S - Nationalteateret - Skøyen - Lysaker - Sandvika - Asker bedien. Sowat 'n derde van alle passasiers van Oslo-lughawe ry op die Flytoget-treine, en die treindiens het sodoende die grootste markaandeel van alle lughawe-treine ter wêreld. Die treinvloot bestaan uit 16 BM71 elektriese eenhede wat deur "Adtranz" (tans 'n dogtermaatskappy van die Kanadese vervaardiger "Bombardier") gebou is.

Toe die Noorse parlement, die "Stortinget", in 1992 die besluit geneem het om 'n nuwe lughawe in Gardermoen te bou het hulle hul ten gunste van treine as die hoofsaaklike vervoermiddel uitgespreek en sodoende die bou van nuwe hoëspoedtrajekte en -treine asook die integrasie van die lughae se stasie in die hoofterminaalgebou bevorder.

Boubedrywighede het in 1994 begin en was in 1999 voltooi. 66 kilometer se nuwe hoëspoedspoorweë is gebou waarvan 13,8 kilometer deur die Romeriksporten-tonnel loop. In 1997 is naas ander tegniese probleme lekkasies in die tonnel ontdek sodat die projek vertraag is en koste gestyg het.

Op 8 Oktober 1998 is die Oslo-lughawe in Gardermoen (OSL) saam met 'n gedeelte van die trajek noord van Lillestrøm ingewy, maar die Lughawe-sneltrein was gedwing om verby Romeriksporten te ry. Die treindiens is eers met die tonnel se inwyding op 22 Augustus volledig in bedryf gestel.

Die treindiens is oorspronklik deur die maatskappy "NSB Gardermobanen AS" bedryf, 'n dogtermaatskappy van die Noorse Spoorweë ("Norges Statsbaner"). In 2001 is die maatskappy egter deur die Noorse Departement van Handel oorgeneem, en die naam is gewysig tot "Flytoget AS".



</doc>
<doc id="28277" url="https://af.wikipedia.org/wiki?curid=28277" title="Hurtigruten">
Hurtigruten

Hurtigruten ([hʉrtirʉtən], Nynorsk: Hurtigruta, letterlik "Die snel veerdiens") is 'n gekombineerde veer- en vragbootdiens wat in 1893 op inisiatief van die Noorse regering ingestel is om die stede en dorpe langs Wes- en Noord-Noorweë se meer as 2 700 kilometer lange kuslyn met mekaar te verbind. Dit neem die huidige plesierboote sowat ses en 'n half dae om die roete te voltooi wat vanweë sy natuurskoon naas sy oorspronklike funksie as pos- en vragdiens lankal 'n gewilde toeriste-trekpleister geword het. Die plesierboote doen in die somer ook kusgebiede soos die Trollfjord en Geirangerfjord aan, en die hoogtepunte van die reis sluit naas die fjordlandskap ook die historiese Hanse-handelspos Bergen en die Lofoten-eilande in.

19de eeuse rederye het die roete langs die ruwe en dramatiese kuslyn veral tydens die lang en donker Noorse winter as minder aantreklik beskou, en aanvanklik was net een maatskappy, "Vesterålens Dampskibsselskab A/S" bereid om 'n gereelde veerdiens aan te bied. Die diens was veral daarop gemik om die stadige posvervoer tussen Sentraal-Noorweë en noordelike stede soos Hammerfest deur 'n posskipdiens te vervang - die posvervoer het nou slegs sewe dae in plaas van drie weke in die somer en tot by vyf maande in die winter geneem.

Nadat "Vesterålens" veerdiens 'n sukses geword het, het ook verskeie ander rederye aansoek om konsessies gedoen, en die diens is uitgebrei tot die huidige roete tussen Bergen in die suidweste en Kirkenes in die uiterste noordooste van die land. 'n Vloot van elf skepe verseker dat elkeen van die 34 hawens twee keer per dag aangedoen word - een keer deur skepe op die noordwaartse roete ("Nordgående") en een keer deur skepe op die suidwaartse roete ("Sørgående").

In die 1980's het die rol van "Hurtigruten" geleidelik begin verander nadat subsidies besnoei is en rederye die klemtoon op toerisme begin lê het. Nuwe en groter luukse skepe met jacuzzi-borrelbaddens, kroeë, restourante en ander geriewe vir toeriste is in bedryf gestel. "Hurtigruten" fungeer egter nog steeds as 'n belangrike veer- en vragbootdiens vir Noorse klante. 

Die laaste twee onafhanklike rederye, "Ofotens og Vesterålens Dampskibsselskab (OVDS)" en "Troms Fylkes Dampskibselskap (TFDS)", het op 1 Maart 2006 saamgesmelt en hul naam gewysig tot "Hurtigruten Group". Sedert April 2007 staan die redery bekend as "Hurtigruten ASA". Naas die tradisionele veerdiens langs die Noorse kuslyn het die nuwe redery ook veerbote en hoëspoed-veerbootdienste in ander dele van die land in bedryf gestel en bied tans ook plesiervaarte na Groenland, Suid-Amerika en Antarktika aan.



</doc>
<doc id="28281" url="https://af.wikipedia.org/wiki?curid=28281" title="Ålesund">
Ålesund

Ålesund is 'n stad en munisipaliteit (Noors: "kommune") in die Noorse provinsie ("fylke") Møre og Romsdal, sowat 236 kilometer noordoos van Bergen, met 'n oppervlakte van 98 vierkante kilometer en 41 833 inwoners (2008). 

Ålesund is 'n seehawe en staan onder meer bekend vir sy unieke Art Nouveau-boustyl met torings, toringspitse en fantasieryke versierings op sy fasades. Ålesund het sy boustyl aan die verwoestende brand van die jaar 1904 te danke wat die hele stadsentrum vernietig het. Die jong Noorse argitekte, wat by die heropbou betrokke was, is deur die destyds moderne Art Nouveau-boustyl asook nasionale en nasionaal-romantiese impulse beïnvloed. 

Ålesund het sodoende 'n unieke plek in die Noorse argitektuurgeskiedenis en het saam met ander Europese stede soos Glasgow, Nancy, Wene, Barcelona, Brussel en Riga in die "Réseau Art Nouveau Network" saamgesluit, 'n vereniging van stede met beduidende kwartiere en geboue in die Art Nouveau-styl.

Die eerste historiese verwysing na Ålesund dateer uit die middel van die 15de eeu toe Bergense koopmans die nedersetting as 'n seehawe op hulle roete na die noorde gebruik het. In 1848 het Ålesund stadstatus gekry. As een van die beduidendste visseryhawens in Noorweë en die land se grootste uitvoerhawe vir stokvis het die stad vinnig gegroei.

Snags op 23 Januarie 1904 het 'n verwoestende brand groot dele van Ålesund in 'n puinhoop verander. Die brand, wat deur 'n omgegooide petrollamp veroorsaak is, het sestien ure lank gewoed en 850 houthuise vernietig. Net een mens het sy lewe verloor, maar meer as 10 000 inwoners is dakloos gelaat.

Die heropbou van Ålesund is onder meer deur die Duitse keiser Wilhelm II, 'n gereelde besoeker aan Noorweë, gefinansieer. Die Duitse monarg het onmiddellik ná die ramp hulpvoorrade soos lewensmiddele, medikamente en boumateriale na Noorweë gestuur. Die Duitse skepe het ook as eerste noodbehuising vir dakloses gedien.

Die stad is binne 'n tydperk van sewe jaar met steengeboue herbou wat deur twintig boumeesters en dertig Noorse argitekte ontwerp is. Die Noorse argitekte het hul opleiding vooraf in Trondheim en Berlyn gekry en inspirasies van dwarsoor Europa opgeneem. Ter ere van die Duitse keiser dra een van Ålesund se strate nog steeds die naam "Keiser Wilhelm Gate".


</doc>
<doc id="28283" url="https://af.wikipedia.org/wiki?curid=28283" title="Dagur B. Eggertsson">
Dagur B. Eggertsson

Dagur Bergþóruson Eggertsson (* 19 Junie 1972) is 'n Yslandse politikus en beklee sedert 16 Junie 2014 die amp van burgemeester (Yslands "borgarstjóri") van die Yslandse hoofstad Reykjavík. Hy het dié amp ook tussen 16 Oktober 2007 en 21 Januarie 2008 beklee. Hy is ook die voorsitter van die Sosiaal-Demokratiese "Samfylkingin" (Alliansie) in die stadsraad van Reykjavík. 

Dagur is 'n boorling van Oslo en het in Reykjavík se Árbæjar-kwartier grootgeword. Hy is 'n arts van beroep en is sedert 2002 'n lid van Reykjavík se stadsraad. Dagur is ook die skrywer van 'n biografie oor die voormalige eerste minister van Ysland, Steingrímur Hermannsson, wat tussen 1998 en 2000 in drie boekdele verskyn het.

Nadat die Liberale en die Onafhanklikheidsparty in Januarie 2008 in die stadsraad van Reykjavík in 'n koalisie verenig het, is Ólafur F. Magnusson as nuwe burgemeester verkies. Dagur B. Eggertsson is op 28 Maart 2009 as vise-voorsitter van die Sosiaal-Demokratiese Alliansie verkies.



</doc>
<doc id="28286" url="https://af.wikipedia.org/wiki?curid=28286" title="Lize Beekman">
Lize Beekman

Lize Beekman is 'n Afrikaanse sangeres en liedjieskrywer. Sy het op 3-jarige ouderdom aangekondig dat sy eendag haar eie liedjies gaan skryf. Op 12 is haar eerste lied, "Like an Eagle", deur die Country-sanger Clive Bruce opgeneem. Beekman se lied, "’n Sonneblom uit Bethlehem", wat deur Laurika Rauch opgeneem is, is in 2002 gedurende die "GMT Awards" as Lied van die Jaar genomineer. Van haar ander treffers sluit in: "Draadkar oor die see", "Suidlandgebed" en "Ek het 'n boer sien dans". Sy het haar eerste solo-uitstalling in 2013 gehou.





</doc>
<doc id="28291" url="https://af.wikipedia.org/wiki?curid=28291" title="Reine">
Reine

Reine is 'n dorp in Noorweë met 329 inwoners. Die nedersetting dien as die administratiewe sentrum van die Moskenes-munisipaliteit en het al in 1743 'n beduidende handelsentrum geword. Ondanks sy afgeleë ligging het Reine tot 'n belangrike toeristebestemming ontwikkel, en 'n foto met 'n uitsig oor Reine is op die voorblaaie van 'n aantal reisgidse en reisbrosjures gebruik.

Die dorpsgebied van Reine het op 'n aantal eilande uitgebrei, en vanweë sy ligging en natuurskoon word dit as die mooiste vissersdorp op die Lofoten-argipel beskou. Die dorpskern lê op 'n skiereiland in die Reinefjord. Reine word vanaf die weste tot by die noordooste deur berge omring. Die bergspits Reinebringen bied 'n pragtige uitsig oor die dorp en die berge, eilande en fjorde in sy omgewing.

Die plaaslike Sverdrup-gesin het al sedert die jaar 1743 'n belangrike rol in Reine se ekonomie gespeel. Die klein dorpskerk is in 1891 deur Hartvig Sverdrup gebou, en die Sverdrup-begraafplaas lê langsaan die kerk.

Die Sverdrups is nog steeds die belangrikste werkgewer in Reine. Die ou vistraanfabriek in Reine is lankal gedemonteer, en toerisme en die uitvoer van stokvis vorm tans die ekonomiese basis van die dorp.


</doc>
<doc id="28296" url="https://af.wikipedia.org/wiki?curid=28296" title="Oksidasietoestand">
Oksidasietoestand

In Chemie is die Oksidasietoestand 'n aanduiding van die graad van oksidasie van 'n atoom in 'n chemiese verbinding. Die formele oksidasietoestand is die hipotetiese lading wat 'n atoom sou gehad het as al die verbindings tot andersoortige elemente 'n 100% ionies van aard was. Volgens konvensie word oksidasietoestand aangedui met Arabiese syfers en kan dit positief, negatief of nul wees.

Die proses waartydens die oksidasietoestand van 'n atoom toeneem word oksidasie genoem; 'n afname in oksidasietoestand word reduksie genoem. Sulke reaksies behels die oordrag van elektrone, 'n netto toename aan elektrone is 'n reduksie en 'n netto afname is 'n oksidasie.

Die definisie van oksidasietoestand deur IUPAC is as volg:

""Oksidasietoestand :'n Mate van die graad van oksidasie van 'n atoom in 'n stof. Dit word gedefinieer as die denkbeeldige lading wat 'n atoom sou hê as elektrone getel word volgens 'n ooreengekome stel reëls: (1) die oksidasietoestand van 'n vrye element (onverbonde element) is nul; (2) vir 'n eenvoudige (monatomiese) ioon, is die oksidasietoestand gelyk aan die netto lading op die ioon; (3) waterstof het 'n oksidasietoestand van 1 en suurstof het 'n oksidasietoestand van -2 wanneer hulle in die meeste verbindings teenwoordig is. (Uitsonderings hierop is dat waterstof 'n oksidasietoestand van -1 in hidriede van aktiewe metale het, bv. LiH, en suurstof het 'n oksidasietoestand van -1 in peroksiede, bv. HO; (4) die algebraïse som van oksidasietoestande van alle atome in 'n neutrale molekuul moet nul wees, terwyl die algebraïse som van oksidasietoestande van die atome waaruit 'n ioon bestaan gelyk moet wees aan die lading van daardie ioon. Byvoorbeeld, die oksidasietoestand van swael in HS, S (elementêre swael), SO, SO, en HSO is respektiewelik: -2, 0, +4, +6 en +6. Hoe hoër die oksidasietoestand van 'n gegewe atoom is, hoe groter is sy graad van oksidasie; hoe laer die oksidasietoestand is, hoe groter is die graad van reduksie." "

Daar is twee maniere waarop die oksidasietoestand van 'n atoom in 'n verbinding bereken word. Die eerste metode word gebruik vir molekule wat 'n Lewisstruktuur het, wat dikwels die geval is by organiese molekule, terwyl die tweede een gebruik word vir eenvoudige verbindings (molekulêr aldan nie) en vereis nie 'n Lewis-struktuur nie.

Daar moet onthou word dat die oksidasietoestand van 'n atoom nie die "ware" lading op daardie atoom verteenwoordig nie: dit is veral waar by hoë oksidasietoestande, waar die ionisasie-energie wat vereis word om 'n positiewe ioon met meer as 'n enkele positiewe lading baie groter is as die energie beskikbaar in chemiese reaksies. Die toekenning van elektrone tussen atome wanneer 'n oksidasietoestand bereken word is suiwer konvensie. Dit bly egter 'n nuttige hulpmiddel om chemiese reaksies te verstaan.

Wanneer die Lewis-struktuur van 'n molekule beskikbaar is, kan die oksidasietoestand ondubbelsinnig toegeken word deur die verskil te bereken tussen die aantal valenselektrone wat 'n neutrale atoom van daardie element sou hê en die aantal elektrone wat "behoort" aan sy Lewisstruktuur. Vir berekeningsdoeleindes behoort elektrone in 'n verbinding tussen atome van verskillende elemente aan die mees elektronegatiewe atoom; elektrone in 'n verbinding tussen atome van dieselfde element word gelykop verdeel en elektrone in 'n alleenpaar behoort slegs aan die atoom met die alleenpaar.

Beskou asynsuur as voorbeeld:

Die koolstofatoom van die metielgroep het 6 valenselektrone van sy verbindings met die waterstofatome omdat die koolstof meer elektronegatief is as waterstof. Verder kry dit 1 elektron by van sy verbinding met die ander koolstof atoom omdat die elektronpaar in die C-C verbinding gelykop verdeel word, wat 'n totaal van 7 elektrone gee. 'n Neutrale koolstofatoom sal 4 valenselektrone hê omdat koolstof in groep 14 van die periokdieke tabel lê. Die verskil, 4 - 7 = -3 is die oksidasietoestand van die koolstofatoom. Dit wil sê as die aanname gemaak word dat al die verbindings 100% ionies is (wat hulle inderwaarheid nie is nie), die koolstof kan beskryf word as C.

Deur dieselfde reëls toe te pas op die karboksielsuur se koolstofatoom toe te pas vind ons dat die oksidasietoestand van die atoom +3 is (Dié koolstofatoom kry slegs een elektron vanaf die C-C verbinding; die suurstofatome kry al die ander elektrone omdat suurstof meer elektronegatief is as koolstof). Die suurstofatome het beide 'n oksidasietoestand van -2; hulle kry elk 8 elektrone (4 vanaf die alleenpare en 4 vanaf die verbindings), terwyl 'n neutrale suurstofatoom 6 sou hê. Die waterstofatome het almal 'n oksidasietoestand van +1 omdat hulle almal hulle elektron aan die meer elektronegatiewe atome afstaan waaraan hulle verbind is.

Oksidasietoestande is 'n nuttige hulpmiddel om chemiese vergelykings van redoksreaksies te balanseer, omdat die veranderinge in die geoksideerde atome gebalanseer moet word met die veranderinge in die gereduseerde atome. Die reaksie van asetaldehied met Tollens se reagens om asynsuur te vorm (hierbenede getoon) verander die karbonielgroep se koolstofatoom se oksidasietoestand van +1 tot +3 (oksidasie). Hierdie oksidasie word gebalanseer deur die reduksie van twee ekwivalente silweratome vanaf Ag tot Ag. 

Die algebraïse som van oksidasietoestande van alle atome in 'n neutrale molekuul moet nul wees, terwyl die algebraïse som van oksidasietoestande van die atome in 'n ioon gelyk moet wees aan die lading van die ioon. Hierdie reël tesame met die feit dat baie elemente bykans altyd dieselfde oksidasietoestand het, maak dit vir 'n mens moontlik om oksidasietoestande in eenvoudige verbindings te bereken. 'n Paar tipiese reëls wat gebruik word om oksidasietoestande vir eenvoudige verbindings toe te ken is as volg:



</doc>
<doc id="28298" url="https://af.wikipedia.org/wiki?curid=28298" title="Prefekture van Japan">
Prefekture van Japan

Die prefekture van Japan is Japan se 47 sub-nasionale jurisdiksies. Dit bestaan uit een metropool (都 "to"), Tokio; een rondgang (道 "dō"), Hokkaido; twee stedelike prefekture (府 "fu"), Osaka en Kioto; en 43 ander prefekture (県 "ken"). In Japannees word algemeen na hulle verwys as "todōfuken" (都道府県). Prefekture is regeringsliggame wat groter as stede en dorpe is. Elke prefektuur word gelei deur 'n direk verkose goewerneur en 'n enkelkamerparlement. 


</doc>
<doc id="28300" url="https://af.wikipedia.org/wiki?curid=28300" title="Noorweërs">
Noorweërs

Noorweërs of Nore (Noors: "nordmenn") is die grootste etniese groep in Noorweë, en verreweg die meeste praat Noors as moedertaal. Daar word beraam dat daar wêreldwyd sowat 9,5 miljoen mense van Noorse afkoms is, van wie 4,5 miljoen in Noorweë.

Etniese Noorweërs is nasate van Germaanse stamme wat reeds voor die Algemene Jaartelling na Skandinawië getrek het en hulle aan sy suid- en weskus met hulle fjorde gevestig het. Noorse Wikings het hulle vanaf die jaar 825 op die Faroëreilande gevestig, vanaf 874 in Ysland en vanaf 986 in Groenland. Noorse setlaars het hulle daarnaas ook in Noordwes-Europese gebiede soos die huidige Verenigde Koninkryk en Normandië gevestig.

Tans is daar sowat 4,6 miljoen etniese Noorweërs in Noorweë. Noorweërs is 'n etniese groep van Skandinawië en saam met Swede, Dene, Yslanders en die bewoners van die Faroëreilande regstreekse afstammelinge van die Noormanne.

Volgens 'n onlangse genetiese ontleding toon sowel mtDNA- as Y-chromosoom-polimorfismes 'n merkbare genetiese affiniteit tussen Noorweërs (net soos Swede) en ander Middel-Europeërs, veral Duitsers.

Die vroegste Noors-Yslandse setlaar, wat hom in Noord-Amerika gevestig het, was Leif Eriksson, wat omstreeks1003 tussen Kaap Cod en Nova Scotia voet aan wal gesit en 'n nedersetting gestig het.

In 1620 - die jaar waarin ook die pelgrimvaders aan boord van die "Mayflower" na Nieu-Engeland geseil het - het 'n Deens-Noorse ekspedisie aanspraak gemaak op 'n gebied langs die Hudson-seestraat van Noord-Kanada. Ses jaar later het 'n Noorse seeman met die naam Sand as tolk gedien toe Peter Minuit die skiereiland Manhattan van die Indiaanse Canarsee-stam gekoop het.

'n Dekade later het 'n groep Noorse setlaars hulle in die Sweedse kolonie in die Delawareriviervallei gevestig, terwyl die Nederlandse grondbesitter Jan Vanderbilt in die kolonie New York met 'n Noorse vrou getrou het - die egpaar het die voorsate van een van die welvarendste families in die Nuwe Wêreld geword. Die totale aantal Noorse immigrante in die kolonie Nieu-Nederland het tussen 1630 en 1674 57 mense beloop.

Die grootskaalse Noorse immigrasie na Noord-Amerika het in 1825 'n aanvang geneem toe Noorse emigrante vanaf die sloep "Restauration" uit Stavanger in New York-hawe voet aan wal gesit het. Tot by die jaar 1840 het slegs sowat 400 Noorweërs na die Verenigde State geëmigreer, maar tien jaar later het hierdie syfer al gestyg tot sowat 15 000. Kort ná die Amerikaanse Burgeroorlog (1861–1865) het die aantal immigrante weer gegroei, en in 1866 het meer as 15 000 Noorweërs geïmmigreer. In die tydperk voor die Eerste Wêreldoorlog het sowat 750 000 Noorse immigrante in die Verenigde State aangekom.

Daar word beraam dat in die tydperk tussen 1825 en 1940 sowat 850 000 Noorweërs na oorsese bestemmings geëmigreer het. As mens hierdie syfer as 'n persentasie van die totale bevolking bereken, het geen ander Europese land buiten Ierland meer emigrante opgelewer nie. Van hierdie emigrante het sowat 'n kwart later teruggekeer na Noorweë, en ná die jaar 1890 het die meeste Noorweërs eerder tydelik in die Verenigde State gaan werk as om hulle permanent daar te vestig.

In die Verenigde State se sensus van die jaar 1990 het 3,9 miljoen mense hulself as nakomelinge van Noorse immigrante beskryf, terwyl daar in Kanada volgens die sensus van 2001 363 760 mense van Noorse afkoms was. Ander groot groepe afstammelinge van Noorse immigrante word in lande soos Kanada, Australië en Nieu-Seeland aangetref. Vandag is sowat 6,5 miljoen mense wêreldwyd van Noorse afkoms.




</doc>
<doc id="28308" url="https://af.wikipedia.org/wiki?curid=28308" title="Moonlander">
Moonlander

Die Moonlander is 'n elektriese musiekinstrument wat in 2007 deur die Nederlander Yuri Landman gemaak is vir Sonic Youth in New York. 




</doc>
<doc id="28316" url="https://af.wikipedia.org/wiki?curid=28316" title="Bretton Woods, New Hampshire">
Bretton Woods, New Hampshire

Bretton Woods is 'n gebied (dorpie) in die suidooste van die dorp (Engels: "town") Carroll (deelstaat New Hampshire, Verenigde State) wat danksy die Verenigde Nasies se Monetêre en Finansiële Konferensie wat hier tussen 1 en 23 Julie 1944 gehou is internasionale bekendheid verwerf het. Die konferensie het die aanleiding tot die stigting van die Wêreldbank en die Internasionale Monetêre Fonds in 1946 gegee, en Bretton Woods het sy naam aan die gelyknamige monetêre stelsel verleen wat uiteindelik in 1971 in duie gestort het.

Die dorp Carroll het 'n oppervlakte van 130 vierkante kilometer en 663 inwoners (2000) en staan veral vir sy natuurskoon en die ontspanningsgebiede in sy omgewing bekend. Carroll lê aan die voet van die Mount Washington, die hoogste bergspits in die gebied met 'n hoogte van 1 917 meter, en word omring deur die bosgebiede van die White Mountain National Forest. Die dorp bied 'n pragtige uitsig op die Mount Washington en 'n groot deel van die Presidential Range-bergreeks.

Die belangrikste besienswaardighede in die feitlik onbewoonde natuurgebiede rondom Carroll is die "Mount Washington Cog Railway", 'n tandrattrein wat tussen 1866 en 1869 in bedryf gestel is, en die indrukwekkende "Mount Washington Hotel" langs die "Route 302".

Die hotel is in 1902 geopen en oorheers met sy argitektuur die omgewing, maar het veral bekendheid verwerf as die hotel waar die Bretoon Woods-Konferensie gehou is. Die hotel beskik oor twee gholfbane en is een van die laaste tipiese "grand hotels" van New Hampshire wat bewaar gebly het. Vandag is dit veral gewild by skitoeriste.


</doc>
<doc id="28319" url="https://af.wikipedia.org/wiki?curid=28319" title="LaGuardia-lughawe">
LaGuardia-lughawe

LaGuardia-lughawe is 'n lughawe wat die Amerikaanse metropool New York bedien. Die lughawe is geleë op die waterfront van Flushing Bay. Die lughawe het eers "Glen H. Curtiss Lughawe" geheet na die lugvaartpionier Glenn Hammond Curtiss, daarna het sy naam verander na North Beach Airport en is later vernoem na 'n vorige burgemeester van New York, Fiorello LaGuardia.

In 1960 het die lughawe die eer toegeval as die beste lughawe ter wêreld. LaGuardia is die kleinste van die drie New Yorkse primêre kommersiële lughawens. LaGuardia is baie gewild omdat dit so sentraal geleë is. Die meeste vlugte van LaGuardia af, is na bestemmings binne Amerika en Kanada, sowel as na Aruba, die Bahamas en Bermuda.

In 2011 het die lughawe 365 870 vlugte en 24 122 478 passasiers hanteer.




</doc>
<doc id="28322" url="https://af.wikipedia.org/wiki?curid=28322" title="Flekkefjord">
Flekkefjord

Flekkefjord is die mees westelike stad en munisipaliteit (Noors: "kommune") in die Sørland-streek aan die suidweskus van Noorweë. Flekkefjord lê in die provinsie ("fylke") Vest-Agder en grens in die weste aan die munisipaliteite Sokndal en Lund (provinsie Rogaland), in die noorde aan Sirdal en in die ooste aan Kvinesdal. 

Flekkefjord het op 1 Januarie 1838 'n munisipaliteit geword en op 1 Januarie 1965 met die landelike munisipaliteite Bakke, Gyland, Hidra en Nes saamgesmelt. Die stad het reeds in die 17de eeu 'n belangrike ekonomiese rol as uitvoerhawe vir Noorse hout gespeel. As gevolg van die houthandel met die Nederlanders het talle Flekkefjorders hulle tydelik of permanent in Nederland gevestig.

Die eerste setlaars het hulle reeds in die Wiking-tydperk in die gebied gevestig, en dit het eeue lank as 'n belangrike landingsplek gedien. Die eerste historiese verwysing na die huidige dorp dateer uit die jaar 1580. In 1589 het koning James I van Skotland in Flekkefjord voet aan wal gesit en vervolgens na Oslo getrek waar hy met die dogter van die Deense koning Frederik II, Anne van Denemarke, getrou het.

Toe die stad Kristiansand in 1641 deur koning Christiaan IV gestig is, was hy van plan om die bevolking van Flekkefjord na die nuwe nedersetting te verskuif, maar baie van die bewoners het hier aangebly en voortgegaan om handel te dryf. Flekkefjord se vroeë ekonomiese opswaai het egter eers met sy voorregte ten opsigte van die houthandel in 1660 begin. Noorse stene was eweneens gewild, en in 1736 het volgens oorlewering meer as 300 Nederlandse skepe Noorse plaveiselstene na Nederland vervoer. 

Die handel met Wes-Europa het vir talle bewoners die aanleiding gegee om hulle in Nederland te vestig. Sommige van die emigrante het later na Flekkefjord teruggekeer en die Hollandse leefstyl, meubels en name saamgebring, net soos die destydse Nederlandse standaarde ten opsigte van higiëne en sindelikheid deur meisies ingevoer is wat vooraf in Nederland as huisbediendes werksaam was.

Die ontginning van die ryk haringsbronne langs die kus het omtrent 1750 tot 'n nuwe bloeitydperk gelei wat van Flekkefjord in die volgende dekade die belangrikste uitvoerhawe vir haring in die land gemaak het. As gevolg van die opswaai in die visserybedryf het ook 'n aantal kuiperye in die dorp ontstaan. 

Tydens die Napoleontiese Oorloë het Flekkefjord danksy die gunstige invloed van die plaaslike getye, die groot houtbronne van die omgewing en sy tradisionele handelsbande met die Nederlanders tot 'n smokkelaarshawe ontwikkel wat in die tydperk voor 1807 eikehout, wat destyds onder meer vir die bou van oorlogskepe benodig is, na die Frans-besette Nederland uitgevoer het.

Tot 1807 het die koninkryk Denemarke-Noorweë 'n beleid van gewapende neutraliteit gevolg en sy vloot net gebruik om handelskepe in Deense en Noorse waters te beskerm. Maar in die laaste fase van die Napoleontiese Oorloë het die Britte tydens die Slag van Kopenhagen in 1807 beslag op gelê groot dele van die Deense vloot om 'n soortgelyke Franse stap te voorkom. Die Deense regering het vervolgens oorlog teen Groot-Brittanje verklaar en 'n groot hoeveelheid klein oorlogskepe laat bou vir 'n aanval op die Britse vloot.

Die seekonflik tussen Denemark-Noorweë en Brittanje in die periode tussen 1807 en 1814 staan as die Kanonnerbootoorlog bekend. Flekkefjord het tydens die seeoorlog van 'n smokkelaarsdorp na 'n hawe van blokkadebrekers ontwikkel. Danksy die ongewone getye was skepe hier in staat om 24 uur per dag aan te doen.

Ná die oorlog het die Nederlanders hul nou handelsbande met Flekkefjord steeds gehandhaaf en voortgegaan met die invoer van Noorse eike- en dennehout. Die laasgenoemde is veral vanweë die opswaai in Amsterdam se boubedryf benodig, en baie van die Nederlandse hoofstad se 19de eeuse huise is gevolglik van Noorse dennehout gebou. 'n Kwartier van Flekkefjord het sedert die 18de eeu dan ook die naam "Hollenderbyen" ("Hollandse stad") gedra.
Flekkefjord het op 8 Augustus 1842 stadstatus en markreg gekry. Die haringvissers het hul bedrywighede langs die kus in 1838 gestaak, en die leernywerheid en vyf looierye, wat in 1866 gestig is, het Flekkefjord se nuwe ekonomiese basis gevorm. In die tydperk ná 1900 het ook wol-, hout- en tonnywerhede ontstaan. Later is skeepsbouwerwe en meganiese werkwinkels gestig. Sedert 1877 word die dagblad "Agder Flekkefjords Tidende" in Flekkefjord uitgegee.

In 1965 is 'n aantal omliggende dorpe by Flekkefjord ingesluit.


</doc>
<doc id="28323" url="https://af.wikipedia.org/wiki?curid=28323" title="Bobby Fischer">
Bobby Fischer

Robert James (Bobby) Fischer was 'n grootmeester in skaak wat in 1972 die enigste Amerikaner geword het wat die amptelike wêreldkampioenskap in skaak kon wen. Robert James Fischer is op 9 Maart 1943 in die VSA gebore en sterf op 17 Januarie 2008 in Ysland waar hy die laaste jare van sy lewe gewoon het. Daar word gereeld na Fischer verwys as moontlik die beste skaakspeler van alle tye.

Bobby Fischer is op 9 Maart 1943 in Chicago gebore. Hy verhuis op 'n jong leeftyd na New York waar hy leer skaak speel toe hy ses jaar oud was. Hy word vroeg as 'n wonderkind gesien. Op dertien vra sy ma vir John W. Collins om sy skaaktutor te wees. Collins het verskeie topspelers afgerig, insluitend toekomstige grootmeesters Robert Byrne en William Lombardy. In 1957 word hy as veertienjarige kampioen van die VSA (in 2008 staan die rekord steeds). Dié oorwinning besorg hom ook die titel internasionale meester. Daarna wen hy amper elke toernooi waaraan hy deelneem. By baie geleenthede stel hy hoë eise aan die toernooidirekteure.

Van 1957 tot 1966 speel Fischer agt keer in die VSA-kampioenskap. Hy wen al agt keer, waarvan een keer in 1963 met 'n perfekte telling van 11/11. In 1958 eindig Fischer sesde uit die agt spelers by die intersone-toernooi in Portoroz en word daarmee 'n grootmeester – op 15 die jongste in die geskiedenis tot in 1991.

In 1970 is Fischer nie gekeur om deel te neem aan die volgende intersone-toernooi in Palma de Mallorca nie. Pal Benkö stel egter sy plek beskikbaar en gevolglik kon Fischer tog speel. Fischer wen dié toernooi oortuigend met 18,5/23. In die kandidaatwedstryde verslaan hy die topspelers Mark Taimanov en Bent Larsen altwee met 6-0. Daarna wen hy ook die oud-wêreldkampioen Tigran Petrosjan met 6,5-2,5. Met hierdie ongeëwenaarde prestasies bekom hy die reg om die wêreldkampioen uit te daag.

In 1972 speel Fischer in Reykjavik, Ysland teen die toenmalige wêreldkampioen, Boris Spasski. Fischer verloor die eerste spel, en daag nie op vir die tweede een nie. Na 'n verskuiwing na 'n kamer sonder kameras wen Fischer sewe van die volgende negentien spelle, met een nederlaag en elf gelykop spelle, en wen daarmee 12,5-8,5. Sodoende word Fischer die elfde wêreldkampioen in skaak.

Dit gebeur gereeld in wêreldklas-wedstryde met 'n reeks spelle dat een of albei spelers een of twee openinge baie deeglik voorberei en gereeld gedurende die wedstryd gebruik. Daarmee saam sal spelers ook voorberei deur van hulle opponent se vorige openingslyne te analiseer. Fischer het Spasski verras deur nooit 'n openingslyn deur die hele wedstryd te herhaal nie, en het 'n hele paar keer openingslyne gebruik wat hy nog nooit tevore in sy skaakloopbaan gebruik het nie. Gedurende die laaste helfte van die wedstryd het Spasski sy voorbereide openingslyne laat vaar en het gepoog om Fischer te uitoorlê met lyne wat hopelik vir altwee onvoorbereid sou wees, maar kon nie hiermee sukses behaal nie.
Fischer se oorwinning was van groot simboliese waarde in die tyd van die Koue Oorlog met 'n Amerikaner wat eiehandig die magtige heersende bestel van die Sowjetunie beëindig wat wêreldskaak op daardie stadium oorheers het in die kwarteeu sedert 1948. In wat bekend staan as die "Fischer Boom" neem skaak in gewildheid toe in die VSA en elders.

Nadat hy die titel van wêreldkampioen verower het, speel Fischer vir twintig jaar geen amptelike wedstryde nie. In 1975 daag Anatoly Karpov Fischer uit, maar uiteindelik lê Fischer die titel neer nadat FIDE nie aan sy voorwaardes vir die wedstryd wou voldoen nie. Hierna verdwyn Fischer vir 'n geruime tyd uit die openbaar en die titel word aan Karpov gegee sonder dat 'n wedstryd plaasvind.

In 1992 daag Fischer vir Spasski uit vir 'n "wraakwedstryd". Hulle speel op 'n Serwiese eiland in die destydse Joego-Slawië in 'n wedstryd wat volgens Fischer om die wêreldtitel is (alhoewel Kasparov op daardie stadium deur FIDE erken is as die wêreldkampioen). Fischer het gewen met 10-5. Weens VN-sanksies teen Joego-Slawië op daardie stadium, het die VSA-regering Fischer verbied om die wedstryd te speel. Fischer gaan egter voort met die wedstryd met prysgeld wat $3-miljoen beloop, en keer daarna nie weer terug na die VSA nie.

In die jare daarna het Fischer in Hongarye, Switserland, Japan en die Filippyne gebly. In sekere radioprogramme maak hy anti-Amerikaanse, anti-Bush en antisemitiese opmerkings. Op 13 Julie 2004 word hy op 'n lughawe in Tokio aangehou omdat sy paspoort ingetrek is deur die Amerikaanse owerheid terwyl hy in Japan was. Hy is vir nege maande gevange gehou en kon uiteindelik slegs loskom nadat Ysland aan hom burgerskap gebied het.

Fischer sterf op 64 in Reykjavik aan nierversaking.

Fischer het verskeie bydraes gemaak tot die skaakteorie in verband met openinge. Verskeie variasies op bestaande openinge word aan hom toegeskryf.

Internasionale meester Jeremy Silman het Fischer beskryf as een van die beste vyf spelers in die eindspel.

In 1988 verkry Fischer 'n patent op 'n digitale skaakhorlosie wat vinnig die norm geword het in die meeste groot skaaktoernooie.

Op 19 Junie 1996 in Buenos Aires, Argentinië kondig Fischer 'n nuwe variasie op skaak aan, bekend as ewekansige skaak ("Random Chess") of Chess960. Dié variasie poog om spelers te laat meeding op grond van hulle skaakvermoëns eerder as blote memorisasie van openingsvariasies. Fischer het per geleentheid gesê:
Luister gerus na 'n klankgreep van Bobby Fischer wat die onaangename kant van hoëvlakskaak beskryf.




</doc>
<doc id="28325" url="https://af.wikipedia.org/wiki?curid=28325" title="Pous Donus">
Pous Donus

Donus (ook gespel 'Donos' of 'Domnus') was die 78ste pous van die Rooms-Katolieke Kerk.

Pous Donus is gebore in Rome as die seun van Mauricius. Op 2 November 676 volg hy Pous Adeodatus op en regeer tot sy dood op 11 April 678. Hy word opgevolg deur Pous Agato.

Pous Donus was 'n fel teenstander van die Monotelitisme. Hy het die binnehof van die Sint Pieterskerk met marmerblokke laat plavei en ook ander kerke in Rome soos Sint Eufemia op die Via Appia en Sint Paulus buite die mure, laat restoureer. Hy het 'n groep Nestoriaanse monnike uit die Boethius-klooster laat verdryf en die klooster aan Katolieke monnike gegee. Hy het 'n ooreenkoms met Reparatus, aartsbiskop van Ravenna bereik, wat Ravenna weer onder die gesag van die pous gebring het. Sy beleid ten opsigte van Konstantinopel was gemik op versoening.

Die Liber Pontificalis (LP II, XVIII & 256) noem 'n brief van 'n Pous Donus II, dit is egter 'n fout weens die verwarring van die titel 'Domnus' (dominus) en die naam Donus. Die brief behoort aan Pous Benedictus VI.

Pous Donus word as heilige vereer in die Rooms-Katolieke Kerk. Sy feesdag is op 20 Januarie.



Saamgestel en vertaal uit die , , en wikipedia.


</doc>
<doc id="28328" url="https://af.wikipedia.org/wiki?curid=28328" title="Tabaré Vázquez">
Tabaré Vázquez

Tabaré Ramón Vázquez Rosas (* 17 Januarie 1940 in Montevideo) is 'n Uruguaanse politikus en wat sedert 1 Maart 2015 die amp van staatspresident beklee. Hy het die amp ook vanaf 1 Maart 2005 tot 1 Maart 2010 beklee.

Tabaré Vázquez het aanvanklik 'n loopbaan as kankerspesialis gevolg en in 1971 by die Sosialistiese Party van Uruguay (Spaans: "Partido Socialista del Uruguay") aangesluit. Hy het sedert 1990 as burgemeester van die hoofstad Montevideo gefungeer. In 1994 en 1999 is hy deur die "Frente Amplio" (letterlik "Breë Front", 'n alliansie van linksgesinde partye) as kandidaat vir die presidentskap benoem. In 1999 het hy 48 persent van die uitgebragte stemme op hom verenig.

By die verkiesings in Oktober 2004 het hy opnuut as presidensiële kandidaat gestaan en het met 50,45 persent van die uitgebragte stemme die tradisionele partye se kandidate, Jorge Larrañaga ("Partido Nacional"/Nasionale Party, 34,30 persent) en Guillermo Stirling ("Partido Colorado", 10,36 persent) reeds in die eerste rondte verslaan. Sy oorwinning het 'n einde aan Uruguay se 180-jarige konserwatiewe regeringstydperk gemaak.

Vázquez beywer hom vir 'n sosiale welvaartstaat en die handhawing van goeie betrekkinge met die lidstate van die Suid-Amerikaanse Enkelmark Mercosur en die Verenigde State.



</doc>
<doc id="28329" url="https://af.wikipedia.org/wiki?curid=28329" title="Uruguaanse Peso">
Uruguaanse Peso

Ná sy onafhanklikwording van Spanje en Brasilië het Uruguay aanvanklik die Argentynse geldeenheid as wettige betaalmiddel gebruik. In 1835 is die eerste banknote van Uruguay se nuwe onafhanklike geldeenheid, die Peso, uitgereik wat teen 'n koers van 8 Argentynse Reales verruil en sedert 1840 in 100 "centésimos" opgedeel is. Daar is egter nog steeds ook banknote in Reales uitgereik.

In 1862 is die Peso teen 'n koers van 1556,149 milligram aan goud gekoppel en het nou ook as "Peso fuerte" of "sterk peso" bekend gestaan. Die monetêre beleid is later gewysig en die Peso vervolgens teen 'n koers van 5 Franc aan die Franse geldeenheid gekoppel. Nadat Uruguay die goudstandaard in 1929 verlaat het, was die Peso in die tydperk tussen 1941 en 1944 teen 'n koers van 1,9 Pesos per 1 VSA-dollar aan die Amerikaanse geldeenheid gekoppel.

As gevolg van baie hoë inflasiekoerse is die Peso in November 1973 teen 'n koers van 1:1000 deur die Nuevo Peso ("Nuwe Peso") vervang, wat net soos die ou geldeenheid in 100 "centésimos" opgedeel was. Die ISO 4217-kode vir die Nuevo Peso was "UYN".

Aangesien inflasievlakke steeds hoog was, is die Nuevo Peso op 1 Maart 1993 teen 'n koers van 1:1000 deur die nuwe geldeenheid Peso Uruguayo vervang.



</doc>
<doc id="28332" url="https://af.wikipedia.org/wiki?curid=28332" title="Kanji">
Kanji

Chinese karakters is in die 4de eeu via die Koreaanse Skiereiland na Japan ingevoer en die woord "kanji" (漢字) is die Japannese weergawe van die Chinese woord "hànzì", wat letterlik "Han-karakters" beteken. Han verwys na die Han-dinastie (206v.C – 220n.C.) en is die naam wat die Chinese gebruik om na hulleself te verwys.

Toe die Japannese die Chinese karakters aangeneem het, het hulle ook talle Chinese woorde geleen en vandag is omtrent die helfte van die Japannese woordeskat uit Chinees afkomstig. Aangesien Japannees en Chinees taalkundig heelwat van mekaar verskil was die Chinese karakters nie ideaal vir die skryf van Japannees nie. Dit het tot 'n aantal aanpassings gelei benewens die leen van Chinese woorde. Chinese karakters wat vir hulle betekenisse gebruik is in werkwoorde en selfstandigenaamwoorde is aangevul met grammatiese elemente van die Japannese taal wat foneties geskryf is. Met die tyd saam is dié karakters wat vir hulle fonetiese waarde gebruik is vereenvoudig wat aanleiding gegee het tot die ontstaan van twee lettergreepgeoriënteerde skrifte, hiragana en katakana, waarin elke karakter 'n lettergreep voorstel. Verder word dieselfde Japannese kanji gebruik om beide Chinees-Japannese woorde en hulle inheemse Japannese ekwivalent te skryf volgens twee die 音読み "onyomi" (of kortweg "on") of fonetiese lesing en die 訓読み"kunyomi" ("kun") of verklarende lesing.

In die begin van die eerste millennium het die Japannese nie oor hulle eie skryfstelsel beskik nie. Interaksie met die Chinese het gelei tot die aanneming van Chinese instellings en gebruike. Chinese karakters is in die 4de eeu via die Koreaanse Skiereiland na Japan ingevoer. Toe die Japannese die Chinese karakters aangeneem het, het hulle ook talle Chinese woorde geleen en vandag is omtrent die helfte van die Japannese woordeskat uit Chinees afkomstig. Dieselfde Japannese kanji word gebruik om beide Chinees-Japannese woorde en hulle inheemse Japannese ekwivalent te skryf.

Aangesien Japannees en Chinees taalkundig heelwat van mekaar verskil was die Chinese karakters nie ideaal vir die skryf van Japannees nie. Dit het gelei tot 'n interessante stelsel waarvolgens Chinese karakters vir hulle betekenisse gebruik is en dieselfde karakters beide Chinese en Japannese woorde voorstel. Grammatiese elemente van die Japannese taal is egter foneties geskryf. Met die tyd saam is dié karakters wat vir hulle fonetiese waarde gebruik is vereenvoudig wat aanleiding gegee het tot die ontstaan van twee lettergreepgeoriënteerde skrifte, hiragana en katakana, waarin elke karakter 'n lettergreep voorstel.

Die kanji karakters wat vir die betekenis wat dit dra gebruik word kon op twee verskillende maniere uitgespreek word: die 音読み "onyomi" (of kortweg "on") of fonetiese lesing en die 訓読み"kunyomi" ("kun") of verklarende lesing. Die "on" lesings is losweg op die oorspronklike Chinese uitspraak gegrond terwyl die "kun" lesing die Japannese ekwivalent is. Eersgenoemde word tipies gebruik wanneer 'n kanji deel is van 'n samestelling i.e. wanneer ten minste nog een ander kanj gebruik word om die woord te vorm. Laasgenoemde word weer gebruik vir kanji wat op hulle eie staan, as volledige selfstandige naamwoorde of as werkwoordstamme.


</doc>
<doc id="28333" url="https://af.wikipedia.org/wiki?curid=28333" title="Japannees">
Japannees

, [nihõŋɡo] of [nihõŋŋo]) is die amptelike taal van Japan en word deur sowat 128 miljoen mense in Japan as eerste taal gepraat en deur meer as een miljoen as tweede taal. Dit word ook deur Japannese immigrantegemeenskappe in verskeie dele van die wêreld gepraat. Die totale aantal Japannese sprekers word op 130 miljoen geskat wat dit die negende grootste taal ter wêreld maak. Japannees vorm saam met die Ryukyu-tale die Japannese tale.
Japannees is 'n agglutinatiewe taal en word gekenmerk deur 'n ingewikkelde stelsel van beleefdheidsvorme, genaamd keigo, wat die hiërargiese struktuur van die Japannese samelewing reflekteer, met werkwoordvorme en besondere woordeskat wat afhang van die relatiewe status van die spreker, luisteraar en die persoon wat in die gesprek genoem word. Die klankinventaris van Japannees is betreklik klein en dit het 'n leksikaalbepaalde toonaksentstelsel. Kennis oor vroeë Japannees is hoofsaaklik gegrond op die taal in die 8ste eeu, toe drie belangrike werke in Oud-Japannees saamgestel is; maar kleiner stukke ouer materiaal, hoofsaaklik inskripsies, bestaan wel. Klassifikasie van die Japannese taal en van die Japannese tale met betrekking tot ander tale is tans onseker. Die vroegste getuienis van Japannees is in 'n Chinese dokument uit 252 n.C.

Die Japannese taal word met 'n kombinasie van drie verskillende tipes skrif wat die Japannese skryfstelsel opmaak geskryf: Chinese karakters genaamd kanji (漢字 "かんじ"), en twee lettergrepige skrifte wat bestaan uit aangepaste Chinese karakters, hiragana (平仮名 "ひらがな") en katakana (片仮名 "カタカナ"). Die Latynse alfabet, "romaji", word ook baie keer in moderne Japannees gebruik, veral vir maatskappyname en kentekens, advertensies, en wanneer Japannees op rekenaars gebruik word. Westerse styl Arabiese syfers word oor die algemeen vir getalle gebruik, maar tradisionele Chinees-Japannese syfers is ook algemeen.

Japannese woordeskat is sterk beïnvloed deur leenwoorde uit ander tale. 'n Reuse aantal woorde is uit Chinees geleen, of is geskep opgrond van Chinese modelle, oor 'n tydperk van ten minste 1 500 jaar. Sedert die laat 19de eeu het Japannees 'n aansienlike aantal woorde uit Indo-Europese tale, veral Engels oorgeneem. As gevolg van die spesiale handelsverhouding tussen Japan en eers Portugal in die 16de eeu, en daarna hoofsaaklik Nederland in die 17de eeu, het Portugees en Nederlands ook heelwat invloed uitgeoefen. Die Duitse taalkundige Johann Joseph Hoffmann het 'n stelselmatige ooreenkoms tussen Japannees, Mongools en die Mantjoe-taal opgemerk.




</doc>
<doc id="28334" url="https://af.wikipedia.org/wiki?curid=28334" title="Ster">
Ster

’n Ster is ’n swaar, helder bol plasma wat deur swaartekrag byeengehou word. Die naaste ster aan die Aarde is die Son, wat die bron is van die grootste deel van die energie op die planeet. Talle ander sterre is snags van die Aarde af sigbaar as hulle nie deur atmosferiese verskynsels verberg word nie. Hulle lyk soos ’n magdom klein ligpunte weens hul geweldige afstand. Die meeste duidelik waarneembare sterre is histories gegroepeer in sterrebeelde en asterismes, en die helderste sterre het alledaagse name gekry. Sterrekundiges het oor die eeue heen verskeie katalogusse saamgestel wat gestandaardiseerde name aan die sterre gee.

Vir die grootste deel van sy bestaan skyn ’n ster vanweë die kernfusie van waterstof tot helium in sy kern – dit laat energie vry wat deur die binnekant van die ster beweeg en daarna na die buitenste ruim uitgestraal word. Wanneer ’n ster se waterstof byna op is en hy groot genoeg is, word natuurlike elemente swaarder as helium gevorm, óf deur ster-nukleosintese tydens sy bestaan óf deur supernova-nukleosintese wanneer ’n baie swaar ster ontplof. Sterrekundiges kan die massa, ouderdom, metaalinhoud (chemiese samestelling) en baie ander eienskappe van ’n ster vasstel deur sy beweging deur die ruimte, ligsterkte en spektrum onderskeidelik. Die totale massa van ’n ster bepaal sy evolusie en wat aan die einde van sy leeftyd daarmee gebeur. Ander eienskappe van ’n ster word bepaal deur sy evolusiegeskiedenis, soos sy deursnee, rotasie, beweging en temperatuur. Met ’n grafiek van die temperatuur van sterre teenoor hul ligsterkte, bekend as ’n Hertzsprung-Russell-diagram (HR-diagram), kan die ouderdom en evolusiefase van ’n ster bepaal word.

Sterre word gevorm uit wolke van hoofsaaklik waterstof, met ook helium en klein hoeveelhede swaarder elemente. Wanneer die ster se kern dig genoeg geword het, word waterstof in helium omgesit deur kernfusie, en energie word in die proses vrygestel. Die res van die ster se binnekant gelei energie weg van die kern deur ’n kombinasie van stralings- en konveksieprosesse. Die ster se interne druk voorkom dat dit onder sy eie swaartekrag instort. Wanneer al die waterstof by die kern opgebruik is, sit ’n ster met ’n gemiddelde massa soos die Son uit en word ’n rooireus. In swaarder sterre vind die samesmelting van swaarder elemente plaas by die kern of in lae om die kern. Die ster ontwikkel dan tot ’n gedegenereerde vorm en laat ’n deel van sy materie in die interstellêre omgewing vry, waar dit ’n nuwe generasie sterre sal vorm met ’n groter verhouding van swaar elemente. Intussen word die kern ’n steroorblyfsel: ’n witdwerg, neutronster of, as sy massa groot genoeg is, ’n swartkolk.

Dubbel- en veelvoudige sterstelsels bestaan uit twee of meer sterre wat verbind word deur hul swaartekrag en gewoonlik in ’n stabiele baan om mekaar wentel. Wanneer twee sulke sterre baie na aan mekaar lê, kan hul swaartekrag-interaksie ’n groot invloed op hul evolusie hê. Sterre kan deel vorm van ’n baie groter swaartekraggebonde struktuur, soos ’n sterreswerm of sterrestelsel.

Sterre was nog altyd baie belangrik vir beskawings oor die hele wêreld. Hulle is gebruik vir godsdienspraktyke, navigasie en oriëntasie. Baie antieke sterrekundiges het geglo die sterre lê in vasgestelde posisies aan die hemelsfeer. Hulle het groepe sterre in sterrebeelde gegroepeer en hulle gebruik om die beweging van die planete en die Son te volg. Die beweging van die Son teen die agtergrondsterre (en die horison) is gebruik om kalenders te skep wat vir landboudoeleindes gebruik kon word. Die Gregoriaanse kalender, wat vandag feitlik oral ter wêreld gebruik word, is ’n sonkalender gebaseer op die hoek van die Aarde se rotasie-as met betrekking tot die Son.

Die oudste akkurate sterkaart is in 1534 v.C. in die Antieke Egiptiese sterrekunde geskep. Die vroegste bekende katalogusse is in die laat 2de millennium v.C. deur die Antieke Babiloniese sterrekundiges van Mesopotamië saamgestel.

Die eerste sterkatalogus in die Griekse sterrekunde is in 300 v.C. deur Aristillus saamgestel met die hulp van Timocharis. Die sterkatalogus van Hipparchos (2de eeu v.C.) het 1 020 sterre bevat en is gebruik om Ptolemaeus se sterkatalogus saam te stel. Hipparchos is ook bekend vir die ontdekking van die eerste aangetekende "nova" (nuwe ster). Baie van die sterre en sterrebeelde se name wat vandag gebruik word, kom uit die Griekse sterrekunde.

Ondanks die skynbare onveranderlikheid van die lugruim was die Chinese bewus van die feit dat nuwe sterre gevorm kan word. In 185 n.C. was hulle die eerste sterrekundiges wat ’n supernova gesien en aangeteken het. Dit is nou bekend as die SN 185. Die helderste gebeurtenis in die ruimte sover bekend was die supernova SN 1006, wat in 1006 gesien is en deur die Egiptiese sterrekundige Ali ibn Ridwan en verskeie Chinese sterrekundiges beskryf is. Die supernova SN 1054, waaruit die Krap-newel ontstaan het, is ook deur Chinese en Islamitiese sterrekundiges waargeneem.

Middeleeuse Islamitiese sterrekundiges het Arabiese name aan baie sterre gegee wat vandag nog gebruik word, en hulle het verskeie instrumente ontwerp waarmee die posisie van die sterre vasgestel kon word. Hulle het ook verskeie sterkatalogusse opgestel, soos die "Boek van die Sterre" (964) deur die Persiese sterrekundige Abd al-Rahman al-Soefi, wat verskeie sterre, sterreswerms en sterrestelsels (onder meer die Andromeda-sterrestelsel) waargeneem het. Volgens A. Zahoor het die Persiese geleerde Abu Rayhan Biruni die Melkweg beskryf as talle fragmente wat die eienskappe van newelagtige sterre het. Hy het ook die breedtegraad van verskeie sterre tydens ’n maansverduistering in 1019 bepaal.

Vroeë Europese sterrekundiges soos Tycho Brahe het nuwe sterre (later novas genoem) geïdentifiseer en afgelei dat die lugruim nie onveranderlik is nie. In 1584 het Giordano Bruno sommige vroeëre sterrekundiges se mening gedeel dat die sterre soos die Son is en dat van hulle eksoplanete, waarskynlik soortgelyk aan die Aarde, kan hê wat om hulle wentel. Teen die volgende eeu het sterrekundiges konsensus bereik dat die sterre nes die Son is. Om te verduidelik hoekom die sterre nie ’n swaartekraginvloed op die Sonnestelsel uitoefen nie, het Isaac Newton voorgestel dat die sterre eweredig na alle kante toe versprei is.

Edmond Halley het die eerste meting van die eiebeweging van twee nabygeleë sterre gepubliseer en gewys dat hulle van posisie verander het sedert die tyd van die Antieke Griekse sterrekundiges Ptolemaeus en Hipparchos.

William Herschel was die eerste sterrekundige wat probeer het om die verspreiding van sterre te bepaal. In die 1780's het hy die sterre in ’n reeks metings in 600 verskillende rigtings getel en afgelei dat die getal sterre toeneem in ’n spesifieke rigting, dié van die Melkweg se kern. Sy seun John Herschel het sy studie in die Suidelike Halfrond herhaal en ’n soortgelyke toename in dieselfde rigting ontdek. William Herschel het ook onder meer vasgestel dat sommige sterre nie net lyk of hulle naby mekaar lê nie, maar dat hulle fisieke metgeselle is wat dubbelsterstelsels vorm.

Die weg na sterspektroskopie is gebaan deur Joseph von Fraunhofer en Angelo Secchi. Deur die spektrum van sterre soos Sirius met dié van die Son te vergelyk, het hulle verskille ontdek in die sterkte en hoeveelheid absorpsielyne – die donker lyne in ’n sterspektrum vanweë die absorpsie van spesifieke frekwensies deur die atmosfeer. In 1865 het Secchi begin om sterre volgens spektraalklasse te klassifiseer. Die moderne manier van sterreklassifikasie is egter in die 1900's deur Annie Cannon gevestig.

Die eerste direkte meting van ’n ster se afstand (dié van 61 Cygni op 11,4 ligjare) is in 1838 deur Friedrich Bessel gedoen deur middel van die parallaks-tegniek. In die 19de eeu het die bestudering van dubbelsterre toegeneem. In 1834 het Bessel veranderinge in die eiebeweging van die ster Sirius opgemerk en voorgestel dit het ’n versteekte metgesel. Edward Pickering het in 1899 die eerste spektroskopiese dubbelster ontdek toe hy die periodieke splitsing van die ster Mizar se spektraallyne oor ’n periode van 104 dae waarneem. Gedetailleerde waarnemings van baie dubbelsterre is gedoen deur sterrekundiges soos William Struve en S.W. Burnham, en so kon die massa van sterre vasgestel word uit die berekenings van hul wentelbane. ’n Oplossing vir die probleem om ’n wentelbaan van dubbelsterre af te lei van teleskopiese waarnemings, is in 1827 deur Felix Savary gevind.

In die 20ste eeu het die wetenskaplike bestudering van sterre met rasse skrede vooruitgegaan. Foto's het waardevolle sterrekundige instrumente geword. Karl Schwarzschild het ontdek dat die kleur van ’n ster, en dus sy temperatuur, vasgestel kan word deur die skynbare magnitude te vergelyk met die fotografiese magnitude. In 1921 het Albert Michelson vir die eerste keer die deursnee van ’n ster gemeet met ’n interferometer.

Belangrike werk oor die fisiese struktuur van sterre is in die eerste dekades van die 20ste eeu gedoen. In 1913 is die Hertzsprung-Russell-diagram ontwikkel. Suksesvolle modelle is ontwikkel om die binnekant van sterre en ster-evolusie te verduidelik. Cecilia Payne-Gaposchkin het in 1925 in haar Ph.D.-tesis eerste voorgestel dat sterre hoofsaaklik uit waterstof en helium bestaan. Die spektrum van sterre is beter verstaan danksy ontwikkelings in kwantumfisika. Daardeur kon die chemiese samestelling van die steratmosfeer bepaal word.

Met die uitsondering van supernovas, is individuele sterre hoofsaaklik in die Plaaslike Groep sterrestelsels bestudeer, veral in die sigbare deel van die Melkweg (soos gesien kan word in die gedetailleerde sterkatalogusse wat beskikbaar is vir ons sterrestelsel). Sommige sterre in die sterrestelsel M100 van die Virgo-sterrestelselswerm, sowat 100 miljoen ligjare van die Aarde af, is egter ook bestudeer. In die Lokale Superswerm is dit moontlik om sterreswerms te sien, en huidige teleskope kan in beginsel dowwe individuele sterre in die Lokale Groep sien, maar buite die Lokale Superswerm is nog geen individuele sterre waargeneem nie.

Die konsep van sterrebeelde het al in die Babiloniese tyd bestaan. Antieke sterrekykers het patrone in die sterre gesien en hulle het dié patrone verbind met sekere aspekte van die natuur en hul mites. Twaalf van dié patrone of sterrebeelde lê al langs die sonnebaan (of diereriem) en hulle het die tekens van sterrevoorspelling geword. Baie van die helder individuele sterre het ook name gekry, veral Arabiese en Latynse name.

Die Antieke Grieke het sommige "sterre", nou bekend as planete (van die Griekse woord πλανήτης, wat "wandelaar" beteken), verbind met belangrike gode. Die planete Mercurius, Venus, Mars, Jupiter en Saturnus het so hul name gekry. (Uranus en Neptunus het ook gode se name, maar hulle was nie in die antieke tyd bekend nie omdat hulle so dof is en hulle het hul name later gekry.)

Omstreeks 1600 is die name van die sterrebeelde gebruik om vir individuele sterre in die ooreenstemmende gebiede name te gee. Die Duitse sterrekundige Johann Bayer het ’n reeks sterkaarte geskep en Griekse letters saam met die genitiewe vorm van die spesifieke sterrebeeld se Latynse naam gebruik as name vir die sterre (bv. Alpha Centauri, ook geskryf α Centauri of α Cen). Dit is bekend as Bayer-name. Later is ’n numeringstelsel, wat op die regte klimming van die sterre geskoei is, bygevoeg in John Flamsteed se sterkatalogus (bv. 61 Cygni). Dit het bekend geword as Flamsteed-name.

Soms word sterre in nuwe katalogusse onder ander name opgeneem om die name in die katalogus eenvormig te hou. Dit kry dan gewoonlik ’n spesifieke voorvoegsel, gevolg deur ’n nommer. So het Alpha Centauri A byvoorbeeld ook die name GJ 559A (Gliese-Jahreiß-katalogus), HD 128620 (Henry Draper-katalogus), HIP 71683 (Hipparcos-katalogus) ens.

Die Internasionale Astronomiese Unie (IAU) is die enigste erkende liggaam wat name aan hemelliggame kan gee. Sommige private maatskappye verkoop stername, maar dit word nie deur die IAU erken of gebruik nie.

Hoewel sterparameters uitgedruk kan word in die metrieke stelsel, is dit gewoonlik geriefliker om massa, ligsterkte en radius in eenhede uit te druk wat op die Son se eienskappe gebaseer is:

Lang afstande soos ’n groot ster se radius of tussen dubbelsterre word dikwels uitgedruk in terme van astronomiese eenhede (AE) – 1 AE is min of meer die gemiddelde afstand tussen die Aarde en die Son (150 miljoen km).

Sterre word gevorm in gebiede waar die digtheid van die interstellêre medium hoër is. Sulke gebiede word molekulêre wolke genoem en bestaan hoofsaaklik uit waterstof, met sowat 23–28% helium en ’n paar persent swaarder elemente. ’n Voorbeeld van so ’n stervormende gebied is die Orion-newel.

As swaar sterre uit die wolke vorm, word die res van die wolk weggedryf. Hulle ioniseer ook die waterstof en so word ’n H II-gebied gevorm.

Stervorming begin wanneer die swaartekrag van die molekulêre wolk onstabiel raak weens skokgolwe van nabygeleë supernovas (massiewe sterontploffings) of weens die botsing van verskillende molekulêre wolke of sterrestelsels. Wanneer die gebied ’n voldoende digtheid bereik, begin dit onder sy eie swaartekrag instort.

Terwyl dit gebeur, word individuele ophopings van digte stof en gas gevorm. Wanneer die ophopings instort en die digtheid toeneem, word die swaartekragenergie omgesit in hitte, en die temperatuur styg. Wanneer die protoster-wolk min of meer die stabiele toestand van hidrostatiese ewewig bereik het, word ’n protoster by die kern gevorm. Die instorting duur sowat 10-15 miljoen jaar. Hierdie voor-hoofreekssterre word dikwels omring deur ’n protoplanetêre skyf.

Vroeë sterre van minder as 2 sonmassas word T Tauri-sterre genoem en dié met ’n groter massa Herbig Ae/Be-sterre. Hierdie nuwe sterre skiet strale gas uit met hul rotasie-as langs, wat die draaimomentum van die instortende ster verminder en klein kolle newelagtigheid tot gevolg het. Hierdie strale, tesame met uitstralings van nabygeleë swaar sterre, kan help om die omringende wolk waarin die ster gevorm is, weg te dryf.

Tydens 90% van ’n ster se bestaan sit hy waterstof in helium om vanweë kernfusie. Sulke sterre word hoofreekssterre of dwergsterre genoem. Die hoeveelheid helium in ’n ster se kern sal mettertyd toeneem, so ook die tempo van kernfusie en die ster se temperatuur en ligsterkte. Daar word byvoorbeeld geraam dat die Son se ligsterkte met sowat 40% toegeneem het sedert dit 4,6 miljard (4,6 × 10) jaar gelede ’n hoofreeksster geword het.

Elke ster ontwikkel ’n sterwind van deeltjies wat veroorsaak dat gas voortdurend na die ruimte uitvloei. Vir die meeste sterre is die hoeveelheid massa wat hulle so verloor nietig. Die Son verloor jaarliks 10 sonmassas, of sowat 0,01% van sy totale massa oor sy hele bestaan. Baie swaar sterre kan egter 10 tot 10 sonmassas per jaar verloor, en dit beïnvloed hul evolusie in ’n groot mate. Sterre wat aanvanklik meer as 50 sonmassas is, kan in die tyd dat hulle ’n hoofreeksster is, meer as die helfte van hul totale massa verloor.

Hoe lank ’n ster in die hoofreeks bly, hang grootliks af van die hoeveelheid gas wat dit het vir kernfusie en die tempo waarteen dit die gas opgebruik, dus sy aanvanklike massa en ligsterkte. Die Son se leeftyd word op sowat 10 miljard jaar gereken. Swaar sterre gebruik hul gas vinniger op en hul leeftyd is dus korter. Kleiner sterre van minder as 0,25 sonmassas (rooidwerge) kan feitlik hul hele massa as brandstof gebruik, terwyl sterre van sowat 1 sonmassa net sowat 10% van hul massa kan gebruik. Daarom kan sterre van sowat 0,25 sonmassa sowat ’n biljoen (10) jaar lank bestaan volgens berekeninge vir ster-evolusie, terwyl sterre van 0,08 sonmassas se leeftyd sowat 12 biljoen jaar is.

Benewens massa kan elemente swaarder as helium ’n belangrike rol speel in die evolusie van sterre. In sterrekunde word al sulke elemente metale genoem. Die metaalinhoud (dus chemiese samestelling) het ’n invloed op die tyd waarin ’n ster sy brandstof verbrand, beheer die vorming van magneetvelde en verander die sterkte van die sterwind. Ouer populasie II-sterre het aansienlik minder metale as die nuwer populasie I-sterre vanweë die samestelling van die molekulêre wolk waaruit hulle ontstaan het. Hierdie wolke word mettertyd metaalryker namate ouer sterre aan die einde van hul leeftyd dele van hul atmosfeer afskud.

Wat met ’n ster aan die einde van sy leeftyd gebeur, hang van sy aanvanklike massa af.

Wanneer ’n hoofreeksster ’n massa van sowat 0,3 M tot 8 M het, ontwikkel hy in ’n rooireus. Sy hoofreeksfase eindig wanneer feitlik al die waterstof in sy kern opgebruik is. Kernreaksies in die kern stop en die kern begin krimp onder sy swaartekrag. Dit verhit ’n laag net buite die kern, waar nog waterstof oor is, en waterstoffusie word in dié laag voortgesit. Die hoër temperatuur lei tot ’n verhoogde reaksietempo, en dit vervaardig genoeg energie dat die ster se ligsterkte met ’n faktor van 1 000 – 10  000 toeneem. Die buitenste lae van die ster sit baie uit en so begin die rooireusfase. Vanweë die uitsetting van die buitenste lae word die energie wat in die kern vervaardig word, oor ’n baie groter oppervlak versprei, en dit veroorsaak ’n laer oppervlaktemperatuur, vandaar die rooi (eintlik oranje) kleur van sulke sterre.

Wat hierna gebeur, hang weer eens van die massa af. Die Son en rooireuse met ’n massa van minder as 2 M se kern sal dig genoeg word dat die druk van binne sal voorkom dat die kern verder krimp. Die kern sal al hoe warmer word totdat dit ’n temperatuur van sowat 10 K bereik – dis warm genoeg sodat die helium in die kern kan begin saamsmelt om koolstof te vorm. Die ster is dan nie meer ’n rooireus nie. Wanneer die ster al die helium in sy kern opgebruik het, duur die fusie voort in ’n laag om die warm kern van koolstof en suurstof. Die ster volg dan ’n evolusie wat ooreenstem met die oorspronklike rooireusfase, maar teen ’n hoër oppervlaktemperatuur.

Die kern van ’n ster met ’n gemiddelde massa sal nie warm genoeg word om koolstoffusie te begin nie en die ster sal sy buitenste lae wegstoot om ’n planetêre newel te vorm. Sy kern sal nou ontbloot wees en dit sal ’n witdwergster word. Die massa is nie groot genoeg dat verdere krimping kan plaasvind nie. Witdwerge sal oor ’n lang tydperk eindelik ontwikkel tot hipotetiese swartdwerge.

Sterre met ’n massa van tussen sowat 0,2 M en 0,5 M se kern sal nie warm genoeg word om heliumfusie te begin nie. Hulle sal hul buitenste lae wegstoot en ’n witdwerg word sonder om helium te verbrand.

’n Ster met ’n baie klein massa sal biljoene jare lank sy waterstof verbrand en later ook warmer en helderder word, maar nooit tot ’n rooireus ontwikkel nie. Dit sal eindelik koeler en dowwer word.

Sterre met ’n baie groot massa ontwikkel in superreusesterre. Weens hul groot massa is hul leeftyd baie kort – tussen ’n paar honderdduisend en sowat 30 miljoen jaar.

Wanneer die waterstof in hul kern opgebruik is, sit hulle uit nes sterre van medium grootte. Anders as laasgenoemde sterre, kan hulle elemente swaarder as helium verbrand. Hulle stoot dus nie hul buitenste lae weg as die helium op is nie en verloor nie genoeg massa om ’n witdwerg te word nie.

Wanneer die helium in die kern opgebruik is, krimp dit totdat die temperatuur en druk groot genoeg is dat koolstof-fusie kan plaasvind. Daarna vind die fusie van neon, suurstof en silikon plaas. Naby die einde van die ster se leeftyd word fusie voortgesit in ’n reeks lae (soos in ’n ui) in die ster. In elke laag vind die samesmelting van ’n ander element plaas – die buitenste laag is waterstof, gevolg deur helium ens.

Die laaste fase word bereik wanneer die ster yster in sy kern begin vervaardig. Aangesien ysterkerns ’n sterker binding het as enige swaarder kerns, sal enige fusie verder as yster geen energie vrystel nie; inteendeel, die proses sal energie gebruik. Net so, omdat hulle ’n sterker binding het as alle ligter kerns, sal energie nie vrygestel word deur splyting nie. Samesmelting duur voort totdat die ysterkern so groot is dat dit nie meer sy eie massa kan dra nie en eindelik instort. Die skok van die skielike instorting veroorsaak dat die res van die ster ontplof in ’n supernova. Supernovas is so helder dat hulle vir ’n kort rukkie helderder kan wees as die hele sterrestelsel waarin die ster lê.

Die grootste deel van die ster word weggeblaas deur die ontploffing, en newels soos die Krap-newel word gevorm. Dit wat van die ster oorbly, sal ’n neutronster word of, in die geval van die grootste sterre (groot genoeg dat die steroorblyfsel ’n massa van rofweg 4 M het), ’n swartkolk.

Die buitenste lae van die ster wat weggeblaas is, bevat swaar elemente wat weer in nuwe sterre opgeneem kan word. Dié swaar elemente maak ook die vorming van rotsagtige planete moontlik. Supernovas en sterwinde speel ’n belangrike rol in die vorming van die interstellêre medium.

Sterre kom nie net individueel voor nie, maar ook in swaartekraggebonde groepe. Die mees algemene stelsel met meer as een ster is ’n dubbelster, maar veelvoudige sterstelsels met drie of meer sterre kom ook voor. Om redes van stabiliteit groepeer sulke sterre hulle gewoonlik in hiërargiese stelle van dubbelsterre wat om mekaar wentel. Groter groepe bekend as sterreswerms word ook aangetref. Hulle wissel van los sterverbindings met net ’n paar sterre tot enorme bolswerms met honderdduisende sterre.

Daar is lank aangeneem dat die meeste sterre in veelvoudige, swaartekraggebonde stelsels voorkom. Dit geld veral vir Klas O- en Klas B-sterre met ’n groot massa – daar word geglo 80% van hulle is deel van stelsels met meer as een ster. Hoe kleiner die sterre, hoe kleiner is die kans egter dat hulle in so ’n stelsels voorkom. Net 25% van alle rooidwerge het sover bekend metgeselle. Aangesien 85% van alle sterre rooidwerge is, is die meeste sterre in die Melkweg waarskynlik enkelsterre.

Sterre is nie eweredig oor die heelal versprei nie, maar kom voor in sterrestelsels saam met gas en stof. ’n Tipiese sterrestelsel bevat honderdmiljarde sterre en daar is meer as 100 miljard sterrestelsels in die sigbare heelal. In ’n sterretelling in 2010 is geskat dat daar 300 sekstiljoen () sterre in die sigbare heelal is.

Hoewel meestal geglo word dat sterre net in sterrestelsels voorkom, is intergalaktiese sterre al ontdek.

Die naaste ster aan die Aarde buiten die Son is Proxima Centauri, wat sowat 39,9 biljoen kilometer of 4,2 ligjare weg is. Teen die wentelspoed van die Space Shuttle (8 km per sekonde of 30 000 km per uur), sal dit sowat 150 000 jaar duur om dit te bereik. Sulke afstande is tipies in ’n galaktiese skyf, soos dié waarin die Sonnestelsel hom bevind. Sterre kan baie nader aan mekaar wees in die middel van ’n sterrestelsel en in ’n bolswerm, of baie verder in ’n galaktiese halo.

Vanweë die relatief groot afstande tussen sterre buite die galaktiese kern is botsings tussen sterre waarskynlik seldsaam. In digter gebiede soos die kern van ’n sterrestelsel kan dit meer dikwels voorkom. Sulke botsings kan blou dwaalsterre tot gevolg hê. Hierdie ongewone sterre het ’n hoër oppervlaktemperatuur as ander hoofreekssterre in die swerm met dieselfde ligsterkte.

Feitlik alle eienskappe van ’n ster word bepaal deur sy aanvanklike massa, ook sy ligsterkte, grootte, evolusie, leeftyd en eindelike lot.

Die meeste sterre is tussen 1 miljard en 10 miljard jaar oud. Sommige sterre kan dalk selfs byna 13,7 miljard jaar oud wees, wat sover bekend die ouderdom van die heelal is. Die oudste ster wat nog ontdek is, HE 1523-0901, is na raming 13,2 miljard jaar oud.

Hoe groter die massa van ’n ster, hoe korter is sy leeftyd – hoofsaaklik weens die groot druk op sy kern, wat veroorsaak dat dit waterstof vinniger verbrand. Die sterre met die grootste massa se leeftyd is ’n paar miljoen jaar, terwyl sterre met die kleinste massa, rooidwerge, hul brandstof stadig verbrand en tot honderdmiljarde jare oud kan word.

Wanneer sterre tans in die Melkweg vorm, bestaan hulle uit sowat 71% waterstof en 27% helium, met ’n klein deeltjie swaarder elemente. Die hoeveelheid swaar elemente word tipies gemeet in terme van die ysterinhoud van die ster se atmosfeer, aangesien yster die algemeenste element is en sy absorpsielyne relatief maklik is om te meet. Omdat stellêre wolke waaruit sterre gevorm word, algaande verryk word met swaarder element van supernova-ontploffings, kan ’n meting van die ster se metaalinhoud gebruik word om vas te stel hoe oud dit is. Die verhouding van swaarder elemente kan ook ’n aanduiding wees van die moontlikheid van die bestaan van eksoplanete.

Die ster met die laagste ysterinhoud wat ooit gemeet is, is die dwerg HE1327-2326, met net 1/200 000ste van die Son se ysterinhoud. Daarenteen het die metaalryke ster Mu Leonis byna dubbel soveel yster as die Son, terwyl die ster 14 Herculis, wat ’n planeet het, byna drie keer soveel yster as die Son het.

Omdat sterre so ver van die Aarde af is, lyk hulle almal, buiten die Son, vir die menslike oog soos ligpunte wat flikker vanweë die Aarde se atmosfeer. Die ster met die grootste skynbare grootte benewens die Son is R Doradus, met ’n hoekdeursnee van net 0,057 boogsekonde.

Die skywe van die meeste sterre is te klein om met teleskope van die Aarde af te sien en interferometer-teleskope is dus nodig om foto's van hulle te neem. Nog ’n manier om die hoekgrootte van sterre te meet is met okkultasie (verduistering). Deur die verskil in helderheid te meet wanneer dit deur die maan verduister word of wanneer dit daarna weer verskyn, kan die ster se hoekdeursnee bereken word.

Sterre se grootte kan wissel van neutronsterre, waarvan die deursnee tussen 20 en 40 km kan wees, tot superreuse soos Betelgeuse in die sterrebeeld Jagter, wat ’n deursnee van sowat 650 keer dié van die Son het – sowat 900 000 000 km. Betelgeuse het egter ’n baie laer digtheid as die Son.

Die beweging van ’n ster met betrekking tot die Son kan nuttige inligting verskaf oor die oorsprong en ouderdom van die ster, sowel as die struktuur en evolusie van die omliggende sterrestelsel. Die beweging van sterre kan dui op die radiale snelheid na of weg van die Son, of die booghoek waarteen dit beweeg (sy eiebeweging).

Radiale snelheid word gemeet deur die Doppler-verskuiwing van die ster se spektraallyne en word aangedui in km/s. Die eiebeweging word vasgestel deur die meting daarvan in milli-boogsekondes per jaar. Deur die parallaks van ’n ster vas te stel, kan die eiebeweging omreken word in eenhede van snelheid. Sterre met ’n hoë eiebeweging is geneig om relatief naby aan die Son te wees, en dit maak dit maklik om hul parallaks te meet.

Wanneer albei snelhede bekend is, kan die ruimtesnelheid, of die werklike snelheid met betrekking tot die Son, bereken word. Onder nabygeleë sterre het populasie I-sterre gewoonlik laer snelhede as die ouer populasie II-sterre.

Die vergelyking van die kinematika van nabygeleë sterre het ook gelei tot die identifikasie van sterverbindings. Dit is waarskynlik groepe sterre met ’n gemeenskaplike punt van oorsprong in reausagtige molekulêre wolke.

Die magneetveld van ’n ster word gevorm in dele van die binnekant waar konveksiesirkulasie plaasvind. Die sterkte van die veld wissel na gelang van die massa en samestelling van die ster, en die hoeveelheid magnetiese aktiwiteit op die oppervlak hang af van die ster se rotasiesnelheid. Hierdie oppervlakaktiwiteit veroorsaak stervlekke, gebiede van sterk magneetveld en ondernormale oppervlaktemperature. Steropvlammings is uitbarstings van hoë-energie-deeltjies wat ontstaan vanweë dieselfde magnetiese aktiwiteit.

Jong, vinnig draaiende sterre neig om ’n groot mate van oppervlakaktiwiteit te hê vanweë hul magneetveld. Die magneetveld kan op die ster se sterwind inwerk en as ’n rem dien sodat die rotasiesnelheid afneem namate die ster ouer word. Ouer sterre soos die Son het ’n baie laer rotasiesnelheid en ’n kleiner mate van oppervlakaktiwiteit.

Een van die sterre met die grootste massa sover bekend is Eta Carinae, – sowat 100–150 keer dié van die Son. Dit sal ’n leeftyd van hoogstens ’n paar miljoen jaar hê. ’n Studie van die Arches-swerm dui daarop dat 150 sonmassas tans die limiet is vir sterre in die heelal. Die rede vir hierdie beperking is nie heeltemal seker nie, maar dit is deels vanweë die Eddington-ligsterkte wat die maksimum ligsterkte bepaal wat deur die atmosfeer van ’n ster kan beweeg sonder dat die gasse die ruimte ingeskiet word. Vir ’n ster met die naam R136a1 in die sterreswerm RMC 136a is ’n massa van 265 sonmassas egter gemeet, wat dié beperking in twyfel trek. Volgens ’n studie is die sterre met ’n groter sonmassa as 150 in die swerm R136 gevorm deur die botsing en samesmelting van sterre met ’n groot massa in dubbelsterstelsels.

Die eerste sterre wat ná die Groot Knal gevorm het, het dalk massas van tot 300 sonmassas of meer gehad vanweë die algehele afwesigheid van elemente swaarder as litium in hul samestelling. Hierdie generasie van supermassiewe populasie III-sterre kom egter nie meer voor nie en hul bestaan is tans net teoreties.

Met ’n massa van net 93 keer dié van Jupiter is AB Doradus C, ’n metgesel van AB Doradus A, die kleinste ster bekend wat kernfusie in sy kern ondergaan. Die teoretiese minimum massa wat ’n ster met dieselfde metaalinhoud as die Son kan hê om steeds kernfusie in sy kern te ondergaan, is sowat 75 Jupiter-massas. As die metaalinhoud egter baie laag is, kan die minimum grootte van ’n ster sowat 8,3% van die Son se massa of sowat 87 Jupiter-massas wees, volgens ’n onlangse studie van die dofste sterre. Kleiner liggame wat bruindwerge genoem word, lê in ’n grys gebied tussen sterre en gasreuse.

’n Ster se radius en massa bepaal die oppervlakswaartekrag. Reusesterre het ’n baie laer oppervlakswaartekrag as hoofreekssterre, terwyl die teenoorgestelde waar is vir kompakte sterre soos witdwerge. Die oppervlakswaartekrag kan die voorkoms van die ster se spektrum beïnvloed: ’n hoër swaartekrag kan breër absorpsielyne veroorsaak.

Die rotasiesnelheid van sterre kan gemeet word deur spektroskopiese meting, of meer presies bepaal word deur die volging van die rotasietempo van stervlekke (soortgelyk aan sonvlekke). Jong sterre kan ’n rotasiesnelheid van meer as 100 km/s by die ewenaar hê. Die Klas B-ster Achernar het byvoorbeeld ’n rotasiesnelheid by sy ewenaar van sowat 225 km/s of meer, en dit het dus ’n ewenaardeursnee van meer as 50% die afstand tussen sy pole. Dié rotasiespoed is net onder die kritieke 300 km/s-limiet waar ’n ster uitmekaar sou spat. In teenstelling hiermee roteer die Son net een keer elke 25-35 dae, met ’n ewenaarsnelheid van minder as 2 km/s. ’n Ster in die hoofreeks se magneetveld en sterwind verminder die rotasiesnelheid aansienlik.

Die oppervlaktemperatuur van ’n hoofreeksster word bepaal deur die tempo van energievervaardiging in sy kern asook sy radius, en word dikwels geskat vanaf sy kleurindeks. Dit word gewoonlik aangegee as die effektiewe temperatuur, wat die temperatuur is van ’n geïdealiseerde swart liggaam wat energie teen dieselfde helderheid per oppervlakeenheid uitstraal as die ster. Die effektiewe temperatuur is net ’n verteenwoordigende waarde, aangesien die temperatuur toeneem na die ster se kern. Die temperatuur in die kernstreek van ’n ster is verskeie miljoene kelvin.

Die ster se temperatuur sal die tempo van ionisering van verskeie elemente bepaal, en dit sal lei tot kenmerkende absorpsielyne in die spektrum. Die oppervlaktemperatuur van ’n ster, tesame met sy sigbare absolute magnitude en absorpsie-eienskappe word gebruik om ’n ster te klassifiseer (sien Klassifikasie hier onder).

’n Swaar hoofreeksster kan ’n oppervlaktemperatuur van 50 000 kelvin (K) hê. Kleiner sterre soos die Son het temperature van ’n paar duisend kelvin. Rooireuse het relatief lae temperature van sowat 3 600 K, maar hulle het ook ’n groot ligsterkte vanweë hul groot oppervlak.

Die energie wat sterre voortbring vanweë kernfusie, word die ruimte ingestraal as beide elektromagnetiese en deeltjiestraling. Laasgenoemde vind plaas as die ster se sterwind wat strome elektries gelaaide deeltjies vanaf die buitenste lae veroorsaak.

Die vervaardiging van energie in die kern is die rede dat sterre so helder skyn: elke keer dat twee of meer atoomkerns van een element saamsmelt om ’n atoomkern van ’n nuwe, swaarder element te vorm, word gammastraal-fotone vrygestel. Hierdie energie word omgesit in ander vorme van elektromagnetiese energie van ’n laer frekwensie, soos visuele lig, teen die tyd dat dit die ster se buitenste lae bereik. Die ster straal ook vorme van elektromagnetiese straling uit wat nie met die blote oog gesien kan word nie. Dit dek inderdaad die hele elektromagnetiese spektrum, van radiogolwe en infrarooistrale tot ultraviolet, X-strale en gammastrale.

Deur die ster se spektrum te bestudeer, kan sterrekundiges die oppervlaktemperatuur en metaalinhoud aflei. As die afstand van die ster deur byvoorbeeld parallaksmeting bekend is, kan die ster se ligsterkte bereken word. Die massa, radius, oppervlakswaartekrag en rotasieperiode kan dan bepaal word gebaseer op stermodelle. Ook die ouderdom van die ster kan bereken word.

In sterrekunde is die ligsterkte van ’n ster die hoeveelheid lig en ander vorme van stralingsenergie wat dit per tydseenheid uitstraal. Die ligsterkte word bepaal deur die ster se radius en oppervlaktemperatuur. Sommige sterre straal egter nie ’n konstante hoeveelheid energie oor die hele oppervlak uit nie. Die vinnig draaiende ster Vega het byvoorbeeld ’n groter energievloei by sy pole as by sy ewenaar.

Hoe kleiner ’n ster se magnitude is, hoe helderder is dit. Die heel helderste sterre het ’n negatiewe magnitude. ’n Verskil van een magnitude tussen sterre dui op ’n helderheidsverskil van sowat 2,5 keer.

Die skynbare magnitude (m) van ’n ster is soos dit van die Aarde af lyk en hang af van die ster se ligsterkte, afstand van die Aarde en die invloed van die Aarde se atmosfeer. Absolute magnitude (M) hou nader verband met die ster se werklike ligsterkte en stem ooreen met hoe die ster sou gelyk het op ’n vasgestelde afstand van 10 parsek (32,6 ligjare).

Sterre se skynbare en absolute magnitude stem dus nie ooreen nie. Die helderste ster van die Aarde af, Sirius, het byvoorbeeld ’n absolute magnitude van +1,41, maar ’n skynbare magnitude van -1,46. Die tweede helderste ster van die Aarde af, Canopus, het ’n baie groter absolute magnitude van −5,53, maar omdat dit 310 ligjare weg is in vergelyking met Sirius se 8,6 ligjare, is sy skynbare magnitude net –0,72 en lyk hy dus dowwer.

Omdat die Son so naby is, het dit ’n skynbare magnitude van −26,7, maar sy absolute magnitude is net +4,83.

Soos in 2006 is die ster met die grootste bekende absolute magnitude LBV 1806–20, met ’n waarde van −14,2. Dit is ’n paar miljoen keer helderder as die Son. Omdat dit egter 40 000 ligjare weg is, kan dit nie van die Aarde af gesien word nie.

Die dofste bekende sterre is tans in die sterreswerm NGC 6397. Die swerm se dofste rooidwergsterre het ’n absolute magnitude van net 26, terwyl ’n witdwerg met ’n magnitude van 28 ook ontdek is.

Die huidige stelsel van sterreklassifikasie het in die vroeë 20ste eeu ontstaan. Sterre word in ’n klas ingedeel volgens hul spektrum. Dit strek van Klas O, wat baie warm is, tot Klas M, wat koel is. Die hoofklasse in volgorde van afnemende temperatuur is: O, B, A, F, G, K en M. ’n Verskeidenheid seldsame spektrums het ’n spesiale klassifikasie. Die algemeenstes hiervan is Klas L en Klas T vir bruindwerge. Elke letter het 10 onderafdelings, genommer van 0 tot 9, in volgorde van afnemende temperatuur.

Sterre kan verder opgedeel word volgens die ligsterkte-invloede in hul spektraallyne, wat ooreenstem met hul grootte. Dit strek van 0 (hiperreuse) deur III (reusesterre) tor V (hoofreekssterre); sommige skrywers voeg ook VII by (witdwerge). Die meeste sterre is hoofreekssterre, wat beteken hulle sit waterstof in helium om vanweë kernfusie. Op ’n grafiek van ligsterkte teenoor spektraaltipe, lê hulle almal in ’n diagonale strook. (Sien die Hertzsprung-Russell-diagram hoër op.) Die Son is ’n hoofreeksster G2V, ’n geeldwerg met ’n gemiddelde temperatuur en grootte.

Bykomende letters kan by die klas gevoeg word vir spesiale eienskappe, soos "m" vir buitengewoon sterk metaallyne, "var" vir variasies in die spektraallyne ens.

Witdwerge het hul eie klas wat met D begin. Dit word onderverdeel in DA, DB, DC, DO, DZ en DQ na gelang van die soorte prominente lyne in hul spektrum. Dit word gevolg deur ’n syfer wat dui op die temperatuurindeks.

Die binnekant van ’n stabiele ster is in ’n toestand van hidrostatiese ewewig: Die kragte wat op enige deel van die ster inwerk, is ewe groot na binne en buite. Die kragte na binne is swaartekrag en dié na buite is vanweë die druk van binne die ster. Dié druk ontstaan vanweë die temperatuurverskille van die plasma: die buitenste deel is koeler as die kern. Die temperatuur in die kern van ’n hoofreeksster of reusester is minstens in die omgewing van 10 K. Dié temperatuur en druk is groot genoeg dat kernfusie plaasvind en genoeg energie vrygestel word om te voorkom dat die ster verder instort.

Wanneer atoomkerns in die ster se kern saamsmelt, straal hulle energie uit in die vorm van gammastrale. Hierdie fotone en die omringende plasma werk op mekaar in en dit verhoog die termiese energie in die kern. Sterre in die hoofreeks sit waterstof in helium om en skep so ’n al hoe groter hoeveelheid helium in die kern. Eindelik is daar meer helium, en energievervaardiging in die kern stop. In plaas daarvan word fusie in sterre van minstens 0,4 sonmassas voortgesit in lae rondom die gedegenereerde heliumkern.

Benewens die hidrostatiese ewewig, handhaaf die binnekant van ’n ster ook ’n energiebalans van termiese ewewig. Daar is ’n radiale temperatuurgradiënt regdeur die binnekant wat meebring dat energie na die buitekant vloei. Die vloei van energie uit ’n sterlaag na buite sal presies ooreenstem met die invloei van energie van binne.
Die stralingsone is die gebied in die ster se binnekant waar stralingsoordrag genoeg is om die vloei van energie te handhaaf en die plasma bly dus stabiel. Indien dit nie die geval is nie, sal die plasma onstabiel raak en konveksie sal plaasvind – so word ’n konveksiesone gevorm. Dit kan byvoorbeeld gebeur in gebiede waar die energievloei baie hoog is, soos naby die kern, of in gebiede van hoë ondeursigtigheid, soos in die buitenste omhulsel.

Die voorkoms van konveksie in die buitenste omhulsel van ’n hoofreeksster hang af van die massa. Sterre met ’n massa van ’n paar keer dié van die Son sal ’n konveksiesone diep in die binnekant hê en ’n stralingsone in die buitenste lae. (Sien illustrasie regs.) By kleiner sterre soos die Son werk dit andersom: die konveksiesone is in die buitenste lae. Rooidwerge van minder as 0,4 sonmassa het net ’n konveksiesone, wat die opbou van ’n heliumkern voorkom.

Die deel van ’n ster wat sigbaar is vir ’n waarnemer, word die fotosfeer genoem. Dit is die laag waar die plasma deusigtig raak vir ligfotone. Van hier raak die energie wat in die kern voortgebring word, vry om na die ruimte te versprei. Dit is in die fotosfeer waar stervlekke, of kolle met ’n laer temperatuur, voorkom.

Buite die fotosfeer lê die steratmosfeer. In ’n hoofreeksster soos die Son is die laagste vlak van die atmosfeer die dun chromosfeer waar sonspykers, of vingers warm gas, voorkom en steropvlammings begin. Dit is omring deur ’n oorgangsgebied, waar die temperatuur skerp styg binne ’n afstand van net 100 km. Daarbuite lê die korona of ligkrans, ’n hoeveelheid uiters verhitte plasma wat tot verskeie miljoene kilometers ver kan strek. Die voorkoms van ’n korona is blykbaar afhanklik van ’n konveksiesone in die buitenste lae van ’n ster. Ondanks sy hoë temperatuur straal ’n korona baie min lig uit. Die korona van die Son is gewoonlik net sigbaar tydens ’n sonsverduistering.

Van die korona af strek ’n sterwind van plasmadeeltjies na buite; dit versprei totdat dit in die instellêre medium opgeneem word. By die Son strek die invloed van die sonwind regdeur die borrelvormige heliosfeer.

’n Verskeidenheid kernfusiereaksies vind plaas in die kern van sterre, afhangend van hul massa en samestelling, as deel van ster-nukleosintese. Die netto massa van die saamgesmelte atoomkerns is kleiner as die som van die aanvanklike komponente. Hierdie verlies aan massa word vrygestel as elektromagnetiese energie, volgens die massa-energieverhouding "E" = "mc".

Die waterstof-fusieproses is temperatuursensitief en ’n klein styging in die kerntemperatuur sal ’n aansienlike toename in die fusietempo meebring. Daarom wissel die kerntemperature van hoofreekssterre net van 4 miljoen K vir ’n klein Klas M-ster tot 40 miljoen K vir ’n swaar Klas O-ster.

In die Son, met ’n kerntemperatuur van 10 miljoen K, smelt waterstof saam om helium te vorm in die proton-protonkettingreaksie:

Hierdie reaksie het die volgende algehele reaksie tot gevolg:

waar e ’n positron is, γ ’n gammastraalfoton, ν ’n neutrino, en H en He isotope van waterstof en helium onderskeidelik. Die energie wat deur hierdie reaksie voortgebring word, is in miljoene elektron-volts, wat eintlik net ’n klein hoeveelheid energie is. Enorme hoeveelhede van hierdie reaksies vind egter konstant plaas, en dit bring al die energie voort wat nodig is om die ster se stralingsvermoë te handhaaf.

In swaarder sterre word helium vervaardig in ’n siklus reaksies wat deur koolstof gekataliseer word — die koolstof-stikstof-suurstofsiklus.

In ouer sterre met ’n kern van 100 miljoen K en ’n massa van tussen 0,5 en 10 sonmassas, kan helium in koolstof omgesit word in die tripel-alpha-proses, wat die tussenelement berillium gebruik:

vir ’n algehele reaksie van:

In baie groot sterre kan swaarder stowwe soos neon en suurstof ook verbrand word in ’n krimpende kern. Die laaste fase in die proses van ster-nukleosintese is wanneer silikon verbrand word. Dit bring die stabiele isotoop yster-56 voort. Geen fusie kan verder plaasvind nie behalwe deur ’n endotermiese proses en daarom kan verdere energie net voortgebring word deurdat die ster instort.





</doc>
<doc id="28336" url="https://af.wikipedia.org/wiki?curid=28336" title="Chiang Kai-shek">
Chiang Kai-shek

Chiang Kai-shek (Chinees: 蔣介石/蔣中正, pinyin: Jiǎng Zhōngzhèng; 31 Oktober 1887 – 5 April 1975) was ’n Chinese militêre en politieke leier van die Chinese Nasionalistiese Party. In 1949 het hy en sy nasionalistiese weermag die Chinese vasteland verlaat en na die eiland Taiwan uitgewyk, waar hy tot met sy dood regeer het.

Chiang Kai-shek is in Xikou gebore, 'n dorp sowat 33 km suidwes van Ningbo-stad, in Fenghua, Ningbo-prefektuur, Zhejiang-provinsie; sy huis was egter in Heqiao (和橋鎮), Yixing-distrik (Wuxi-prefektuur, Jiangsu-provinsie), omtrent 38 km suidwes van Wuxi-stad.

Hy was die opperbevelhebber van die nasionalistiese regering van die Republiek China van 1928 tot met sy dood in 1975. Na die nederlaag van die Kwomintang (KMT) in die Chinese Burgeroorlog het hy die KMT-regering op die eiland Taiwan gevestig. Hy was daarna vir die res van sy lewe president van die Republiek China en direkteur-generaal van die KMT. Chiang het in 1975 in Taiwan gesterf. Sy eggenote, Soong Mei-ling, is in 2003 in die Verenigde State oorlede.


</doc>
<doc id="28339" url="https://af.wikipedia.org/wiki?curid=28339" title="Tokio">
Tokio

Tokio (Japannees: 東京都, "Tōkyō", [toːkʲoː], , amptelik die , is die hoofstad en grootste stad van Japan. Dit is ook een van die 47 prefekture van Japan. Dit is die setel van die Japannese regering en die tuiste van Japan se keiserlike familie. Die naam Tokio beteken "oostelike hoofstad" in Japannees. Die Tokio-metropool is met 'n bevolking van sowat 38 miljoen die mees bevolkte metropolitaanse gebied in die wêreld.
Tokio het as gasheerstad van die Olimpiese Somerspele in 1964 opgetree en sal ook as gasheerstad van die Olimpiese Somerspele in 2020 optree.



</doc>
<doc id="28344" url="https://af.wikipedia.org/wiki?curid=28344" title="Mor Gabriël-klooster">
Mor Gabriël-klooster

Deyrulumur Monastery (wat ook as "Dayro d-Mor Gabriel" bekendstaan) (Aramees: ܕܝܪܐ ܕܡܪܝ ܓܒܪܐܝܠ; "Die Klooster van Sint Gabriël") is die oudste oorblywende Siries-Ortodokse klooster ter wêreld. Dit is op die Toer Abdin plato naby Midjat in die Mardin Provinsie in Suidoostelike Turkye geleë.

Deyrulumur is in 397 gestig en is die lewenskragtige Siries-Ortodokse klooster in Turkye, met ongeveer vyftien nonne en twee monnike in verskillende vleuels van die gebou, sowel as 'n wisselende aantal plaaslike lekebroeders en -susters en gaste van oorsee. Dit is ook die setel van die metropolitaanse biskop van Toer Abdin.

Deyrulumur is 'n werkgemeenskap geleë tussen tuine en boorde met residensiële akkommodasie uit die 1960's wat tot 'n mate afbreuk doen aan die antieke geboue. Die klooster se hoofdoel is om Siries-Ortodokse Christendom in die geboorteland aan die lewe te hou deur skoling en ordinasie van inheems gebore monnike. Dit het al per geleentheid fisiese beskerming aan die plaaslike Christen gemeenskappe gebied.

Deyrulumur is oop aan besoekers en dit is moontlik om daar te oornag.



</doc>
<doc id="28357" url="https://af.wikipedia.org/wiki?curid=28357" title="Mount Washington, New Hampshire">
Mount Washington, New Hampshire

Mount Washington is die hoogste bergpiek in die Noordoostelike Verenigde State op 'n hoogte van 1 917 meter bo seevlak. Die berg staan bekend vir sy uiters wisselvallige weerstoestande en hou die rekord vir die hoogste windsnelheid wat ooit buite 'n orkaan op die aardoppervlak aangeteken is: Die namiddag van 12 April 1934 het die windsnelheid 'n maksimum van 231 myl of 372 kilometer per uur bereik.

Die Eerste Nasies het na die berg as "Agiocochook" of "Tuiste van die Groot Gees" verwys.

Mount Washington lê in die Presidential-bergreeks van New Hampshire se White Mountains in die Coos-distrik. Dit is die derde hoogste bergpiek in die oostelike Verenigde State ná Mount Mitchell in Noord-Carolina op 2 037 meter bo seevlak en Clingmans Dome in Tennessee op 2 025 meter – en volgens sy relatiewe hoogte in topografiese opsig selfs die hoogste bergpiek in die Amerikaanse ooste.

Die grootste deel van Mount Washington is in die White Mountain National Forest geleë, alhoewel 'n gebied van 0,24 vierkante kilometer, wat die kruin en sy onmiddellike omgewing insluit, deel uitmaak van die Mount Washington State Park.

Darby Field het in 1642 daarop aanspraak gemaak dat hy die eerste mens was wat die berg se kruin bereik het. Tot by die middel van die 19de eeu, toe dit as een van die eerste toeristebestemmings in die land ontwikkel is, was daar min aktiwiteite in sy omgewing.

As deel van die toerismeprojek is voetslaanpaaie en 'n aantal berghotelle gebou, waaronder "Tip Top House" wat tot vandag toe bewaar gebly het en as 'n nasionale uitstallingsruimte herstel is.

Ander 19de eeuse aktiwiteite het die bou van 'n koetspad (tans die "Mount Washington Auto Road") en die Mount Washington-tandratbaan (1869) ingesluit wat albei nog steeds in gebruik is.

Die "U.S. Signal Service", 'n voorloper van die huidige Amerikaanse "Weather Bureau", het in die tydperk tussen 1870 en 1892 die eerste weerkundige waarnemingstasie op Mount Washington se kruin onderhou. Die stasie was die eerste van sy soort wêreldwyd en het as voorbeeld vir ander lande gedien.

Mount Washington word deur uiters wisselvallige weerstoestande gekenmerk, onder meer vanweë verskeie stormbane wat hulle oorsprong in die Suid-Atlantiese Oseaan, die Golf van Mexiko en die Noordwestelike Gebiede van die Stille Oseaan het en hier sameloop. Aangesien die Presidential-bergreeks vertikaal uit die lae omgewing rys en in noord-suidelike rigting loop, is Mount Washington 'n massiewe natuurlike versperring vir westelike winde.

Laedrukstelsels begin vanweë die relatiewe temperatuurverskille tussen die Noordoostelike VSA en die Atlantiese Oseaan veral in die wintermaande langs die kuslyn ontwikkel en dra uiteindelik saam met die bogenoemde faktore by tot Mount Washington se kenmerkende weerstoestande. Windsnelhede op die berg oortref dié van 'n orkaan op 'n gemiddelde 110 dae per jaar. Tussen November en April waai sterk winde tydens twee derdes van 'n dag.


</doc>
<doc id="28358" url="https://af.wikipedia.org/wiki?curid=28358" title="IUSTC">
IUSTC

IUSTC, die Internasionale Unie van Suiwer en Toegepaste Chemie (Engels: IUPAC International Union of Pure and Applied Chemistry) is 'n internasionale organisasie wat die wêreldwye aspekte van die chemiese wetenskappe wil bevorder en wil bydra tot die toepassing van die chemie in diens van die mensdom.

Die nie-regeringsorganisasie is in 1919 gestig deur chemici vanuit die industrie en die akademiese wêreld. Dit word algemeen erken as die outoriteit op die gebied van naamgewing en standardisasie in die chemie. Die lede van IUSTC is die nasionale chemieverenigings. Die organisasie is die bekendste daarvoor dat hulle die standaarde ontwikkel vir die benaming van chemiese elemente en hul verbindings, deur hul Komitee vir Nomenklatuur en Simbole (IUSTC-nomenklatuur). Die organisasie is ook 'n lid van die Internasionale Raad vir Wetenskap.

Behalwe vir die daarstel van nomenklatuur-riglyne is die organisasie ook verantwoordelik vir daarstel van internasionale spelstandaarde in die geval waar geskille mag bestaan; daar is byvoorbeeld bepaal dat die internasionale spelling van aluminium verkieslik is bo die Amerikaanse "aluminum" en dat die Amerikaanse spelling vir "sulfur" verkieslik is bo die Britse "sulphur".

Baie IUSTC-publikasies is op die Internet verkrygbaar. Die boek – "Quantities, Units and Symbols in Physical_Chemistry" kan byvoorbeeld in sy geheel afgelaai word en die "Compendium of Chemical Terminology" kan aanlyn deursoek word.

'n Belangrike IUSTC-bylaag ("Recommendations for nomenclature and tables in biochemical thermodynamics, 1994") is by www.chem.qmul.ac.uk beskikbaar.


</doc>
<doc id="28363" url="https://af.wikipedia.org/wiki?curid=28363" title="Brunstad Christian Church">
Brunstad Christian Church

Brunstad Christian Church, ook Smith se Vriende of Den Kristelige Menighet (in Noorweë), is ’n wêreldwye Christelike vereniging wat in die vroeë 20ste eeu in die Noorse provinsie Vestfold gestig is. Die onafhanklike kerkvereniging het sy oorsprong in Charismatiese tradisies soos die Pinksterbeweging, alhoewel dit in baie opsigte daarvan verskil.

Brunstad Christian Church is oorspronklik na sy stigter Johan O. Smith vernoem en het as Smith se Vriende bekend gestaan. Vandag is dit 'n georganiseerde gemeente met 'n amptelike lys van geregistreerde lede wat na hulself as Brunstad Christian Church verwys.

Smith se Vriende is die enigste wêreldwye Christelike gemeenskap wat in Noorweë ontstaan het. Volgens die DCG se eie statistieke het die Gemeente vandag 30 000 vaste lede wat oor 65 lande versprei is. Smith se vriende het drie gemeentes in Suid-Afrika: In Vanderbijlpark, Pretoria en Kaapstad.

Johan Oscar Smith (1871–1943) word as die stigter van vandag se onafhanklike gemeente Smith se vriende beskou. Smith het as ’n onderoffisier in die Noorse Vloot gedien. Hy is gebore in Fredrikstad en het opgegroei in ’n Christelike huis. Op vyftienjarige ouderdom het hy 'n loopbaan as seeman gekies en twee jaar later, op 17-jarige leeftyd, het hy by die vloot aangesluit waar hy vir meer as 40 jaar gewerk het. Toe hy in 1898 26 jaar oud geword het hy het homself bekeer en begin om die teologiese grondslag vir die huidige leerstellings van Smith se Vriende te lê. Dit was die begin van wat vandag bekend staan as Smith se vriende.

Johan O. Smith het nie die bedoeling gehad om ’n gemeente te begin nie. Die groep was aanvanklik slegs 'n Christelike vriendekring. Een van die eerste “vriende“ was Theodor Ellefsen. Later het meer mense by die groep aangesluit, waaronder Smith se broer Aksel Smith, 'n tandarts van beroep.

’n Ander belangrike persoon was Elias Aslaksen (1888–1976), wat net soos Smith in die vloot gedien het en in 1908 vir hom ontmoet het. Elias Aslaksen het die leier geword van Smith se vriende ná Smith se dood in 1976. Tydens sy loopbaan in die vloot en in die visserybedryf het Smith vir baie jare op see gevaar. Dit het aan hom die geleentheid gegee om vriende te maak langs die hele kus van Noorweë, vanaf die Oslofjord tot by Mehamn en Vardø.

Aangesien Smith se Vriende van begin af weinig belang in 'n interne organisasiestruktuur en die samestelling van ledelyste gestel het, is dit moeilik om die presiese ledetal te bepaal. Daar is nogtans skattings oor die aantal lede. Brunstad Christian Church gaan daarvan uit dat hulle sowat 30 000 lede in 65 lande het. In Lowell D. Streiker se verslag uit die jaar 1996 word die ledetal op 30 000 beraam, waarvan bykans 15 000 volwassenes en 'n gelyke aantal kinders. Ook Geir Lie verwys in sy berig oor Brunstad Christian Church na 'n ledetal van tussen 25 000 en 30 000 wat aan die toeneem is. 

Daarenteen beweer Johan Velten in sy boek "„Ansatt av Gud: Et kritisk søkelys på Smiths venner“" (2002) ("Deur God benoem: 'n Kritiese benadering tot Smith se Vriende") dat Brunstad Christian Church slegs sowat 4 500 lede in Noorweë en 'n verdere 7 000 in die buiteland het. Hy verwys na gegewens uit die jaar 2001 wat deur Brunstad Christian Church ter verkryging van staatsondersteuning verstrek is en na internasionale navorsing oor sektes. In die somer van 2004 het 11 700 "Vriende" in Brunstad vir 'n "Somerkonferensie" byeengekom.



</doc>
<doc id="28370" url="https://af.wikipedia.org/wiki?curid=28370" title="Databasisbestuurstelsel">
Databasisbestuurstelsel

'n Databasisbestuurstelsel (DBBS) is programmatuur wat ontwerp is met die doel om databasisse te bestuur. Tipiese voorbeelde van sulke programmatuur is Oracle, DB2, Microsoft Access, Microsoft SQL Server, Firebird, PostgreSQL, MySQL, SQLite, FileMaker, Sybase Adaptive Server Enterprise. Databasisbestuurstelsels word tipies deur databasisadministrateurs om databasisstelsels te skep.

'n DBBS is 'n reeks komplekse rekenaarprogramme wat die organisasie-, stoor-, bestuur- en herwinning van data in 'n databasis. 'n DBBS sluit in:



</doc>
<doc id="28373" url="https://af.wikipedia.org/wiki?curid=28373" title="Modeontwerp">
Modeontwerp

Modeontwerp is 'n toegepaste kuns wat konsentreer op die ontwerp van klere en bykomstighede, wat gewoonlik onder die sosiale en kulturele invloed van 'n spesifieke tyd geskep word.

Modeontwerp verskil van kostuumontwerp siende dat die eersgenoemde se produk van nature ná een of twee seisoene verouderd is. 'n Seisoen word gedefinieer as óf herfs/winter, óf lente/somer. Daar word aanvaar dat modeontwerp in die 19de eeu begin het, toe Charles Frederick Worth vir die eerste keer 'n etiket aan sy klere genaai het. Terwyl alle kledingstukke uit enige periode as onderwerp vir kostuumontwerp geneem kan word, kan slegs klere wat ná 1858 ontwerp is as modeontwerp beskou word.

Ontwerpers kan eksklusief mans- of vrouemodes ontwerp. Ander ontwerper skep ontwerpe vir individuele kliënte of verkoop hulle ontwerpe aan spesialiteitswinkels of hoë-modewinkelkettings. Hierdie ontwerpers skep hulle eie ontwerpe, maar verskaf ook ontwerpe wat gevestigde modeneigings volg. Mééste ontwerpers werk vir klerevervaardigers, wat ontwerpe vir mans-, vroue- en kinderdrag vir die massamark vervaardig. Ontwerpershandelsmerke wat 'n "naam" vir hulle merk het, byvoorbeeld Calvin Klein of Ralph Lauren, het gewoonlik 'n span individuele ontwerpers wat onder die bestuur van 'n ontwerpersbestuurder werk.


</doc>
<doc id="28376" url="https://af.wikipedia.org/wiki?curid=28376" title="Tielman Susato">
Tielman Susato

Tielman Susato is gebore in ongeveer 1510/15 en het rondom 1570, tydens die Renaissance gesterf. Hy was 'n musikant en komponis. Hy het in 1543 die eerste drukkery vir musiek in Antwerpen gestig.



</doc>
<doc id="28377" url="https://af.wikipedia.org/wiki?curid=28377" title="Wortelgetal">
Wortelgetal

'n Wortelgetal word gebruik om 'n Irrasionele getal presies voor te stel deur van wortels gebruik te maak. Ander maniere om irrasionale getalle voor te stel, is met skattings. 'n Akkurate desimale vorm van 'n irrasionale getal sal 'n oneindige aantal desimale plekke hê. Irrasionale getalle kan in geen vorm, behalwe met die wortelteken, akkuraat geskryf word nie.


</doc>
<doc id="28394" url="https://af.wikipedia.org/wiki?curid=28394" title="New Hampshire">
New Hampshire

New Hampshire [nuːˈhæmpʃər] is 'n deelstaat in die Nieu-Engeland-streek van die Verenigde State van Amerika en vernoem na die Suid-Engelse graafskap Hampshire. 

New Hampshire was die eerste soewereine staat op die Amerikaanse vasteland toe dit in Januarie 1776 sy onafhanklikheid van Groot-Brittanje verklaar het, asook een van die oorspronklike Dertien Kolonies wat met die Amerikaanse Onafhanklikheidsverklaring ses maande later die Verenigde State van Amerika gestig het. New Hampshire was die negende deelstaat wat die Amerikaanse Grondwet bekragtig het en ook die eerste wat sy eie grondwet afgekondig het. 

New Hampshire is tans die enigste Amerikaanse deelstaat wat nóg 'n algemene verkoopbelasting ("general sales tax, GST") nóg 'n persoonlike inkomstebelsting hef. In politieke opsig staan New Hampshire bekend vir sy voorverkiesing, die eerste in 'n reeks wat in die aanloop tot die vierjaarlikse Amerikaanse presidentsverkiesing in November gehou word.

Die staat se amptelike leuse, "Live Free or Die", verskyn ook op die nommerplate van New Hampshire, terwyl sy bynaam "The Granite State" sowel na sy steengroewe asook sy tradisie van selfgenoegsaamheid verwys.

Die staat grens aan Maine en die Atlantiese Oseaan in die ooste, Vermont in die weste en Massachusetts in die suide. In die noorde is Kanada.

New Hampshire is, nes sy buurstate Vermont en Maine, byna heeltemal wit. Die aandeel van die bevolking van New Hampshire wat wit is, staan op 94%. Dit veroorsaak probleme vir migrante, wat alleen en geïsoleer kan voel. Die homogeneïteit van die bevolking van New Hampshire skep ook uitdagings vir die arbeidekonomie, daar dit 'n struikelblok verteenwoordig vir werkgewers wat werknemers van verskillende etnisiteite en kulturele agtergronde wil aanstel. Daar is tans planne om mense van ander rasse- en etniese groepe asook jonger mense na die deelstaat te lok.


</doc>
<doc id="28402" url="https://af.wikipedia.org/wiki?curid=28402" title="Håkan Hellström">
Håkan Hellström

Håkan Hellström (uitgespreek ˈhoːkan ˈhɛlːˌstrøm) (gebore op 2 April 1974 in Västra Frölunda, Gotenburg) is 'n Sweedse musikant. hy het sy deurbraak in Swede in 2000 gemaak met sy snit "Känn Ingen Sorg För Mig Göteborg" ("Toon Geen Medely Vir My, Goteburg", letterlik "Ken Geen Sorg Vir My, Gotenburg"). In 2005 het hy sy vierde album uitgereik, genaamd "Nåt Gammalt, Nåt Nytt, Nåt Lånat, Nåt Blått" (Iets Oud, Iets Nuuts, Iets Geleend, Iets Blou), wat 'n versameling is van ou materiaal wat nooit op enige albums uitgereik is nie, 'n paar nuwe snitte, en een cover. In 2006, ná die geboorte van sy eerstelingseun, het hy aangekondig dat hy vir tyd en wyl sy toere en opnames gaan staak. Ten spyte van hierdie aankondiging speel Hellström steeds soms op konserte. Op 8 Julie 2006 het hy op 'n konsert op die Sweedse Peace & Love-fees in Borlänge gespeel, voor ongeveer 12 000 toeskouers.

Hellström was die tromspeler van die Sweedse musiekgroep Broder Daniel tussen 1988 en 1994, en het in 1997 weer aangesluit om die baskitaarspeler te wees. Hy het die groep weer in 2003 verlaat om sy totale aandag op sy sololoopbaan te fokus. Ten spyte van die feit dat sommiges meen hy buite die note sing, het hy mettertyd gewild geraak onder alle ouderdomme weens sy entoesiasme en sy interpretasies van ou gewilde gunstelinge op die verhoog.





</doc>
<doc id="28406" url="https://af.wikipedia.org/wiki?curid=28406" title="Wir sind Helden">
Wir sind Helden

Wir sind Helden (Duits, "Ons is helde") is 'n Duitse musiekgroep uit Hamburg. Dit is moeilik om die groep se genre te kategoriseer, maar die groep se styl is al telkemale vergelyk met dié van Neue Deutsche Welle. Wir sind Helden se deurbraak was in 2002 in Duitsland met hul treffer "Guten Tag" ("Goeie Dag", "Hallo"), wat #53 op die Duitse enkelslys behaal het en baie speeltyd op MTV Europa gekry het, ten spyte van die feit dat die groep nie 'n platekontrak gehad het nie. Die groep se debuutalbum "Die Reklamation" (2003) het die Duitse albumlyste op #6 binnegetreë en het uiteindelik opgeskuif tot #2. Hul gewildheid is 'n groot hupstoot gegee nadat Judith Holofernes op televisie verskyn het op die Harald Schmidt Show, wat veroorsaak het dat hul klein klubtoer onmiddellik uitverkoop het. Hul tweede album, "Von hier an blind" (2005) het die Duitse en Oostenrykse trefferlyste heelbo binnegetree, en het binne die toptien geboer vir twintig weke.

Wir sind Helden ondersteun gereeld ander groepe deur aan hulle die geleentheid te skenk om hul (Wir sind Helden se) konserte te open.

In laat-2006 het sangeres Judith Holofernes en tromspeler Pola Roy tyd afgevat om saam 'n baba te hê. Die groep het in 2007 teruggekeer met die album "Soundso" (Afrikaans: "So en So"), gepaardgaande met 'n reeks konserte regoor Duitsland.





</doc>
<doc id="28407" url="https://af.wikipedia.org/wiki?curid=28407" title="Sjogoen">
Sjogoen

Die kantoor van 'n Sjogoen staan bekend as 'n "sjogoenaat" of in Japannees . laasgenoemde beteken letterlik "'n kantoor in die tent", en het oorsponklik "die huis van 'n generaal" beteken, wat 'n "private regering" voorstel. Die tent is simbolies van die veldkommandeur maar het ook aangedui dat so 'n kantoor veronderstel was om tydelik van aard te wees.


</doc>
<doc id="28409" url="https://af.wikipedia.org/wiki?curid=28409" title="Trol">
Trol

Die term trol is 'n versamelnaam vir verskeie tipes lelike, mensagtige wesens uit die Nordiese volksdigkuns en tradisionele sprokieswêreld wat hulle wortels in die Oud-Nordiese mitologie het. Alhoewel hul voorkoms en hul eienskappe op verskillende maniere uitgebeeld word, word trolle nogtans meestal as gevaarlik en dom beskryf. Trolle woon by voorkeur in ontoeganklike plekke en natuurgebiede soos byvoorbeeld in die grotte van berge en bosse of in seegrotte.

Die oorsprong van die woord trol is onduidelik. Daar is reeds beweer dat daar 'n verbintenis met die ou Germaanse woord vir "vermorsel" of "wankel" sou bestaan, terwyl ander deskundiges aanneem dat dit 'n afgeswakte of vroulike vorm van 'n ouer woord kan wees wat nou onbekend is. "Trolle" is in Noors 'n variant van die woord "trylle" ("toor"), ongeag die verskillende uitgangspunt van die twee terme. Oorspronklik het "trolle" dus letterlik "towerkuns beoefen" beteken, of "trylling" ("towerkuns") het sy etimologiese wortels in "trolldom" (die Noorse woord vir heksery), "trollskap" en "trollmakt" ("trolmag").

In figuurlike taal verwys die term trol dikwels na 'n persoon wat onmanierlik en onbeskof teenoor iemand optree. Deesdae word die term "trol" of "internet-trol" veral in Engels gebruik om na iemand te verwys wat byvoorbeeld 'n diskussieforum met sy beledigende of haatlike bydraes probeer steur.


</doc>
<doc id="28411" url="https://af.wikipedia.org/wiki?curid=28411" title="Samoerai">
Samoerai

Die was die adellike krygstand in voorindustriële Japan. Die krygstand het Japannese geskiedenis vir byna 700 jaar van 1185 tot 1867 oorheers. Onder die Tokugawa regime (1600-1867), was die samoerais die hoogste van die vier stande in die Japanse samelewing. Hulle was die enigste mense wat toegelaat is om swaarde te dra. Die lang Tokugawa-vrede het egter beteken dat hulle meestal as burokate in die administrasie gewerk het.


</doc>
<doc id="28414" url="https://af.wikipedia.org/wiki?curid=28414" title="Resessie">
Resessie

'n Resessie (afswaai-, inkrimpingsfase) verwys na die konjunktuurfase waartydens ekonomiese stagnasie of selfs afswaai (agteruitgang) voorkom. Daar word allerweë aanvaar dat indien 'n ekonomie (soos gemeet in die Bruto Binnelandse Produk) vir twee opeenvolgende kwartale geen groei toon nie dat 'n resessie besig is om plaas te vind. Resessies kan gekenmerk word deur dalende pryse (deflasie), of andersins deur skerp stygende pryse (inflasie) gedurende 'n proses wat as stagflasie bekend staan. 'n Langdurige resessie staan bekend as 'n ekonomiese depressie. 'n Vernietigende ekonomiese ineenstorting (in wese 'n ernstige depressie wat soms gepaard gaan met hiperinflasie) kan soms ook voorkom. 'n Bekende joernalis, Sidney J. Harris het die volgende beroemde woorde oor die onderskeid tussen die begrippe geuiter:

""'n Resessie is wanneer jou buurman sy werk verloor; 'n depressie is wanneer jý jou werk verloor.""

Markgerigte enkonomieë word deur ekonomiese siklusse gekenmerk. 'n Resessie (afname in ekonomiese aktiwiteit) is egter nie noodwendig altyd die gevolg nie. Daar word dikwels 'n debat gevoer, dikwels ideologies van aard, of 'n regering se ingryping die siklus gladder kan laat verloop (sien Keynesianisme), dit vererger (sien Ware Konjunktuurteorie) of dit selfs veroorsaak (sien Monetarisme). 


</doc>
<doc id="28415" url="https://af.wikipedia.org/wiki?curid=28415" title="Dmitri Medwedef">
Dmitri Medwedef

Dmitri Anatoljewitsj Medwedef (Russies: ; geb. 14 September 1965) is ’n politikus van Rusland. Hy is op 7 Mei 2008 as president beëdig nadat hy die verkiesing van 2 Maart 2008 met sowat 70% van die stemme gewen het. 

Nadat Wladimir Poetin die Russiese presidentsverkiesing van 4 Maart 2012 gewen het, is Medwedef aangewys as die volgende premier, ’n amp wat Poetin die afgelope vier jaar beklee het.

Medwedef is op 14 September 1965 gebore in Leningrad, tans Sint Petersburg. Hy was voorheen eerste adjunkpremier saam met Sergei Iwanof. Hy is getroud en het ’n seun, Ilja.

Medwedef behaal sy regsgraad in 1987 aan die Staatsuniversiteit van Sint Petersburg en in 1990 sy doktorsgraad in privaatreg. Van Junie 1991 tot Junie 1996 is hy ’n regsadviseur van die burgemeester van Sint Petersburg. Tegelykertyd is hy van 1991 tot 1999 dosent aan sy alma mater. In 1999 stel Wladimir Poetin hom aan as adjunkdirekteur van die presidentstaf. In 2000 word hy benoem tot president van die bestuursraad van Gazprom. Van 2000 tot 2001 is hy voorsitter van Gazprom. In Oktober 2003 vervang hy Aleksandr Wolosjin as presidensiële stafhoof.

Op 15 November 2005 stel Poetin hom aan as eerste adjunkpremier. 

Dimitri Medwedef word beskou as ’n gematigde liberale pragmatikus, ’n goeie administrateur en hy was nog altyd lojaal aan Poetin. 

Ná sy aanstelling as eerste adjunkpremier het talle politieke waarnemers voorspel dat hy benoem sal word as Poetin se opvolger vir die 2008-presidentsverkiesing. Poetin het hom dan ook op 10 Desember 2007 aangewys as die kandidaat wat hy steun. Op 17 Desember van daardie jaar is hy op die pro-Kremlin-party Verenigde Rusland se kongres amptelik benoem as hul kandidaat vir die verkiesing. Op 3 Maart 2008, terwyl die stemme getel is, het dit gou duidelik geword dat hy die verkiesing loshande gewen het. Sy naaste teenstander was die leier van die Kommunistiese Party, Gennadi Zioeganof, met 17,77% van die stemme, gevolg deur die Liberaal-Demokratiese Party se Wladimir Zjirinofski met 9,37% en die Demokratiese Party se Andrei Bogdanof met 1,29%. Die kiespersentasie was 69,5%.

Volgens meningspeilings vooraf het baie kiesers Medwedef gesteun omdat hy Poetin se keuse as opvolger was. In sy eerste toespraak ná sy benoeming het Medwedef gesê as hy president word, sal hy Poetin as eerste premier aanstel. Al kon Poetin nie vir ’n derde termyn verkies word as president nie, kan ’n premierskap hom in staat stel om nog lank die toon aan te gee in die Russiese politiek. (Hy kan dan ook later weer as president verkies word.) Sommige kenners meen Medwedef het daarmee erken dat hy slegs ’n skynhoof sal wees en dat die ware mag in Poetin se hande sal lê.

Terwyl die stemme getel is, het Poetin en Medwedef saam van die Kremlin na Rooiplein gestap, waar Medwedef aan ’n opgewonde skare gesê het: "Saam kan ons voortgaan op die pad wat pres. Poetin begin het. Saam sal ons wen. Hoera!"

Hy het ook gesê hy sal sy eie kop volg, ook in buitelandse beleid, ondanks sy voorneme om Poetin as eerste premier aan te stel. Die mag lê by die president en so sal dit bly, het hy bygevoeg. 

Op die kongres van Verenigde Rusland op 24 September 2011 in Moskou het Medwedef voorgestel dat Poetin, sy voormalige mentor, in die presidentsverkiesing van 4 Maart 2012 staan, en Poetin het die aanbod aanvaar. Poetin het dadelik voorgestel dat Medwedef Verenigde Rusland se kandidaat vir die amp van eerste minister moet wees.

In die verkiesing het Poetin met 63,6 persent van die stemme gewen. Hy is daarmee verkies vir die nuwe, verlengde termyn van ses jaar. 

Dmitri Medwedef en sy vrou, Swetlana Wladimirowna Medwedewa, gebore Linnik, is van keins af vriende en sy was ook sy skoolliefde. Hulle is getroud ’n paar jaar nadat hulle hul hoërskoolloopbaan in 1982 voltooi het. Hul seun, Ilja, is in 1996 gebore. Medwedef is die skrywer en medeskrywer van verskeie regsboeke.



</doc>
<doc id="28451" url="https://af.wikipedia.org/wiki?curid=28451" title="Kimi ga Yo">
Kimi ga Yo

, baie keer vertaal as "Mag u heerskappy vir altyd hou" is Japan se Volkslied. Die lirieke is gegrond op 'n Waka-gedig wat in die Heian-tydperk geskryf is wat gesing word volgens 'n wysie wat later in die Meiji Era gekomponeer is. Die musiek vir die huidige wyse is in 1880 onder toesig van Hiromori Hayashi, 'n tradisionele hofmusikant van die Kesierlike Huihoudingagentskap, gekomponeer, met addisionele toonsetting deur die Duitse musikant Franz von Eckert. Dit het 'n wysie wat elf-jaar te vore gekomponeer deur John William Fenton, wat in 1869 as 'n instrukteur vir die Britse militêre orkes in Jokohama gewerk het, vervang.

Hoewel "Kimi ga Yo" lank reeds Japan se "de facto" volkslied is, is dit eers in 1999 wetlik as sodanig erken. In 2003 is opdrag aan skole in Tokio gegee vir die hou van graduasie plegtighede wat bepaal hoe die vlag vertoon moet word en wat vereis dat alle onderwysers wat by die plegtigehede teenwoordig is die volkslied staande moet sing. Die stappe het sedertdien onder skerp kritiek en protes deurgeloop as gevolg van Japan se militêre verlede, assosiasies met die Keiser en Japan se rampspoedige deelname aan die Tweede Wêreldoorlog.

In moderne Japannees beteken ""kimi"" "my geliefde" of "jy." Toe die gedig egter in die Heian era geskryf is, en tot die vroeë 20ste eeu, het "kimi" "heer" of "dame" beteken Prins Genji, die protagonis van die Verhaal van Genji word : die Glinsterende Prins genoem. Nog 'n voorbeeld, uit die laat 16de to vroeë 17de eeu, is Toyotomi Hideyoshi se "concubine", , of Dame Yodo. Op 29 Junie 1999 het Keizo Obuchi, die ontslape Japannese Eerste Minister die amptelike definisie van ""Kimi"" en ""Kimi-ga-yo"" amptelik as volg gedefinieer as deel van die beraadslaging oor die Wet aangaande die Vlag en Volkslied.
"Kimi" dui die Keiser aan wat die simbool van die staat en van die eenheid van die volk is en wie se posisie bepaal word uit die konsensus wil van die Japannese burgers, in wie soewereiniteit gesetel is. An, "Yo" "van" "Kimi"(Kimi-ga-Yo) dui ons staat, Japan, aan wat die Keiser gekroon het as 'n sibmbool van die Staat en van die eenheid van die volk deur die konsensus wil van die Japannese burgers. En dit is billik om aan te neem dat die lirieke van "Kimi ga Yo" verwys na die wens vir blywende vooruitgang en vrede van so 'n land van ons.
Dit is nie bekend wie die lirieke van die volkslied geskryf het nie. Die lierieke kom in twee bloemlesings van Japannese 31-lettergrepige waka voor, naamlik die 10de eeuse Kokin wakashu en die 11de eeuse Wakan roeishu. Die gedig is reeds lank terug opgesê om belengrike gebeure te herdenk. Die woorde is baie keer getoonset met melodië wat tipies was van singstyle soos "yokyoku" (gesingde dele van Noh optredes), "kouta" (populêre liedere met "shamisen" begeleiding), "joruri" (dramatiese verhalnde dreunsang met "shamisen" begeleiding), "saireika" (feesliedere), en biwauta (liedere met biwa begeleiding). Die woorde is ook in sprokiesverhale en ander stories gebruik.

In 1869, aan die begin van die Meiji Era, het John William Fenton, 'n besoekende Ierse militêre orkes leier, besef dat Japan steeds geen nasionale volkslied vir Japan was nie. Hy het Kaptein Iwao Oyama, 'n offisier van die Satsuma Clan, oortuig dat as Japan 'n moderne nasiestaat wou word die land 'n nasionale volkslied benodig het. Iwao het die 10de eeuse gedig vir die liereiek gekies. Die ooreenkoms wat die lireiek met die Britse nasionale volkslied, "God save the Queen", vertoon het blykbaar 'n rol gespeel in die keuse. Iwao het Fenton versoek om die gedig te toonset en die volkslied is in 1870 voor die Keiser opgevoer. Fenton het slegs drie weke gehad om die musiek te komponeer en 'n paar dae om vir die optered voor die Keiser te oefen. Hierdie eerste weergawe van "Kimi ga Yo" se musiek is later laat vaar aangesien die musiek nie die nodige gewydheid gehad het nie. Die weergawe word egter steeds jaarliks by die Myoukoji Hieligdom in Jokohama opegvoer waar Fenton as militêre orkesleier gestasioneer was.

In 1880 het die Kesierlike Huishoudingagentskap 'n nuwe melodie gekomponeer deur Yoshiisa Oku en Akimori Hayashi aangeneem. Akimori was een van Fenton se leerlinge. Die Duitse musikant Franz von Eckert het westerse styl harmonie op die wysie teogepas. Dié tweede weergawe van "Kimi ga Yo" is ook die huidige weergawe wat tot vandag toe gebruik word. Teen 1893 is Kimi ga Yo in opensbare skoolsermonies gebruik onder die aanmoediging van die Ministerie van Onderwys.



</doc>
<doc id="28455" url="https://af.wikipedia.org/wiki?curid=28455" title="Sint Petersburg">
Sint Petersburg

Sint Petersburg (Russies: Санкт-Петербург) is ’n federale stad van Rusland. Dis geleë in die Noordwestelike Federale Distrik aan die Newarivier oos van die Golf van Finland. Die stad se vorige name was Petrograd (Russies: Петроград) en Leningrad (Russies: Ленинград).

Sint Petersburg is op 27 Mei 1703 gestig deur Pieter die Grote van die Russiese Ryk en was langer as tweehonderd jaar (1712-1728, 1732-1918) die land se hoofstad. Dit is naas Moskou die grootste stad in Rusland en naas die Russiese hoofstad, Londen en Parys die grootste stad in Europa. Dis een van Europa se vernaamste wetenskap-, kultuur- en nywerheidsentrums en ’n belangrike hawe aan die Baltiese See. 

Die "Venesië van die Noorde", soos Sint Petersburg vanweë sy talle kanale en meer as 400 brûe dikwels genoem word, was die resultaat van 'n grootskaalse stedelike bouprojek wat in 1703 onder tsaar Pieter die Grote begin is en slegs danksy die grootskaalse gebruik van dwangarbeiders - waaronder Russiese soldate, Sweedse en Ottomaanse krygsgevangenes - en Finse en Estniese werkers verwesenlik kon word. Hierdie mense het in minder as twintig jaar 'n stad voltooi wat, volgens die ontwerp van die Franse argitek Alexandre Leblond, 'n onherbergsame kusgebied in 'n eersterangse Europese metropool met paleise, kerke en kloosters asook tweeverdiepingwoonhuise omgeskep het. 

Tsaar Pieter die Grote se visie was om vir Rusland, 'n uitgestrekte, maar agtergeblewe ryk 'n "venster na die weste" te open om sy land toeganklik te maak vir die ontwikkelde Europa se ambagte, kuns en beskawing. As timmerman in Amsterdam het hy self onder die indruk van 'n moderne stad gestaan wat as voorbeeld vir sy nuwe hoofstad sou dien - 'n metropool met seehawe, kanale en brûe.

Sint Petersburg se pragstraat, die Nefskij-prospekt met sy indrukwekkende Jugendstilfasades, die Russiese Museum en die Grand Hotel Europa, ding mee met Parys se Champs-Élysées en die Kurfürstendamm in Berlyn - en vir die digter Nikolai Gogol was hierdie laan die grootste aantreklikheid in Rusland se Oosseemetropool.

Sint Petersburg se argitektoniese erfenis verenig 'n verskeidenheid uiteenlopende boustyle soos barok-, rokoko- en suiwer neoklassieke boustyle met geboue soos die Admiraliteits-, Winter- en Marmerpaleis en die Hermitage. So is die historiese middestad tot Unesco-wêrelderfenisgebied verklaar.

Sint Petersburg was in die laat 19de en vroeë 20ste eeu, 'n dinamiese periode van ontwikkeling in die Russiese Ryk, die spilpunt van Russiese kapitalisme en globalisering, waar sosiale klasse gevorm en maatskaplike mobiliteit begin het, die bakermat van nuwe strominge in literatuur, argitektuur, musiek en skilderkuns, van Russiese massakultuur en van 'n lewendige burgerlike samelewing - prosesse wat van die stad omstreeks 1900 een van die sentra van Europese modernisme gemaak het en eers deur die Russiese Oktoberrewolusie in 1917, waarin die stad 'n sleutelrol gespeel het, skielik tot stilstand gedwing is. 

Pieter die Grote het Sint Petersburg op 27 Mei 1703 gestig nadat hy die grondgebied van Swede verower het. Hy het dit beskou as sy "venster op die Weste".

Die weer, geografie en haglike omstandighede het hul tol geëis met die bou van die stad. Duisende dwangarbeiders is jaarliks na die gebied vervoer, dikwels onder bewaking en selfs vasgeketting om ontsnapping te voorkom. Baie het egter ontsnap en talle ander is aan siektes en weens blootstelling aan die elemente dood. Die dodetal tydens die boutydperk van 18 jaar word op tot 100 000 geskat.

In 1712 het Pieter Sint Petersburg sy nuwe hoofstad gemaak. Die stad het veral floreer onder die bewind van twee van die magtigste vroue in die Russiese geskiedenis – Pieter se dogter keiserin Elisabeth (1740-1762) en keiserin Katharina die Grote (1762-1796). Talle paleise en ander indrukwekkende geboue is in hul tyd laat bou.

In die Tweede Wêreldoorlog is die stad byna 900 dae lank deur Duitse troepe onder bevel van generaal-veldmaarskalk Wilhelm Ritter beleër. Tydens die beleg van Leningrad tussen 8 September 1941 en 27 Januarie 1944 het die Duitse Weermag op bevel van Adolf Hitler geen poging aangewend om die stad in te neem nie, maar dit van die res van die land afgesny. In die koudste wintermaande kon kosvoorraad oor die bevrore Ladogameer ingesmokkel word, maar die res van die tyd was daar ’n groot hongersnood, en tot 'n miljoen mense is na raming in hierdie tyd dood.

Op 23 September 1941 het die Opperkommando van die Duitse Weermag 'n geheime bevel ontvang: "„Der Führer ist entschlossen, die Stadt Petersburg vom Erdboden verschwinden zu lassen. Es besteht nach der Niederwerfung Sowjetrusslands keinerlei Interesse am Fortbestand dieser Großsiedlung.“" ("Die "Führer" is vasbeslote om die stad Petersburg van die aardbodem te verdelg. Ná die oorwinning oor Sowjetrusland is daar geen behoefte meer om hierdie groot nedersetting te laat voortbestaan nie.")

Vanaf die lente van 1942 was die NS-bewind van plan om die historiese gewes Ingermanland, waarvan Leningrad deel uitgemaak het, volgens die "Generalplan Ost" te annekseer en Duitse setlaars in die gebied te vestig. Hierdie plan sou op die volksmoord aan sowat drie miljoen inwoners van Leningrad uitgeloop het vir wie by hierdie "Neuordnung des Ostraums" ("Herordening van gebiede in die Ooste") geen plek meer was nie. Vir sy heldhaftige verdediging het die stad later die eretitel Heldestad van die Sowjetunie gekry.

Vandag is Sint Petersburg met sy argitektuur uit die agttiende en negentiende eeu, sy talle kanale, lang reguit strate, tuine, parke en paleise ’n groot trekpleister vir toeriste. Daar is ook talle nywerhede, onder meer staal, chemie en masjienbou. Dis die setel van die Russiese Akademie vir Wetenskappe en het drie universiteite en ’n konservatorium. Daar is sowat 120 museums, waaronder die enorme Hermitage, en 18 teaters, waaronder die Marinskiteater. Sedert 1955 is daar ook ’n moltreinstelsel.

Wladimir Lenin het in 1918 die hoofstad teruggeskuif na Moskou. Dit sou eers net tydelik wees, maar Moskou is vandag steeds die hoofstad van Rusland.

Pieter die Grote het die stad genoem na sy beskermheilige, die apostel Petrus. Die naam was aanvanklik die Nederlandse Sankt-Pieterburch, maar is kort na die stad se stigting in die Duitse Sankt-Peterburg verander. Ná die uitbreek van die Eerste Wêreldoorlog is die stad herdoop tot die Russiese Petrograd en ná Wladimir Lenin se dood tot Leningrad. Ná die verbrokkeling van die Sowjetunie het die stad op 6 September 1991 weer sy ou naam teruggekry. Die distrik is egter steeds bekend as die Leningrad-oblast.


Video

Fotogalerye

Kaarte

Boukuns

Algemene inligting


</doc>
<doc id="28463" url="https://af.wikipedia.org/wiki?curid=28463" title="Vlag van Japan">
Vlag van Japan

Die nasionale vlag van Japan is op 27 Februarie 1870 in gebruik geneem met klein wysigings wat op 13 Augustus 1999 aanvaar is. Die vlag vertoon ’n wit agtergrond met ’n groot rooi skyf in die middel. Die vlag se amptelike naam in Japannees is maar die vlag is beter bekend as .

Die "Nisshōki" is aangewys as die nasionale vlag in die Wet op die Nasionale Vlag en Volkslied wat gepromulgeer is en op 13 Augustus 1999 in werking getree het. Hoewel geen vroeëre wetgewing ’n nasionale vlag gespesifiseer het nie was die “sonskyf” reeds die "de facto" nasionale vlag van Japan. Twee proklamasies wat in 1870 deur die Daijō-kan, die regerende liggaam van die vroeë Meijiperiode, uitgevaardig is het elk voorsiening gemaak vir die ontwerp van ’n nasionale vlag. ’n Sonskyfvlag is onder proklamasie 57 van Meiji 3 (uitgevaardig op 27 Februarie 1870) aanvaar as die nasionale vlag vir handelskepe en as die nasionale vlag wat deur die vloot gebruik is onder proklamasie 651 van Meiji 3 (uitgevaardig op 27 Oktober 1870). Gebruik van die "Hinomaru" is ernstig beperk gedurende die vroeë jare van die besetting van Japan na die Tweede Wêreldoorlog; hierdie beperkinge is later verslap.

Die son speel ’n belangrike rol in die Japannese mitologie en geloof waar dit vertel word dat die keiser ’n direkte afstammeling van die songodin Amaterasu is en dat die legitimiteit van die Japannese keisershuis gerus het op die goddelike aanstelling en afstamming van die hoof-godheid van die oorheersende Sjintoïsme. Die naam van die land asook die ontwerp van die vlag weerspieël hierdie sentrale belangrikheid van die son. Die antieke geskiedenis (Shoku Nihongi) voer aan dat Keiser Monmu in 701 ’n vlag gebruik het wat die son voorgestel het; dit is die eerste opgetekende gebruik van ’n vlag in Japan met ’n sonmotief. Die oudste bestaande vlag word bewaar in die Unpō-ji-tempel in Kōshū, Yamanashi wat dateer uit voor die 16de eeu, en ’n antieke legende wil dit hê dat die vlag deur Keiser Go Reizei in die 11de eeu aan die tempel gegee is.

Openbare persepsie oor die nasionale vlag wissel. Vir sommige Japanners stel die vlag Japan voor en dit kan nie vervang word nie. Westerse en Japannese bronne beweer dat die vlag geskiedkundig ’n kragtige en blywende simbool van Japan was. Sedert die einde van die Tweede Wêreldoorlog (die Pasifiese Oorlog), is die gebruik van die vlag en die nasionale volkslied "Kimigayo" ’n omstrede onderwerp vir Japan se openbare skole. Geskille oor die gebruik daarvan het gelei tot protesoptogte en regsgedinge. Die vlag word nie gereeld in Japan vertoon nie weens die vlag se verbintenis met ultranasionalisme. Vir Okinawaers verteenwoordig die vlag die gebeure van die Tweede Wêreldoorlog en die gevolglike militêre teenwoordigheid van die Verenigde State. Vir sommige lande wat deur Japan beset is, is die vlag ’n simbool van aggressie en imperialisme. Die "Hinomaru" is gebruik as werktuig teen geokkupeerde nasies vir intimidasiedoeleindes, om Japan se oorheersing te handhaaf en onderwerping. Verskeie militêre baniere van Japan is op die "Hinomaru" gebaseer, insluitend die bestraalde Vlootvaandel. Die "Hinomaru" dien ook as sjabloon vir ander Japannese vlae in openbare en privaatgebruik.

Die presiese oorsprong van die "Hinomaru" is onbekend maar dit blyk dat die opkomende son reeds so vroeg as die 7de eeu simboliese betekenis gehad het (die Japannese argipel is oos van die Asiese vasteland en dus waar die son “opkom”). In 607 is ’n amptelike korrespondensie wat begin is met “van die keiser van die opkomende son” na Keiser Yang van Sui van China gestuur. Daar word dikwels na Japan as die “land van die opkomende son” verwys. In die 12de-eeuse werk "Heike Monogatari" is geskryf hoe verskillende samoerai sketse van die son op hul waaiers vertoon het. Een verbandhoudende legende word aan die Boeddhistiese priester Nichiren toegeskryf. Nichiren het kwansuis gedurende ’n 13de-eeuse Mongoolse inval in Japan ’n sonbanier aan die sjogoen gegee om na die slagveld te vat. Die son is ook nou verwant aan die Japannese Keiserhuis omdat die keiserlike troon neergedaal het van die songodin Amaterasu.

Een van Japan se oudste vlae word bewaar in die Unpō-ji-tempel in die Yamanashi Prefektuur. Volgens oorlewering is dit deur Keiser Go-Reizei aan Minamoto no Yoshimitsu gegee en is dit vir die afgelope 1000 jaar as familieskat deur die Takeda-familiestam hanteer en dit dateer uit ten minste voor die 16de eeu.

Die vroegste aangetekende vlae in Japan dateer uit die tydperk van unifikasie in die laat-16de-eeu. Die vlae het aan elke "daimyō" behoort en is hoofsaaklik op die slagveld gebruik. Die meeste vlae was lang baniere waarop die "mon" (familiewapen) van die Daimyō-opperheer aangebring is. Lede van dieselfde familie het verskillende oorlogsvlae gebruik. Die vlae het identifikasiedoeleindes gehad en is deur soldate op hul rûe en perde vertoon. Generaals het ook hul eie vlae gehad wat verskil het van dié van die soldate in die opsig dat hulle vierkantig was.

In 1854, gedurende die Tokugawa-sjogoenaat, is Japannese skepe beveel om die "Hinomaru" te vertoon om hulself te onderskei van buitelandse skepe. Voor dié tyd is verskillende tipes van die "Hinomaru"-vlag gebruik op skepe wat met Amerika en Rusland handel gedryf het. In 1870 is die "Hinomaru" as die vlag van Japan verorden en van 1870 tot 1885 was dit die wettige nasionale vlag van Japan (dit was die eerste nasionale vlag van Japan).

Hoewel die idee van nasionale simbole ’n vreemde konsep vir die Japannese was, het die Meiji-regering dit benodig om met die buitewêreld te kommunikeer. Dit het veral belangrik geword na die aanlanding van Kommodoor Matthew Perry van die Verenigde State in Yokohamabaai Die implementerings van die Meiji-regering het nog meer identifikasies aan Japan gegee, insluitend die "Kimigayo" en die keiserlike seël. In 1885 is alle vorige wette wat nie in die Amptelike Gaset van Japan gepubliseer is nie, afgeskaf. As gevolg van hierdie beslissing deur die nuwe Japannese kabinet, was die "Hinomaru" die "de facto" nasionale vlag aangesien geen wet in plek was na die Meiji-Herstelling nie.

Die gebruik van die nasionale vlag het toegeneem na gelang van Japan se versugting om ’n ryk te ontwikkel en die "Hinomaru" is gebruik op vieringe na oorwinnings in die Eerste Chinees-Japannese en Russies-Japannese Oorloë. Die vlag is ook gebruik in oorloë deur die land. In 1934 het ’n Japannese propagandafilm buitelandse nasionale vlae as onvolledig of gebrekkig in hul ontwerpe voorgestel terwyl die Japannese vlag perfek in alle opsigte was. In 1937 het ’n groep meisies van die Hiroshima-prefektuur solidariteit met Japannese soldate wat in China diens gedoen het gedurende die Tweede Chinees-Japannese Oorlog, getoon deur “vlagmaaltye” te eet wat bestaan het uit umeboshi en rys. Die "Hinomaru bentō" het tot die 1940’s die grootste simbool van Japan se oorlogsmobilisering en solidariteit met haar soldate geword.

Japan se vroeë oorwinnings in die Chinees-Japannese Oorlog het tot gevolg gehad dat die "Hinomaru" in die vieringe daarvan gebruik word. Talle Japannese het dit in parades vertoon.

Handboeke gedurende hierdie periode het ook die "Hinomaru" met verskeie slagspreuke opgehad wat toewyding aan die Keiser en die land verkondig het. Aan Japannese kinders is die deur van patriotisme geleer. Uitdrukkings van patriotisme soos vlagvertoon en daaglikse verering van die Keiser was deel daarvan om ’n “goeie Japannees” te wees.

Die vlag was ’n werktuig van Japannese imperialisme in die besette Suidoos-Asiese areas gedurende die Tweede Wêreldoorlog: mense moes die vlag vertoon en skoolkinders het soggens tydens vlagparades "Kimigayo" gesing. Gebruik van plaaslike vlae is vir sommige areas toegestaan soos in die Filippyne, Indonesië en Mantsjoekwo. In Korea, wat deel van die Japannese Keiserryk uitgemaak het, is die "Hinomaru" en ander simbole gebruik om te verklaar dat die Koreaners onderdane van die ryk was.

Vir die Japannese was die "Hinomaru" die “Opkomende Son-vlag wat lig sou gee aan die ganse donker wêreld.” Vir Westerlinge was dit een van die Japannese weermag se kragtigste simbole.

Die "Hinomaru" was die "de facto" vlag vir die verloop van die Tweede Wêreldoorlog en die tydperk van besetting. Gedurende die besetting van Japan na die Tweede Wêreldoorlog moes toestemming van die Opperbevelhebber van die Geallieerde Magte verkry word om die "Hinomaru" te vertoon. Bronne verskil oor die mate waarin die gebruik van die "Hinomaru" beperk is; sommiges gebruik die term “verbied”; maar hoewel die oorspronklike beperkinge swaar was, is gebruik van die vlag nooit regstreeks verbied nie.

Na die Tweede Wêreldoorlog is ’n vaandel van die Amerikaanse Vlootskeepsbeheerowerheid vir Japannese Handelskepe deur burgerlike Japannese skepe gebruik. Die vaandel, ’n gewysigde weergawe van die “E”-seinvlag, is van September 1945 gebruik tot aan die einde van die Amerikaanse besetting van Japan. Amerikaanse skepe wat in Japannese waters gevaar het, het ’n gewysigde “O”-seinvlag as hul vaandel gebruik.

Op 2 Mei 1947 het Generaal Douglas MacArthur die verbod op die vertoon van die "Hinomaru" op die terrein van die Nasionale Diet-gebou, die Keiserlike Paleis, die woning van die Eerste Minister en die Hooggeregshofgebou gelig met die bekragtiging van die nuwe Japannese Grondwet. Die beperkinge is in 1948 verder verslap en mense is toegelaat om die vlag op nasionale vakansiedae die vlag by hul huise te vertoon. In Januarie 1949 is die beperkinge totaal afgeskaf en enigiemand kon sonder toestemming die "Hinomaru" enige plek vertoon. Die gevolg was dat burgers tot in die vroeë 1950’s aangemoedig is om die "Hinomaru" te vertoon.

Sedert die Tweede Wêreldoorlog is Japan se vlag gekritiseer weens sy verbintenis met die land se militaristiese verlede. Soortgelyke besware is ook geopper oor die "Kimigayo". Die gevoelens oor die "Hinomaru" en die "Kimigayo" het ’n algemene verskuiwing van ’n patriotiese gevoel oor “Dai Nippon” – Groot Japan – na die pasifistiese en anti-militêre “Nihon”. As gevolg van hierdie ideologiese verskuiwing is die vlag na afloop van die oorlog in ’n mindere mate gebruik selfs al is die beperkinge in 1949 opgehef.

Soos Japan haarself diplomaties begin hervestig het, is die "Hinomaru" oorsee gebruik as politieke wapen. Tydens ’n besoek deur Keiser Hirohito en Keiserin Kōjun aan Nederland, is die "Hinomaru" verbrand deur Nederlandse burgers wat daarop aangedring het dat die twee na Japan teruggestuur word of dat Japan voor die hof gedaag word vir die dood van Nederlandse krygsgevangenes gedurende die Tweede Wêreldoorlog. In Japan was die "Hinomaru" nie eens gebruik in proteste teen die onderhandelinge vir ’n nuwe Status van Magte-akkoord tussen Amerika en Japan nie. ’n Rooi vlag is algemeen gebruik deur vakbonde en ander opstandelinge.

’n Probleem met die "Hinomaru" en die nasionale lied is weer geopper toe Tokio die Olimpiese Somerspele 1964 aangebied het. Voor die Olimpiese Spele is die grootte van die skyf verander, deels omdat gevoel is dat dit nie treffend was wanneer dit saam met ander nasionale vlae vertoon is nie. Tadamasa Fukiura, ’n kleurkundige het voorgestel om die skyf op twee derdes van die vlag se lengte te plaas. Fukiura het ook die vlag se kleure vir die 1964 asook vir die Olimpiese Winterspele 1998 in Nagano, gekies.

In 1989 het die afsterwe van Keiser Hirohito morele probleme met nasionale vlag weer geopper. Konserwatiewes het gevoel dat indien die vlag tydens seremonies gebruik kan word sonder om ou wonde oop te maak, hulle ’n kans het om die "Hinomaru" as die nasionale vlag voor te stel sonder om aangevat te word oor die betekenis van die vlag. Gedurende ’n amptelike sesdaagse routydperk is vlae dwarsoor Japan halfstok gehang van ’n swart gors voorsien. Ten spyte van betogers wat die "Hinomaru" gevandaliseer het op die dag van die Keiser se begrafnis, het die reg van skole om sonder voorbehoud die "Hinomaru" halfstok te hang, sukses aan die konserwatiewes verleen.

Die "Wet op die Nasionale Vlag en Volkslied" is in 1999 gepromulgeer en het die "Hinomaru" en die "Kimigayo" as Japan se nasionale simbole aangewys. Die deurvoering van die wet het voortgespruit uit die selfmoord van die hoof van Hoërskool Sera (Ishikawa Toshihiro) in Hiroshima wat nie daarin kon slaag om ’n dispuut oor die gebruik van die "Hinomaru" en die "Kimigayo" tussen onderwysers en die skool se beheerliggaam op te los nie. Die wet is een van die mees kontroversiële wette wat deur die Japannese Nasionale Vergadering deurgevoer is sedert die “Wet op Samewerking met die Verenigde Nasies Vredes- en ander operasies”, ook bekend as die “Internasionale Vredesamewerkingswet” van 1992.

Keizō Obuchi van die Liberale Demokratiese Party (LDP) en Eerste Minister van Japan het in 2000 die besluit geneem om wetgewing te ontwerp wat die "Hinomaru" en "Kimigayo" as amptelike simbole van Japan vestig. Die Sekretaris-generaal van die Kabinet, Hiromu Nonaka, wou die wetgewing gereed hê vir die 10de herdenking van Keiser Akihito se inhuldiging. Dit is nie die eerste keer dat wetgewing oorweeg is vir die amptelike vestiging van albei simbole nie. In 1974, teen die agtergrond van die teruggawe van Okinawa aan Japan in 1972 en die oliekrisis van 1973, het Eerste Minister Tanaka Kakuei voorgestel dat wetgewing opgestel word wat albei simbole in Japan veranker. Hiermee saam is skole aangesê om die "Kimigayo" aan leerlinge te leer, dat vlagparades elke oggend gehou word en dat ’n morele kurrikulum wat gebaseer was op sekere elemente van die Keiserlike Onderwysedik wat in 1890 deur Keiser Meiji verklaar is. Kakuei was nie suksesvol in sy pogings om die wetgewing deurgevoer te kry nie.

Die LDP en die Komeito het die wetsontwerp gesteun terwyl die Sosiale Demokratiese Party en die Kommunistiese Party die teengestaan het weens die verband wat die simbole met die oorlogstydperk gehad het. Die Kommunistiese Party het die wetsontwerp ook teengestaan omdat die publiek nie ’n sê daarin gehad het nie. Intussen kon die Demokratiese Party van Japan (DPJ) nie konsensus oor die saak bereik nie. Die president van die DPJ, Naoto Kan, het gesê dat die DPJ die wetsontwerp moet steun omdat die party reeds die simbole as dié van Japan aanvaar het. Die adjunk-sekretaris-generaal en toekomstige Eerste Minister, Yukio Hatoyama, was van mening dat die wetsontwerp verdere verdeling in gemeenskappe en skole sou veroorsaak. Hatoyama het egter die wetsontwerp gesteun terwyl Kan daarteen gestem het.

Voor die stemming is gevra dat die wetsontwerpe in die Diet geskei word. Prof. Norihiro Kato van die Waseda-universiteit het gesê dat die "Kimigayo" ’n ingewikkelder kwessie as die "Hinomaru" is. Pogings deur die DPJ en ander partye gedurende die stemming om slegs die "Hinomaru" as nasionale vlag te aanvaar is in die Diet verwerp. Die Huis van Verteenwoordigers het die wetsontwerp op 22 Julie 1999 deurgevoer met 403 stemme teen 86. Die wetgewing is op 28 Julie na die Huis van Raadslede gestuur en op 9 Augustus finaal deurgevoer. Op 13 Augustus is die wet gepromulgeer.

Op 8 Augustus 2009 is ’n foto geneem by ’n DPJ-byeenkoms met die oog op die verkiesing van die Huis van Verteenwoordigers, waarop ’n banier van die plafon gehang het. Die banier het bestaan uit twee "Hinomaru"-vlae wat opgeknip is en aanmekaar gestik is om die vorm van die DJP se logo aan te neem. Dit het die LDP en die Taro Aso, die Eerste Minister kwaad gemaak en hy het gesê dat dit ’n onvergeeflike daad is. In reaksie hierop het Yukio Hatoyama, president van die DPJ (wat ten gunste van die Wet op die Nasionale Vlag en Volkslied gestem het) gesê dat die banier nie die "Hinomaru" is nie en dat dit ook nie so beskou behoort te word nie.

Proklamasie 57 van die Eerste Minister wat in 1870 deurgevoer is, het twee bepalings in verband met die nasionale vlag bevat. Die eerste bepaling het gespesifiseer wie die vlag mag vertoon, en hoe; die tweede het gespesifiseer hoe die vlag gemaak is. Die verhouding was 7:10. Die rooi skyf, verteenwoordigend van die son, is bereken op drie vyfdes van die totale grootte van die breedte. Die wet het bepaal dat die skyf in die middel moes wees maar dit is dikwels een honderdste na die vlagpaalkant verplaas. Op 3 Oktober van dieselfde jaar is regulasies oor die ontwerp van die handelsvaandel en ander vlootvlae deurgevoer. Vir die handelsvlag was die verhouding 2:3. Die grootte van die skyf het dieselfde gebly maar die skyf is een twintigste na die vlagpaalkant geskuif.

Toe die Wet op die Nasionale Vlag en Volkslied deurgevoer is, is die dimensies van die vlag effens aangepas. Die algehele verhouding van die vlag is verander na 2:3. Die rooi skyf is na die middel verskuif maar die algehele grootte van die skyf het dieselfde gebly. Die agtergrond van die vlag is wit en die sonskyf is rooi (紅色 "beni iro") maar die presiese kleure is nie in die wet van 1999 gedefinieer nie. Die enigste verwysing na die kleur is dat dit ’n “diep” skakering moet wees.

Spesifikasies wat in 1973 deur die Japannese Verdedigingsagentskap (nou die Departement van Verdediging) uitgevaardig is, word die rooi van die vlag as 5R 4/12 en die wit as N9 in die Munsellkleurkaart weergegee. Die dokument is op 21 Maart 2008 verander om die vlag se konstruksie met die huidige wetgewing te laat ooreenstem en die Munsell-kleure op te dateer. Die dokument toon akrielvesel en nylon as vesels aan wat deur die weermag gebruik kan word om vlae te maak. Vir akriel is rooi 5.7R 3.7/15.5 en vir N9.4; nylon het 6.2R 4/15.2 vir rooi en N9.2 vir wit. In ’n dokument wat deur die Amptelike Ontwikkelingsbystand (ODA) uitgevaardig is word die rooi van die "Hinomaru" en die ODA-logo as DIC 156 en CMYK 0-100-90-0 weergegee. Gedurende beraadslaging oor die "Wet op die Nasionale Vlag en Volkslied" was daar ’n voorstel om ’n helderrooi skakering of iets uit die Japannese Industriële Standaarde se kleurpoel te gebruik.

Die blasoen (heraldiese beskrywing) van die vlag is "Silwer, ’n besantrooi".

Toe die "Hinomaru" bekendgestel is, het die regering vereis dat burgers die keiser met die vlag groet. Daar was ’n gegriefdheid onder die Japannese oor die vlag; dit het op proteste uitgeloop. Dit het ’n tyd geduur voordat die mense die vlag aanvaar het.

Gedurende die Tweede Wêreldoorlog was dit in die Japannese kultuur die gebruik vir vriende, klasgenote en familie om ’n soldaat op ’n "Hinomaru" te laat teken en dit aan hom te oorhandig. Die vlag is ook gebruik as gelukbringer en ’n gebed om die soldaat veilig tuis te besorg. Die term om hierdie gelukbringer te beskryf is "Hinomaru Yosegaki" (日の丸寄せ書き). Een tradisie is dat daar nie op die skyf geskryf mag word nie. Na veldslae is hierdie vlae dikwels vasgelê of aan oorlede Japannese soldate gevind. Hoewel hierdie vlae soeweniers van die oorlog geword het het dit toenemend gebeur dat die getekende vlae aan die afstammelinge van die soldate teruggestuur word.

Die tradisie van skryf op die "Hinomaru" vir geluk word vandag nog aangetref, hoewel minder algemeen. Die "Hinomaru Yosegaki" kan by sportbyeenkomste vertoon word ter ondersteuning van die Japannese nasionale span. ’n Ander voorbeeld is die "hachimaki"-koepdoek wat wit was met ’n rooi skyf in die middel. Gedurende die Tweede Wêreldoorlog is die frases “Sekere Oorwinning” (必勝) of “Sewe Lewens’ op die "hachimaki" geskryf en is dit gedra deur kamikaze-loodse gedra. Dit het daarop gedui dat die vlieënier bereid was om vir sy land te sterf.

Voor die Tweede Wêreldoorlog moes alle huishoudings die "Hinomaru" op nasionale vakansiedae vertoon. Sedert die oorlog is die gebruik van die Japannese vlag meestal beperk tot regeringsgeboue soos stadsale; die vlag word selde gesien op privaat wonings of kommersiële geboue maar sommige mense en maatskappye steun weer die idee van vlagvertoning op vakansiedae. Hoewel die regering van Japan burgers aanmoedig om die "Hinomaru" op vakansiedae te vertoon, is daar geen wetlike vereiste hiervoor nie. Sedert die Keiser se 80ste verjaardag (op 23 Desember 2002) het die Kyushu Spoorwegmaatskappe die "Hinomaru" by 330 stasies vertoon.

Sedert 1995 het die ODA die "Hinomaru" in hul amptelike logo gebruik. Die ontwerp self is nie deur die regering geskep nie (die logo is gekies uit meer as 5 000 ontwerpe deur die publiek) maar die regering het probeer om die sigbaarheid van die "Hinomaru" te verhoog deur hulppakkette en ontwikkelingsprogramme. Volgens die ODA is die gebruik van die vlag die effektiefste manier om noodleniging deur die Japannese volk te simboliseer.

Volgens ’n meningspeiling in die media is die vlag van Japan deur die meeste Japannese as die nasionale vlag beskou nog voor die promulgering van die Wet op die Nasionale Vlag en Volkslied in 1999. Ten spyte hiervan is daar steeds kontroversie by die gebruik van die vlag in skole of die media. Liberaalgesinde koerante soos "Asahi Shimbun" en "Mainichi Shimbun" het gereeld berigte wat kritiek teenoor die vlag van Japan uitspreek, wat hul lesers se politieke oortuigings weerspieël. Vir ander Japannese verteenwoordig die vlag die tyd toe demokrasie deur die Japannese Keiserryk onderdruk is.

Die vertoon van die "Hinomaru" op huise en besighede word ook in Japan gedebatteer. Weens die "Hinomaru" se verbintenis met uyoku dantai (regse) aktiviste, reaksionêre politiek of hooliganisme kies sommige huishoudings en besighede om nie die vlag te vertoon nie. Daar is geen vereiste om die vlag op nasionale vakansiedae of tydens spesiale gebeure te vertoon nie. Die dorp Kanazawa, Ishikawa het in September 2012 planne voorgestel om vlae aan te koop met die doel om inwoners aan te moedig om die vlag op nasionale vakansiedae te vertoon. Die Japannese Kommunistiese Party is ernstig teen die vlag gekant.

Negatiewe persepsies van die "Hinomaru" bestaan in Japan (soos in Okinawa) en van haar voormalige kolonies. ’n Noemenswaardige voorbeeld hiervan dateer uit 26 Oktober 1987 toe die eienaar van ’n supermark in Okinawa ’n vlag gebrand het voor die begin van die Nasionale Sportfees van Japan. Die vlagverbrander, Shōichi Chibana, het die "Hinomaru" gebrand nie net om teenstand teen die wreedhede van die Japannese weermag en die volgehoue teenwoordigheid van Amerikaanse troepe te toon nie, maar ook om openbare vertoon van die vlag te voorkom. Ander gevalle in Okinawa sluit in dat die vlag gedurende skoolseremonies afgeskeur is en studente wat weier om eer aan die vlag te betoon soos dit op die klank van die "Kimigayo" gehys is. In die hoofstad van Owinawa, Naha, is die "Hinomaru" in 2001 vir die eerste keer sedert Okinawa se herinsluiting by Japan gehys om die stad se 80ste herdenking te vier. In die Volksrepubliek China en Suid-Korea wat albei deur die Japannese Keiserryk geokkupeer is, is die formele aanvaarding van die "Hinomaru" in 1999 met die reaksie begroet dat Japan terugkeer na ’n militêre staat. Die promulgering van die 1999-wet het ook saamgeval met die debatte oor die standbeelde van die Yasukuni-heiligdom, militêre samewerking tussen Japan en die Verenigde State en die skep van ’n missielverdedigingsprogram. In ander nasies wat deur Japan beset is, is die 1999-wet met gemengde reaksie begroet. In Singapoer is die ouer generasies steeds negatief teenoor die vlag. Die Filippynse regering het nie geglo dat Japan weer militaristies sal word nie maar dat die doel van die 1999-wet was om twee simbole (die vlag en volkslied) formeel te vestig, soos elke staat die goeie reg het om te doen. Japan het geen wetgewing wat verbranding van die "Hinomaru" verbied nie maar buitelandse vlae mag nie in Japan verbrand word nie.

Volgens protokol mag die vlag van sonop tot sononder vertoon word; besighede en skole mag die vlag daagliks vertoon wanneer daar bedrywigheid is. Wanneer die vlag saam met ander ’n nasionale vlag vertoon word, kry die Japannese vlag die ereposisie en die ander vlag word aan die "Hinomaru" se regterkant vertoon. Wanneer meer as een nasionale vlag vertoon word, word die vlag van Japan in alfabetiese volgorde soos deur die Verenigde Nasies voorgeskryf, vertoon. Wanneer die vlag ongeskik raak vir gebruik, is die gebruik om dit in privaat te verbrand. Die Wet op die Nasionale Vlag en Volkslied spesifiseer nie hoe die vlag gebruik moet word nie, maar verskillende prefekture het hul eie regulasies opgestel oor hoe die "Hinomaru" en ander prefekturele vlae gebruik moet.

Die "Hinomaru" het twee roustyle. Een is om die vlag halfstok te hang soos die gebruik in talle ander lande is. Die kantoor van die Departement van Buitelandse Sake hang ook die vlag halfstok wanneer ’n begrafnis van ’n staatshoof uitgevoer word.

’n Alternatiewe roustyl is om die sferiese sierknop in ’n swart doek toe te draai en ’n swart lint, bekend as ’n rouvlag, bo die vlag te vertoon. Hierdie styl dateer uit die afsterwe van Keiser Meiji op 30 Julie 1912 en die Kabinet het ’n ordonnansie uitgevaardig wat bepaal dat die nasionale vlag as teken van rou gehys moet word wanneer die keiser sterf. Die Kabinet het die outoriteit om aan te kondig wanneer die vlag halfstok gehang moet word.

Sedert die einde van die Tweede Wêreldoorloghet die Departement van Onderwys verklarings en regulasies uitgereik om die gebruik van die "Hinomaru" en "Kimigayo" in skole onder hulle jurisdiksie te bevorder. Die eerste dergelike verklaring is in 1950 uitgereik en het gesê dat dit wenslik is, maar nie ’n vereiste nie, om albei simbole te gebruik. Hierdie begeerte is later uitgebrei om die gebruik van albei simbole op nasionale vakansiedae en gedurende seremoniële gebeure aan te moedig en om verdedigingsopvoeding te bevorder. In ’n verwerking van die onderwysriglyne in 1989 het die LDP-beheerde regering daarop aangedring dat die vlag tydens skoolseremonies gebruik moet word en dat die nodige respek aan die vlag en die "Kimigayo" betoon moet word. Strawwe vir nienakoming deur skoolamptenare is ook in hierdie verwerking vasgestel.

Die kurrikulumriglyne wat in 1999 deur die Departement van Onderwys uitgegee is (na die Wet op die Nasionale Vlag en Volkslied) skryf voor dat “tydens opening- en gradeplegtighede moet skole die vlag van Japan hys en studente moet aangemoedig word om die "Kimigayo" te sing, gegewe die betekenis van die vlag en lied.” Verder het die departement se kommentaar op die kurrikulumriglyn voorgestel dat, “gegewe die groeiende internasionalisme, saam met die kweek van patriotisme en bewustheid van om Japannees te wees, is dit belangrik om skiilkinders se respekvolle houding jeens die vlag en "Kimigayo" te koester sodat hulle kan grootword as gerespekteerde Japannese burgers in ’n internasionale samelewing.” Die departement het ook verklaar dat indien Japannese studente nie hul eie simbole kan respekteer nie, hulle ook nie in staat sal wees om die simbole van ander nasies te respekteer nie.

Skole is die middelpunt van kontroversie oor die vlag en volkslied. Die Tokio-onderwysraad vereis die gebruik van die vlag en volkslied by gebeure wat onder hulle jurisdiksie val. Dit is van so ’n aard dat onderwysers albei simbole moet eerbiedig of die risiko loop om hul werk te verloor. Sommige onderwysers beweer dat sulke reëls die Japannese grondwet minag maar die Raad argumenteer dat skole regeringsinstellings is en dat onderwysers daarom aan hul leerlinge moet leer om goeie Japannese burgers te wees. As ’n teken van protes het sommige skole geweier om die "Hinomaru" te vertoon en sommite ouers het die vlag afgeruk. Onderwysers kon nie slaag in ’n kriminele klag teen die goewerneur van Tokio, Shintarō Ishihara, en senior amptenare wat onderwysers gedwing het om die "Hinomaru" en "Kimigayo" te eerbiedig nie. Na aanvanklike opposisie aanvaar die Japan Onderwysersunie die gebruik van albei simbole.; die kleiner Geheel Japan Onderwysers- en Personeelunie staan egter albei simbole en die gebruik daarvan in skole teen.

Die Japannese Selfverdedigingsmag en die Japannese Grondselfverdedigingsmag gebruik ’n weergawe van die sonskyfontwerp met agt rooi strale wat uitwaarts strek, genaamd "Hachijō-Kyokujitsuki". ’n Goue fraiing lê gedeeltelik om die rand.

’n Bekende variant van die sonskyfontwerp is die sonskyf met sestien rooi strale in ’n Siemenssterformasie, wat histories deur Japan se weermag vertoon is, in besonder die Japannese Keiserlike Leër en die Japannese Keiserlike Vloot. Die vaandel, in Japannees bekend as die "Jyūrokujō-Kyokujitsu-ki", is aanvanklik aanvaar as oorlogsvlag op 15 Mei 1870 en is gebruik tot aan die einde van die Tweede Wêreldoorlog. Dit is op 30 Junie 1954 heraanvaar en word nou gebruik as die oorlogsvlag en vlootvaandel van die Japannese Grondselfverdedigingsmag (JGSVM) en die Japannese Maritiemeselfverdedigingsmag (JMSVM). In die omliggende Asiese lande wat deur Japan beset is roep hierdie vlag nog negatiewe herinneringe op. Die JMSVM maak ook gebruik van ’n wimpel. Dit is aanvanklik in 1914 aanvaar en toe weer in 1965. Die wimpel bestaan uit ’n vereenvoudigde weergawe van die vlootvaandel aan die vlagpaalkant met die res van die wimpel in wit. Die verhouding van die wimpel is tussen 1:40 en 1:90.

Die Japannese Lugselfverdedigingsmag (JLSVM) wat in 1952 onafhanklik gestig is gebruik slegs die sonskyf as embleem. Die is die enigste tak van die weermag met ’n embleem wat nie die Keiserlike Standaard as basis gebruik nie. Die tak het egter ’n vaandel om tydens parades en op basisse te vertoon. Die vaandel is in 1972 geskep en is die derde een wat die JLSVM sedert stigting gebruik. Die vaandel bevat die embleem van die tak in die middel van ’n blou agtergrond.

Hoewel dit nie ’n amptelike nasionale vlag is nie, het die Z-seinvlag ’n groot rol in Japannese vlootgeskiedenis gespeel. Op 27 Mei 1905 het admiraal Heihachirō Tōgō van die "Mikasa" voorberei om die Russiese Oosseevloot aan te val. Voor die slag van Tsushima begin het, het Tōgō die Z-vlag op die "Mikasa" gehys, die Russiese vloot aangeval en die slag vir Japan gewen. Die boodskap wat die hys van die vlag vir die bemanning beteken het was: “Die lot van Keiserlike Japan lê in hierdie seeslag; alle hande moet saamwerk en hul beste lewer.” Die Z-vlag is ook op die vliegdekskip "Akagi" gehys op die vooraand van Japan se aanval op Pearl Harbor, Hawaii, in Desember 1941.

Vlae is vir die eerste keer in 1870 vir die Japannese Keiser, (toe Keiser Meiji), die Keiserin en ander lede van die keiser se familie geskep. Die keiser se vlag is aanvanklik versier met ’n son in die middel van ’n kunspatroon. Hy het vlae gehad wat op land en see en wanneer hy in ’n koets was vertoon moes word. Die keiserlike familie het ook vlae gekry om op see en op land te gebruik (een vir wanneer hulle te voet was en een koetsvlag). Die koetsvlae was ’n eenkleurige krisant met sestien blomblare in die middel van ’n eenkleurige agtergrond. Gebruik van hierdie vlae is in 1889 laat vaar toe die Keiser besluit het om ’n krisant op ’n rooi agtergrond as sy eie vlag te gebruik. Met klein veranderinge in die kleurskakering en vlagverhouding is die vlae wat in 1889 in gebruik geneem is, vandag steeds in gebruik deur die keiserlike familie.

Die huidige keiserlike vlag is ’n goue krisant met sestien blomblare op ’n rooi agtergrond met ’n vlagverhouding van 2:3. Die Keiserin gebruik dieselfde vlag maar dan in die vorm van ’n swaelstert. Die kroonprins en kroonprinses gebruik dieselfde vlag maar dan met ’n kleiner krisant en ’n wit rand in die middel van die vlag. Die krisant word reeds sedert die tyd van Keiser Go-Toba in die 12de eeu met die keiserlike troon in Japan verbind maar dit het eers in 1868 die eksklusiewe simbool van die keiserlike troon geword.

Elk van Japan se 47 prefekture het ’n vlag in die gelykenis van die nasionale vlag deurdat dit ’n simbool genaamd ’n "mon" bevat op ’n eenkleurige agtergrond (met die uitsondering van Ehime wat ’n simbool op ’n tweekleurige agtergrond gebruik). Daat is verskeie prefektuurvlae, soos dié van Hirosjima, wat se spesifikasies ooreenstem met die "Hinomaru" (2:3-verhouding, "mon" in die middel en 3/5 van die lengte van die vlag). Sommige van die "mon" vertoon die naam van die prefektuur in Japannese karakters; ander is gestileerde uitbeeldings van die ligging of ’n ander uitstaande kenmerk van die prefektuur. ’n Voorbeeld van ’n prefektuurvlag is dié van Nagano waar die oranje "katakana"-karakter ナ ("na") in die midder van ’n wit skyf vertoon word. Een interpretasie van die "mon" is dat die "na"-simbool ’n berg voorstel en die wit skyf ’n meer. Die oranje kleur stel die son voor terwyl die wit die sneeu van die gebied voorstel.

Munisipaliteite kan ook hul eie vlae aanneem. Die ontwerpe van die stadsvlae is soortgelyk aan die prefektuurvlae: ’n "mon" op ’n eenkleurige agtergrond. ’n Voorbeeld is die vlag van Amakusa in Kumamoto Prefektuur: die stadsembleem is saamgestel uit die katakana-karakter ア ("a") en is omring deur golwe. Hierdie simbool is gesentreer op ’n wit vlag met ’n verhoudign van 1:1,5. Die stadsembleem en die vlag is in 2006 in gebruik geneem.

Bykomend tot die militêre vlae is verskeie ander vlagontwerpe deur die nasionale vlag geïnspireer. Die vorige vlag van Japan Pos het uit die "Hinomaru" bestaan met ’n horisontale rooi balk in die middel van die vlag. Daar was ook ’n dun wit fraiing om die rooi skyf. Dit is later vervang deur ’n vlag met die 〒-teken in rooi op ’n wit agtergrond.

Twee onlangs ontwerpte nasionale vlag herinner aan die vlag van Japan. In 1971 het Bangladesj onafhanklikheid van Pakistan verkry en die vlag van Bangladesj aanvaar bestaande uit ’n groen agtergrond met ’n rooi skyf, net links van die middel van die vlag, en ’n goue kaart van Bangladesj daarop. Die huidige vlag wat in 1972 aanvaar is het die goue kaart laat vaar. Die regering van Bangladesj noem die skyf amptelik ’n sirkel; die rooi stel die bloed voor wat gevloei het om die land te skep. Die eilandvolk van Palau gebruik ook ’n soortgelyke vlag maar die kleurskema verskil. Hoewel die Regering van Palau nie die vlag van Japan as ’n invloed op hul nasionale vlag noem nie, het Japan Palau van 1914 tot 1944 geadministreer. Die vlag van Palau is ’n goudgeel volmaan net links van die middel op ’n hemelsblou agtergrond. Die maan stel vrede en ’n jong volk voor terwyl die blou agtergrond Palau se oorgang na selfregering van 1981 tot 1994 (toe sy volle onafhanklikheid verkry het) voorstel.

Die Japannese vlootvaandel het ook ander vlae beïnvloed. Een so ’n ontwerp word deur die "Asahi Shimbun" gebruik. Onderaan die vlagpaalkant van die vlag word een kwart van die skyf vertoon. Die kanji-karakter 朝 word ook op die vlag vertoon in wit en beslaan die grootste gedeelte van die skyf. Die strale sprei uit van die son af met ’n totaal van dertien stale in wit en rooi onderskeidelik. Die vlag word dikwels gesien by die Nasionale Hoërskole Bofbalkampioenskap waarvan "Asahi Shimbun" die hoofborg is. Die rangvlae en -vaandels van die Japannese Keiserlike Vloot is ook gebaseer op die ontwerp van die vlootvaandel.




</doc>
<doc id="28464" url="https://af.wikipedia.org/wiki?curid=28464" title="Don Juan">
Don Juan

Don Juan (of Don Giovanni) is 'n legendariese fiktiewe pierewaaier wie se verhaal al baie keer vertel is deur verskillende skrywers. "El burlador de Sevilla y convidado de piedra" is 'n toneelstuk wat deur Tirsa Molina rondom 1630 gepubliseer is en in die 14de eeu afspeel. Bewyse bestaan dat dit moontlik die eerste geskrewe weergawe van die Don Juan legende is. Die ander groot werk in die Spaanse literatuur oor hierdie karakter is "Don Juan Tenoria", 'n toneelstuk van 1844 deur José Zorrilla.

Die naam word soms figuurlik gebruik as sinoniem vir "vrouejagter", veral in die Spaanse taal.

Volgens die legende is Don Juan 'n vrygeestige skobbejak wat groot plesier daaruit put om vroue te verlei en dit geniet om teen hulle beskermhere te veg. Die legende draai in hoofsaak om sy verleiding van 'n jong vrou van die adelstand en die doodmaak van haar vader. Later kom hy 'n standbeeld van haar pa in 'n begraafplaas teë en nooi hom dan oneerbiediglik uit om saam met hom te kom eet, 'n uitnodiging wat die standbeeld aanvaar. Die gees van die pa daag dan op vir ete en nooi Don Juan dan op sy beurt uit om by hom in die begraafplaas te kom eet. Don Juan aanvaar die uitnodiging en by die graf vra die standbeeld om Don Juan se hand te skud. Wanneer hy sy hand uitsteek, gryp die standbeeld hom en sleep hom weg na die hel.


</doc>
<doc id="28468" url="https://af.wikipedia.org/wiki?curid=28468" title="Statkraft">
Statkraft

Statkraft is 'n staatsbeheerde Noorse elektrisiteitsverskaffer. Met 'n totale kragopwekking van 42 TWh is die Statkraft Groep die derde grootste elektrisiteitsverskaffer in die Nordiese lande en die tweede grootste verskaffer van krag uit hernubare energiebronne in Europa. Hernubare energiebronne voorsien in sowat 40 persent van Noorweë se elektrisiteitsbehoeftes. Saam met sy dogtermaatskappye "Skagerak Energi" en "Trondheim Energi" het Statkraft Groep sowat 2 100 werknemers in diens. Die maatskappy se hoofkwartier is in die Noorse hoofstad Oslo.

Waterkrag is Statkraft se beduidendste produksiebedrywigheid. Die groep beskik oor 133 waterkragsentrales in Noorweë, twaalf in Swede en vier in Finland, asook twee windkragsentrales in Noorweë - Smøla en Hitra. Ander belangrike aktiwiteite sluit warmtedistribusie in Trondheim en 'n biogasaanleg in Duitsland in.

Statkraft besit 100 persent van "Trondheim Energi". Die groep beheer daarnaas 66,62 persent van "Skagerak Energi", 50 persent van "Naturkraft", 49,9 persent van "Bergenshalvøens Kommunale Kraftselskap", 45,5 persent van "Agder Energi" en 44,6 persent van "E.ON Sverige", "SN Power Invest" en "Småkraft".

Die Noorse staat het sy eerste kragsentrale (Paulafossen) in 1895 gekoop. In 1921 is "Norges vassdrags- og energiverk" gestig wat onder meer die bedrywighede van staatsbeheerde kragsentrales beheer het. Die kragsentrales en die sentrale transmissiestelsel is in 1986 afgewentel in die maatskappy "Statkraftverkene", wat op sy beurt in 1992 in "Statkraft" en "Statnett" opgedeel is. "Statkraft SF" is as 'n staatsbeheerde maatskappy gestig.

In die 1990's en die vroeë 21ste eeu het Statkraft 'n aantal plaaslike kragsentrales in Noorweë gekoop en sy bedrywighede na die buiteland uitgebrei. Statkraft is in 2004 herorganiseer as 'n beperkte maatskappy, alhoewel dit nog steeds volledig deur die Noorse staat beheer is.


</doc>
<doc id="28470" url="https://af.wikipedia.org/wiki?curid=28470" title="Glagolitiese alfabet">
Glagolitiese alfabet

Die Glagolitiese alfabet (Ou Kerkslawies: Кѷрилловица, "Kirillowitsa") is die oudste skrif wat vir ’n Slawiese taal ontwerp is. Dis omstreeks 862-863 ontwerp vir Ou Kerkslawies deur twee broers, die monnike Cyrillus en Methodius. Die naam is afgelei van die Slawiese woorde "glagol" (woord) en "glagolati" (praat). 
Die Glagolitiese alfabet word nie meer gebruik nie. By die Oosters-Ortodokse Slawiërs is dit vervang deur die eenvoudiger Cyrilliese alfabet en by die Rooms-Katolieke Slawiërs deur die Latynse alfabet.

Die Glagolitiese alfabet is geïnspireer deur verskeie alfabette plus drie Christelike simbole: die kruis, die sirkel (as simbool van volmaaktheid) en die driehoek (as simbool van die Drie-eenheid).

In die Glagolitiese alfabet word sommige klanke weergegee deur ligature, of koppelletters: twee of meer afsonderlike letters wat gekombineer word om ’n nuwe letter te vorm. ’n Voorbeeld van ’n ligatuur is die letter "u" ("ukъ"), wat saamgestel is uit die letters "onъ" ("o") en "ižica" (laasgenoemde is op sy beurt weer saamgestel uit "i" en "erь" ("ị"). Vanweë die vorm van die Glagolitiese letters was dit maklik om sulke ligature te maak. Dit kom ook in die Latynse skrif voor, byvoorbeeld æ en œ.

In Morawië was daar in die 9e eeu sendelinge uit talle lande (sowel Rooms-Katolieke as Oosters-Ortodokse) en dit het groot verwarring veroorsaak. In die hagiografie van Methodius (die "Vita Methodii") word genoem hoe die destydse Morawiese heerser Rostislaf die jong Bisantynse keiser Michail III versoek het om Slawiessprekende sendelinge na Morawië te stuur om die evangelie in die plaaslike taal te verkondig in plaas van in Latyn. Die patriarg van Konstantinopel, Photius, vra Cyrillus toe om na Morawië te gaan. Net voor sy vertrek het Cyrillus ’n Slawiese alfabet ontwerp. Dit is later die Glagolitiese alfabet genoem. Die eerste stuk wat Cyrillus met sy nuwe alfabet in Slawies vertaal het, is die Evangelie van Johannes uit Grieks. 

Hy en sy broer Methodius ervaar egter groot teenstand in Morawië van die ander kerke. Die heidendom was ook in daardie tyd nog diep gesetel in die plaaslike bevolking. Na net veertig maande verlaat die twee broers Morawië en vertrek na Bisantium saam met hul Morawiese leerlinge.

Op weg terug na Bisantium stop die geselskap in Blatograd (Duits: "Mosaburg"), hoofstad van die Romeinse provinsie Pannonië, in die huidige Hongarye. Hier word die broers hartlik verwelkom en Kocel, die hertog van Pannonië, is baie geesdriftig oor die nuwe alfabet. Hy stuur vyftig studente na Cyrillus en Methodius om die letters te leer. Ná die broers se dood word hul leerlinge gearresteer, verban of selfs as slawe verkoop. Vanweë die verbanning versprei die Glagolitiese alfabet oor die hele Balkan, van die huidige republiek Masedonië tot selfs in Rusland.

In hierdie tyd ontstaan ook die Cyrilliese alfabet, wat op die Griekse skrif gebaseer is en waarskynlik deur een van Methodius se studente ontwerp is. Dit is aansienlik eenvoudiger as die Glagolitiese alfabet, veral vir mense wat vertroud is met die Griekse letters. Dit dra daartoe by dat die Cyrilliese alfabet die Glagolitiese een vinnig verdring.

In die weste van Kroasië bly laasgenoemde egter langer in gebruik en hier ontwikkel die ronde vorms van die alfabet tot ’n meer vierkantige variasie, die Kroaties-Glagolitiese alfabet.






</doc>
<doc id="28471" url="https://af.wikipedia.org/wiki?curid=28471" title="Abdy">
Abdy

'n Abdy (Latyns: "Abbatia" Frans: "Abbaye") is 'n outonome klooster, waarvan die owerste die ab is. Die owerste van 'n aartsabdy word aartsab genoem, wat nog 'n 'rangtrappie' hoër in die hiërargie staan.

Afhangend van die waardigheid en funksie van 'n abdy, word dit volgens tipe geklassifiseer. Volgens die gemeente is die meerderheid abdye egter ondergeskik aan ander abdye.


Inkamana Abdy in Vryheid, KwaZulu-Natal is die tuiste van die Benediktyne.
Die orde se internasionale afkortingskode is "OSB" (latyn: "Ordo St. Benedict").



</doc>
<doc id="28472" url="https://af.wikipedia.org/wiki?curid=28472" title="Benediktyne">
Benediktyne

Die Benediktyne is 'n Rooms-Katolieke orde. Hulle internasionale Afkortingskode is OSB (Latyn: "Ordo St. Benedict").

Inkamana Abdy in Vryheid, KwaZulu-Natal, is die tuiste van die Benediktyne in Suid-Afrika. Die orde van die Oblate is ook deel van die Benediktyne.



</doc>
<doc id="28473" url="https://af.wikipedia.org/wiki?curid=28473" title="Vandana Shiva">
Vandana Shiva

Vandana Shiva (Hindi: वंदना शिवा; geb. 5 November 1952, Dehra Dun, Uttarakhand, Indië) is 'n fisikus, ekofeminis, omgewingsaktivis en skrywer. Shiva is tans woonagtig in Nieu-Delhi en is verantwoordelik vir die publikasie van meer as 300 verhandelinge in vooraanstaande tegniese joernale.

Shiva het deelgeneem aan die nie-geweldadige Chipko beweging tydens die 1970's. Die beweging waarvan die meeste deelnemers vroulik was het die taktiek aangeneem om bome te omhels om te verhoed dat hulle afgekap word. Sy is een van die leiers van die Internasionale Forum oor Globalisasie, (saam met Jerry Mander, Edward Goldsmith, Ralph Nader, Jeremy Rifkin en andere) en 'n leiersfiguur in die wêreldwye solidariteitsbeweging bekend as die alterglobaliseringsbeweging. Sy maak voorspraak vir die wysheid van tradisionele praktyke soos blyk uit die onderhoud met haar in die boek Vedic Ecology (deur Ranchor Prime) wat handel oor Indië se Vedic erfenis. Sy is ook bekend vir haar luide kritiek teen Westerse maatskappye soos Monsanto om patente op lewende wesens te verkry. Haar verweer is dat hierdie genetiese veranderde saailinge die tradisionele gewasse sal verplaas en 'n nuwe soort kolonialisering verteenwoordig.

Shiva is in die Dehradun-vallei gebore. Haar vader was 'n bosbewaarder en haar moeder 'n boer met 'n liefde vir die natuur. Sy het haar skoling ontvang by die St Mary's School in Nainital en by 'n katolieke skool (Convent of Jesus and Mary) in Dehradun. Shiva is opgelei as 'n fisikus en het haar Ph.D. in fisika aan die University of Western Ontario in 1978 behaal. Haar tesis was getitel "Hidden Variables and Non-locality in Quantum Theory" Sy het later voortgegaan om interdissiplinêre navorsing in wetenskap, tegnologie en omgewingsbeleid by die Indiese Instituut vir Wetenskap en die Indiese Instituut vir Bestuur in Bangalore.

Shiva het gestry vir veranderinge in die bestaande praktyke en paradigmas in landbou en voedselproduksie. Intellektuele eiendomsregte, biodiversiteit, biotegnologie, bio-etiek, genetiese ingenieurswese is van die velde waar sy 'n intellektuele bydrae gemaak het en deur aktivistiese veldtogte. Sy het organisasies van die Groen-beweging in Afrika, Asië, Latyns-Amerika, Ierland, Switserland en Oostenryk gehelp met veldtogte teen genetiese ingenieurswese. In 1982 het sy die "Navorsingstigting vir Wetenskap, Tegnologie en Ekologie" gestig. Haar boek, "Staying Alive" het gehelp om persepsies oor vroue in die derde wêreld ingrypend te verander. Shiva het ook al gedien as raadgewer vir regerings in Indië en elders sowel as nie-regeringsorganisasies insluitende die Internasionale Forum oor Globalisasie, die Vroue Omgewings en Ontwikkelingsorganisasie asook die Derde wêreldnetwerk. Vandana Shiva het ook deelgeneem aan die Stock Exchange of Visions-projek in 2007.

In 1993 het Shiva die Right Livelihood toekenning ontvang "...vir die plasing van vroue en ekologie in die hart van die moderne ontwikkelingsdebat.". Ander toekennigs wat sy ontvang het sluit die Global 500 Roll of Honour toekenning van die Verenigde Nasies se omgewingsprogram (UNEP) in 1993 en die Aardedag Internasionale Toekenning van die Verenigde Nasies (VN) vir haar toeweiding tot die bewaring van die planeet deur haar aksies, leierskap en voorbeeld vir die res van die wêreld.

Ander toekennings sluit in:




</doc>
<doc id="28477" url="https://af.wikipedia.org/wiki?curid=28477" title="Boomkoggelmander">
Boomkoggelmander

Die boomkoggelmander ("Acanthocercus atricollis") is 'n groot (20-35cm lank) reptiel met 'n dik lyf bedek met stekelrige skubbe. Daar is 'n swart vlek op die skouer. Wyfies en jonges het 'n korsmos kleur. Die mannetjie het 'n helder ultramaryn kop. Die reptiel klouter in bome rond en pronk deur sy kop te knik. Wyd oopgesperde bek is 'n teken van dreigende gedrag. Hulle dieet bestaan hoofsaaklik uit insekte. In die somer word tussen 4-14 eiers gelê in 'n gat in die grond.



</doc>
<doc id="28478" url="https://af.wikipedia.org/wiki?curid=28478" title="Keiser van Japan">
Keiser van Japan

Die van Japan is die land se monarg. Hy is die hoof van die Japannese Keiserlike Familie. Volgens Japan se huidige grondwet is die Keiser die "simbool van die staat en die eenheid van die volk," en dien as seremoniële hoof in die grondwetlike monargie.

Die huidige keiser is Sy Keiserlike Majesteit die Keiser Naruhito, wat die Krisantetroon bestyg het toe sy vader Keiser Akihito in 2019 abdikeer het. Hy is die 126ste keiser volgens Japan se tradisionele opvolgingsorde.

Die rol van die keiser van Japan het histories gewissel van dié van 'n opperrang geestelike met grootliks simboliese magte en dié van 'n werklike keiserlike heerser. 'n Onderliggende keiserlike kultus (die idee van Arahitogami) beskou die keiser as van goddelike afstamming. Tot 1945 was die Japannese monarge altyd amptelik militêre aanvoerders. Anders as in die geval van westerse monarge, het hulle die funksie nie in praktyk uitgevoer nie. Japannese keisers is byna altyd tot 'n mindere of meerdere mate deur ander politieke magte beheer.

Sedert die middel van die 19de eeu het die Keiserlike Paleis as "Kyūjō" (宮城) bekendgestaan. Later is dit hernoem na "Kōkyo" (皇居), en was geleë op die voormalige terrein van die Edo-kasteel in die hartjie van Tokio. Vroeëre keisers het vir byna elf eeue in Kioto gewoon.

Vervolgens die vyf keisers van Japan se moderne tydperk sedert 1867.



</doc>
<doc id="28479" url="https://af.wikipedia.org/wiki?curid=28479" title="Akihito">
Akihito

Akihito is die oudste seun van die sewe kinders van Keiser Shōwa en sy vrou Nagako. Toe Tokio in Maart 1945 deur Amerikaanse bomwerpers aangeval is, is Akihito en sy jonger broer Masahito (hy heet nou Hitachi) na veiligheid geneem. In Junie 1953 het hy Japan tydens die kroning van koningin Elizabeth II verteenwoordig.

Hy trou op 10 April 1959 met Shoda Michiko. Hulle het drie kinders:

As die destydse kroonprins, het hy sewe staatsbesoeke saam met kroonprinses Michiko afgelê. Ná die afsterwe van sy vader word hy op 7 Januarie 1989 die keiser van Japan. Die amptelike kroningseremonie het egter eers op 12 November 1990 plaasgevind. In Desember 2017 het die Japannese regering die abdikasie van Akihito vir 30 April 2019 aangekondig, hy is op 1 Mei 2019 deur sy oudste seun, Kroonprins Naruhito, opgevolg.


</doc>
<doc id="28480" url="https://af.wikipedia.org/wiki?curid=28480" title="Jasoeo Foekoeda">
Jasoeo Foekoeda

Foekoeda was die langsdienende Hoof-kabinetsekretaris in Japan se geskiedenis, 'n pos wat hy vir drie en 'n half jaar beklee het onder Eerste minsters Yoshiro Mori en Junichiro Koizumi. Hy is die eerste seun van 'n voormalige eerste minister, Takeo Foekoeda, om die pos te beklee.


</doc>
<doc id="28486" url="https://af.wikipedia.org/wiki?curid=28486" title="Korea">
Korea

Korea (Koreaans: 한국 in Suid-Korea of 조선 in Noord-Korea) is 'n geografiese gebied, beskawing, en 'n voormalige staat wat geleë is op die Koreaanse Skiereiland in Oos-Asië. Korea is tans verdeel in Noord-Korea en Suid-Korea.

Alhoewel die grense van die historiese Koreaanse dinastieë gewissel het, word die skiereiland vandag gedefinieer saamvallend met die politiese grens van die twee Koreas te same. Die skiereiland grens dus aan die Volksrepubliek China in die noordweste en Rusland in die noordooste, met Japan wat suidoos daarvan oorkant die Korea Seestraat geleë is. Die noordelike grens word deur die Yalu in die weste, die Changbai-gebergtes in die middel en die Tumen in die ooste gevorm.

Die geskiedenis van Korea het begin met die legendariese stigting van Gojoseon in 2333 v.C. deur Dangun Feveron. Beperkte taalkundige getuienis dui op waarskynlike Altaïese oorsprong vir die mense van Korea wie se Mongoolse Steppe kultuur deur migrasie en handel deur die volke van Mantsjoerye en China beïnvloed is. Die aanneming van die Sjinese skryfstelsel ("hanja" in Koreaans) in die 2de eeu v.C., en Boeddhisme in die 4de eeu, het verreikende effekte op die Drie Koninkryke van Korea gehad. Koreaners het later aangepaste weergawes van die kulturele innovasies aan Japan oorgedra.

Sedert die Goryeo-dinastie is Korea deur 'n enkele regering regeer en het dit politieke en kulturele onafhanklikheid behou tot die 19de eeu ten spyte van die Mongoolse invalle van die Goryeo-dinastie in die 13de eeu en Japannese invalle van die Joseon-dinastie in die 16de eeu. In die 15de eeu is die skilpadskepe, moontlik die wêreld se eerste gepanserde oorlogskepe, ontplooi en het koning Sejong die Grote die Koreaanse alfabet, "hangeul", uitgevaardig om die "hanja" (Chinese karakters) te vervang.

Gedurende die latere deel van die Joseon-dinastie het Korea se isolasionistiese beleid dit die Westerse bynaam die "Kluisenaar Koninkryk" besorg. Teen die laat 19de eeu het die land die onderwerp van die koloniale ambisies van Japan en Europa geword. In 1910 is Korea onder dwang deur Japan geannekseer. Die gebied is tot die einde van die Tweede Wêreldoorlog in Augustus 1945 deur Japan beset.

In 1945 het die Sowjetunie en die Verenigde State ooreengekom op die oorgawe en ontwapening van Japannese troepe in Korea; die Sowjetunie het die oorgawe noord van die 38ste breedtegraad aanvaar en die VSA die oorgawe suid daarvan. Dit het gelei tot die verdeling van Korea deur twee groot moondhede wat vererger is deur die lande se onvermoë om ooreen te kom oor die voorwaardes vir Koreaanse onafhanklikheid. Die twee Koue Oorlog-teenstaanders het daarna afsonderlike regerings wat goedgesind teenoor hulle onderskeie ideologieë was, in die twee dele van Korea gevestig wat gelei het tot die ontstaan van die lande Noord-Korea en Suid-Korea.

Die Koreane is waarskynlik afstammelinge van die Toengoesiese stamme wat uit Mantsjoerye na die suide beweeg en vermeng geraak het met mense uit Suidoos-Asië. Reeds in die 2de eeu v.C. het daar in die noorde van die skiereiland ’n staat bestaan waarop China 'n groot invloed gehad het. In 108 v.C. het China vier kolonies in die noordweste van die skiereiland gestig, wat Koreaanse uitbreiding egter nie gestuit het nie.

Na 'n lang stryd is die Chinese kolonies in 668 n.C. onderwerp en 'n eenheidstaat gestig. In 936 is 'n nuwe ryk gestig met die naam Korje, waarvan die woord Korea afgelei is. Vanweë sy ligging tussen China en Japan het die twee moondhede deur die eeue heen 'n sterk invloed op die Koreaanse geskiedenis gehad. Verskeie Chinese kultuurelemente soos die Boeddhisme en die Konfusianisme is in die Koreaanse leefwyse opgeneem.

China en Japan se magslus het egter met verloop van tyd 'n vernietigende greep op Korea gekry. Verskeie veldtogte is uitgevoer om die land in te palm – een so 'n veldtog deur Japan in 1597 het die land feitlik geheel en al in puin gelê. Westerse invloede het Korea in die 17de en 18ste eeu bereik. In die tydperk het 'n sterk volksbewussyn by die bevolking ontwikkel en van die 17de eeu af het die ryk betrekkinge met ander state verbreek en bekend geword as die Kluisenaarkoninkryk. In die tweede helfte van die 19de eeu het Japan Korea gedwing om handelsverdrae te sluit en het hy as die invloedrykste ekonomiese mag in Korea ontwikkel.

Teen die einde van die eeu was Japan, China en Rusland in 'n magstryd om Korea gewikkel. In die Chinees-Japanse Oorlog (1894–1895) en in die Japans-Russiese Oorlog (1904–1905) het Japan as oorwinnaar uit die stryd getree. In 1905 het Korea 'n Japanse protektoraat geword en is in 1910, na anneksasie, by Japan ingelyf. Japan het Korea onmiddellik begin moderniseer. Ambisieuse landbouprogramme is aan die gang gesit en baie Koreaanse boere moes hul grond verlaat om vir Japanse landboumaatskappye plek te maak.

In 1937 het Japan begin om die minerale in die noorde te ontgin, nywerhede op te bou en elektrisiteitsopwekkingsprojekte op te rig. Uit hierdie tyd dateer die teenstelling tussen die industriële noorde en die agrariese suide. Teen 1945 was die noorde van Korea in ’n industriële rewolusie betrokke, wat veroorsaak het dat baie inwoners van die suidelike landboustreek na die noorde getrek het. 'n Menigte Koreane is ook deur Japan gedwing om in sy leër diens te doen of om in myne en fabrieke in Japan te gaan werk.

Die kern van die Koreaanse minderheid in Japan is deur hierdie mense gevorm. Op kulturele gebied het Japan Korea probeer verjapans. Die Koreaanse taal is verbied, studie van die Koreaanse geskiedenis is onmoontlik gemaak en Japanse voorname is ingevoer. Die magsituasie het voortgeduur tot na die Tweede Wêreldoorlog, toe Japan sy seggenskap oor Korea aan die Sowjetunie en die VSA moes afstaan.

Tydens die Tweede Wêreldoorlog het die Sowjetunie die industriële noorde beset en die VSA die suidelike landbougebied. Albei moondhede het onderneem om die twee gebiede te verenig, maar toe ’n ooreenkoms oor vereniging nie bereik kon word nie, is alle kontak tussen die noorde en die suide in 1948 finaal verbreek met die stigting van die Demokratiese Volksrepubliek Korea (Kommunisties) op 9 September 1948 deur die Sowjetunie, en die Republiek Korea (onder toesig van die VVO) op 15 Augustus 1948.

Op 28 Junie 1950 het Noord-Koreaanse magte Suid-Korea sonder waarskuwing binnegeval. Onder aansporing van die VSA het die Veiligheidsraad van die VVO sy lidlande versoek om steun aan die aggressors te weerhou en militêre hulp aan Suid-Korea te verleen. Altesaam 14 lande, onder meer Suid-Afrika, het gereageer. Ander lande wat militêre hulp verleen het, was België, Frankryk, Nederland, Griekeland, Turkye, die Filippyne en Thailand.

Die Britse Statebondslande het 'n leëreenheid gestuur, met troepe uit die Verenigde Koninkryk, Kanada, Nieu-Seeland en Australië. Suid-Afrika se deelname was deels 'n daad van samewerking binne die Statebond, maar meer nog 'n bydrae tot verset teen die Kommunisme. Twee Lugmageskader (243 offisiere en 545 soldate) het hom in Oktober 1950 saam met 23 Suid-Afrikaanse leeroffisiere en 'n aantal voetsoldate by die Amerikaanse lugeenheid onder leiding van genl. Douglas MacArthur aangesluit. Die eskader is in 1940 in Oos-Afrika gestig en het reeds in die Tweede Wêreldoorlog naam gemaak as "The Flying Cheetahs" (hul kenteken was 'n vlieënde jagluiperd). Drie maande na die Kommunistiese inval was die grootste gedeelte van Suid-Korea beset.

Die Amerikaanse magte het egter daarin geslaag om die troepe met lugaanvalle te stuit, die grens na die noorde oor te steek en die Noord-Koreaanse hoofstad, Pjongjang, te verower. In November 1950, toe genl. MacArthur tot byna aan die Chinese grens gevorder het, het China hom by die Noord-Koreaanse magte aangesluit. Noord-Korea het 'n bevolking van net nege miljoen gehad teenoor die 20 miljoen van Suid-Korea, maar teen 1952 het die Kommunistiese gewapende magte al een miljoen getel, van wie die meeste Chinese was.

Die Amerikaanse troepe is teruggedryf tot verby Seoel, die hoofstad van Suid-Korea. Seoel is egter in 1951 herower. Toe MacArthur op 11 April 1951 deur genl. Matthew Ridgeway vervang is, het die stryd min of meer om die grens tussen Noord- en Suid-Korea gewoed. Op 10 Julie 1951 is in Kaesong met onderhandelinge vir 'n wapenstilstand begin, maar dit is eers twee jaar later, op 13 Julie 1953, gesluit. Suid-Korea wou aanvanklik die stryd eiehandig voortsit omdat hy nie die reëlings ten opsigte van krygsgevangenes wou aanvaar nie, maar die VSA het druk op hom uitgeoefen en 'n finale ooreenkoms is uiteindelik op 22 Julie 1953 gesluit.

Volgens die ooreenkoms sou die hereniging van Korea internasionale aandag geniet. 'n Konferensie is wei met die doer in 1954 in Genève gehou, maar dit het geen vrugte afgewerp nie. Die oorlog het die lewe van 450 000 Suid-Koreane geëis en in die noorde het 1,3 miljoen mense gesterf. Altesaam tien miljoen Koreaanse families is deur die oorlog geskei. Na die stigting van die Demokratiese Volksrepubliek Korea en gedurende die Koreaanse Oorlog het sowat 2 miljoen Noord-Koreane na die suide getrek. Baie van hulle was Christene wat om godsdienstige redes gevlug het.

Na die oorlog het die twee state steeds verder weg van mekaar ontwikkel en pogings tot groter samewerking het niks opgelewer nie. Suid-Afrika het 42 manskappe afgestaan wat as dood of vermis aangegee is en die Suid-Afrikaanse Lugmag het 270 eretekens verwerf. Na die oorlog is twee Eskaders in die Amerikaanse presidentsrede vereer vir sy deelname aan 18 Vegbomwerpervleuel. Die Suid-Afrikaanse vlag is onder meer saam met die Amerikaanse vlag gehys.

Die oorlog het die Koreaanse nywerhede byna heeltemal tot stilstand gebring – in die suide was dit gedeeltelik verwoes en in die noorde het dit so te se tot stilstand gekom. Intensiewe ekonomiese projekte is met behulp van buitelandse kapitaal oor periodes van vyf jaar onderneem om die land weer op die been te bring. Noord-Korea het byvoorbeeld handels- en hulpverdrae met China en die Sowjetunie gesluit en in Suid-Korea het veral Amerikaanse, maar ook Japanse kapitaal, verbruikersnywerhede gestimuleer.

Die heropbouing van nywerhede in die noorde is egter gestrem deur groot arbeidstekorte wat, buiten die oorlogsverliese, ontstaan het deurdat sowat twee miljoen mense na die suide getrek het. 'n Groot groep Koreane woon ook sedert die Koreaanse oorlog in Japan, en Noord-Korea het reeds verskeie pogings aangewend om die groep te repatrieer. Grootskaalse verstedeliking het na die oorlog oor die hele skiereiland plaasgevind namate werkgeleenthede in die verskillende nywerhede toegeneem het.

Suid-Korea, wat hom aanvanklik daarop toegespits het om op landbougebied selfvoorsienend te word, het meer klem begin lê op nywerheidsontwikkeling, byvoorbeeld mynbou, swaar industrieë en elektrisiteitontwikkelingsprojekte, sodat die nywerheid in die sestigerjare die vinnigste groeiende sektor van die ekonomie was. In die stadium het die Suid-Koreaanse regering ook private beleggings, veral uit die buiteland, aangemoedig, 'n beleid wat baie geslaag was van wee die lae arbeidskoste in Suid-Korea.

Noord-Korea se na-oorlogse beleid was onder meer om tegniese verbeteringe in sy verbruikersnywerhede aan te bring, besproeiingskemas aan te lê vir die ontwikkeling van die landbou en om die land se bosboupotensiaal te ontwikkel. Teen 1958 was die landbou ten volle gesosialiseer. Hoewel samewerking hoofsaaklik met China en die Sowjetunie voortgesit is, handhaaf Noord-Korea ook handelsbande met die VSA en Japan. In 1980 het die land hom bereid verklaar om ook met ander goedgesinde kapitalistiese lande vriendskapsbande aan te knoop. Noord-Korea het ook te kenne gegee dat 'n federasie tussen die verdeelde state verwelkom sal word.

Om dit moontlik te maak, sou die Amerikaanse troepe wat in Suid-Korea gestasioneer is, teruggetrek moet word – aan die einde van 1981 was daar 38 300. Suid-Afrika handhaaf goeie handelsbetrekkinge met Suid-Korea en daar bestaan belowende uitbreidingsmoontlikhede vir uitvoer na die land (R150 miljoen tot R200 miljoen in die toekoms, volgens 'n Standard Bank-verslag, hoofsaaklik op steenkool, brandstof, uraan en voedsel toegespits). Suid-Afrika voer ook antrasiet na Suid-Korea uit. Uitvoer het sedert 1973 viervoudig toegeneem, terwyl invoer van Suid-Korea af met die helfte toegeneem het.

Hoewel dit slegs 'n geringe persentasie van Suid-Korea se totale invoer behels, het Suid-Afrika in 1980 R57,2 miljoen en in die eerste sewe maande van 1981 R38 miljoen hiermee verdien.



</doc>
<doc id="28489" url="https://af.wikipedia.org/wiki?curid=28489" title="Juliaanse kalender">
Juliaanse kalender

Die Juliaanse kalender het die Romeinse kalender in 45 v.C. vervang nadat Julius Caesar dit die vorige jaar bekendgestel het. Dit is waarskynlik ontwerp om ooreen te stem met die tropiese jaar (die jaar gebaseer op die verloop van die seisoene). Die Juliaanse kalender het ’n normale jaar van 365 dae wat in twaalf maande verdeel word, met ’n skrikkeljaar wat elke vier jaar by Februarie gevoeg word. Die Juliaanse jaar is dus gemiddeld 365,25 dae lank.

Die Juliaanse kalender is tussen die 16de en 20ste eeu geleidelik vervang deur die Gregoriaanse kalender, wat eintlik net ’n aanpassing van eersgenoemde is.

In die ou Romeinse kalender het die jaar op 1 Martius begin. Dit kan steeds gesien word in die name van die maande September ('septem' = sewe), Oktober ('octo' = agt), November ('novem' = nege) en Desember ('decem' = tien).

In die Juliaanse kalender is die maande van die ou kalender behou, maar hulle is aangepas en die begin van die jaar op 1 Januarie vasgestel. Die skrikkeljaar van die ou kalender het ook verdwyn.

Die Juliaanse kalender is in amper die hele Romeinse Ryk gebruik. Met die opkoms van die Christendom is dit ook gebruik om die tyd van die Christelike feesdae, veral Paasfees, te bepaal. Die kerk het dus besondere waarde aan die kalender geheg.

Die Juliaanse kalender word tans nog deur sommige Oosters-Ortodokse kerke gebruik. In dié kerke, soos die Russies-Ortodokse Kerk, val Kersfees op 7 Januarie, wat volgens die Juliaanse kalender 25 Desember van die vorige jaar is. Ander Ortodokse kerke gebruik die Gregoriaanse kalender, wat hulle die Nieu-Juliaanse, Hersiene Juliaanse of Griekse kalender noem, vir vaste Christelike feesdae soos Kersfees, maar die Juliaanse kalender vir feesdae wat met Paasfees verband hou.

Onder invloed van die Kerk het Rusland die Juliaanse kalender nog tot in 1918 gebruik. So het die Russiese Revolusie van 1917, wat in Russies die Oktober-revolusie ("октябрьская революция, Oktjabrskaja revoljoetsia") genoem word, in die Westerse maand November plaasgevind. Wanneer na datums voor 1918 verwys word, word O.S (Ou Styl) vir die Juliaanse kalender en N.S. (Nuwe Styl) vir die Gregoriaanse kalender dikwels tussen hakies aangegee.




</doc>
<doc id="28490" url="https://af.wikipedia.org/wiki?curid=28490" title="Jen">
Jen

Die is die geldeenheid van Japan. Dit is die derde mees verhandelde geldeenheid in die buitelandse valutamarkte ná die Amerikaanse dollar en die euro. Dit word ook algemeen gebruik as 'n reserwegeldeenheid na die dollar, euro en Britse pond. Die ISO 4217-kodes vir jen is JPY en 392. Die Latynse simbool is ¥ terwyl dit in Japannees ook met die kanji-simbool aangedui word. Soos dikwels in Asië die gebruik is, word groot bedrae dikwels uitgedruk in veelvoude van 10 000 ("man", 万), nes dit in Westerse lande in veelvoude van duisend uitgedruk word.

Die jen is in 1872 deur die Meiji-regering ingevoer as 'n geldstelsel soortgelyk aan dié in Europa. Dit het die ingewikkelde monetêre stelsel van die Edo-tydperk, gegrond op die mon, vervang. Die Nuwe Geldeenheid-wet van 1871 het die aanvaarding van die desimale stelsel van jen (1, 圓), sen (, 錢), en rin (, 厘) tot gevolg gehad met ronde munte wat in die Weste geslaan is. Die jen is wetlik gedefinieer as 0,78 troois-onse (24,26 g) suiwer silwer, of 1,5 gram suiwer goud. Dieselfde hoeveelheid silwer is vandag ongeveer 1 181 moderne jen werd, terwyl dieselfde hoeveelheid goud ongeveer 3 572 jen werd is. Die wet het Japan ook na die goudstandaard laat oorskakel. (Die sen en rin is uiteindelik aan die einde van 1953 uit sirkulsie verwyder.)



</doc>
<doc id="28501" url="https://af.wikipedia.org/wiki?curid=28501" title="Lüderitz">
Lüderitz

Lüderitz is 'n klein seehawe en vissersdorp aan die Atlantiese kus van Namibië (Suidwes-Afrika) en die administratiewe hoofstad van die !Nami≠Nûs-kiesafdeling in die Namibiese gewes Karas. Die dorp is vernoem na die Bremense koopman Franz Adolf Eduard Lüderitz. Die permanente bevolking is in 2015 op sowat 20 000 beraam.

Die Portugese seevaarder Bartolomeu Diaz was die eerste Europeër wat in 1487 in 'n nabygeleë baai suid van die huidige dorp voet aan wal gesit en 'n tradisionele steenkruis met wapen op die Lüderitz-skiereiland se Diazpunt opgerig het. Die oorspronklike kruis (Portugees: padrão) was as gevolg van erosie sterk verweer en is in 1929 deur 'n replika vervang. Die ou Portugese origineel word tans in 'n Kaapstadse museum vertoon.
Die Bremense tabakhandelaar Adolf Lüderitz het in 1883 in Angra Pequeñabaai (die latere Lüderitzbaai) geland. Sy medewerker en vennoot Heinrich Vogelsang het van die plaaslike Orlam-hoof Josef Frederiks 'n gebied met 'n lengte van 40 myl en 'n wydte van 20 myl gekoop om hier 'n handelspos te stig. Die hoof het 100 goudpond en 250 gewere ontvang en was daarvan oortuig dat hy eintlik 'n gebied met 'n lengte van 70 en 'n wydte van 35 kilometer aan die Duitsers sou verkoop het. Nadat hy die ooreenkoms onderteken het, het die Duitse koopmans egter daarop verwys dat hulle nie "Engelse" myl (wat gelykstaan aan 1,6 kilometer) bedoel het nie, maar "Pruisiese" myl (7,5 kilometer) – Frederiks het sodoende die grootste deel van sy stamgebied van 300 by 150 kilometer verkoop.

Die land is nogtans as waardeloos beskou, en Lüderitz het eintlik gehoop om hier grondstowwe te kan ontgin. Sy mynbou-eksplorasies het egter op niks uitgeloop nie. Lüderitz het uiteindelik in finansiële moeilikhede beland en sy omvangryke grondbesit in 1885 aan die Duitse Koloniaalmaatskappy van Suidwes-Afrika verkoop.

Die dorp het eers met die veldtog teen die Nama-stam geleidelik begin groei toe hier in 1904 Duitse troepe gestasioneer is. Lüderitz het in hierdie tydperk veral vir die konsentrasiekamp bekend gestaan wat hier vir Orlam- en Nama-gevangenes en hul familielede opgerig is. Van die sowat 2 000 gevangenes het as gevolg van die slegte higiëniese en ongunstige klimaattoestande net sowat 450 oorleef. Eers nadat Duitse sendelinge daarop aangedring het dat die kamp gesluit moes word, is dit na die binneland verskuif.

Eers jare nadat Adolf Lüderitz in 1886 tydens 'n ekspedisie na die Oranjerivier spoorloos verdwyn het, is in 1908 diamante in die gebied ontdek, en die dorp het 'n kortstondige ekonomiese bloeitydperk beleef. Die Swart werker Zacharias Lewela het tydens die bou van 'n smalspoor-spoorweglyn 'n diamant in 'n duineveld ontdek. Hy het dit aan die boumeester August Stauch getoon, en Stauch het saam met die ingenieur Sönke Nissen 'n konsessie vir die gebied gekoop. Albei het danksy die diamante-mynbou miljoenêrs geword, terwyl Lewela niks ontvang het nie.

Lüderitz het in die volgende jare tot 'n besige handelshawe ontwikkel. Danksy die mynbou, talle immigrante wat die land binnegestroom en die diamantedorp Kolmannskuppe gestig het, het Lüderitz 'n welvarende dorp geword.

Toe die winsgewende diamanteontginning in 1920 na die suide van die land verskuif is, het Lüderitz sy ekonomiese rol as 'n mynbousentrum kwytgeraak. Die plaaslike ekonomie het nou op 'n kleinskaalse visserybedryf en 'n aantal klein skeepswerwe gesteun. Danksy die karakoelteelt in die suide van die land het ook 'n aantal tapytwewers hulle hier gevestig. Nogtans het Lüderitz se toekoms minder rooskleurig gelyk.

Teen die einde van die 20ste eeu is die Koedoe-gasveld voor die kus ontdek, en ook seegras, wat daagliks op die dorp se strande uitspoel, is 'n belangrike grondstof vir die voedsel- en kosmetiese bedryf. Daarnaas het 'n plaaslike oesterbedryf begin ontwikkel.

Ter geleentheid van Lüderitz se eeufeesvierings in 1983 is talle historiese geboue uit die koloniale tydperk gerestoureer, en Lüderitz het 'n belangrike toeristebestemming in Namibië geword. Die boubedrywighede by die hawe, wat aansienlik vergroot is, het talle nuwe werkgeleenthede vir jongmense geskep, en in 2000 is die toeristesentrum Waterfront ingewy.

Nadat die Swapo-regering enkele administratiewe streke hernoem het om die laaste oorblyfsels van die land se koloniale verlede af te breek, het nuusberigte oor 'n beplande naamwysiging vir Lüderitz onrus onder die blanke bevolking veroorsaak, terwyl ook swart Namibianers hul misnoeë oor dié stap uitgespreek het. Laat in 2013 is bekendgemaak dat slegs die kiesafdeling se naam na !Nami‡Nûs verander sal word. !Nami‡Nûs is 'n term uit die plaaslike Khoekhoegowab-taal en beteken "omhelsing".

Pres. Hifikepunye Pohamba het in 'n amptelike toespraak, wat hy in 2014 gehou het, albei name gebruik. In Duitse reisgidse, wat in 2015 gepubliseer is, word derhalwe steeds die benamings Lüderitz en Lüderitzbucht vir die nedersetting gebruik. Lüderitzbucht ("Lüderitzbaai") is 'n ouer naam uit die vroeë koloniale tydperk wat in die omgangstaal steeds gebruik word om na die nedersetting te verwys. Bewoners uit alle etniese groepe verwys na hulself dan ook trots as "Buchters".

Sedert die 1970's het Lüderitz se bevolking van sowat 2 000 tot 5 800 in 2001 verdubbel. Die persentasie Duitssprekende bewoners het egter merkbaar afgeneem.

Alhoewel daar nog steeds diamantemynboubedrywighede in die omgewing is, het vissery en toerisme die belangrikste ekonomiese sektore geword. Veral seekreef word na lande soos Spanje en Japan uitgevoer. Oorbenutting van visbronne het egter daartoe gelei dat beperkings op die vissery geplaas is. Duitsland het 'n patrollieboot aan Namibië beskikbaar gestel sodat onwettige visvangaktiwiteite bekamp kan word.



</doc>
<doc id="28503" url="https://af.wikipedia.org/wiki?curid=28503" title="Grigori Raspoetin">
Grigori Raspoetin

Grigori Jefimowitsj Raspoetin (of Grigori Jefimowitsj Nowi) (Russies: Григо́рий Ефи́мович Распу́тин / Григо́рий Ефи́мович Но́вый) (Prokofskoje, 10 Januarie 1869 – Sint Petersburg, 30 Desember 1916) was ’n Russiese lekeprediker uit die distrik Tjoemen in Siberië. Hy word ook soms die "Mal Monnik" genoem, maar die naam is misleidend omdat hy nie ’n monnik was nie. Hy het ’n belangrike rol gespeel aan die hof van die laaste tsaar van Rusland, Nikolaas II, en het daardeur ’n indirekte invloed gehad op die uiteindelike val van die tsaar en Keiserlike Rusland.

Vandag word Raspoetin beskou as enigiets van ’n geloofsgeneser, siener en profeet tot ’n losbandige godsdienstige kwaksalwer en konkelaar. Hy was waarskynlik ietsie van alles, maar dis moeilik om sy ware persoonlikheid vas te pen omdat staaltjies oor sy lewe dikwels geskoei is op twyfelagtige herinneringe, hoorsê en legendes.

Toe hy sowat agttien was, het Raspoetin drie maande lank in ’n klooster gewoon, waarskynlik as boetedoening vir diefstal. Daar het hy in die godsdiens begin belangstel. Daar was talle bewerings tot aan die einde van sy lewe dat hy lid was van ’n sekte met die naam "Chlisti" (Geselbroeders), wie se passievolle dienste geëindig het in fisieke uitputting. Dit het gelei tot gissings dat godsdienstige en seksuele ekstase deel van hul dienste uitmaak. Raspoetin se betrokkenheid by die "Chlisti" kon egter nooit bewys word nie.

Rasputin het in 1889 getrou met Praskowija Fjodorowna Doebrowina en hulle het drie kinders gehad: Dmitri, Maria en Warwara. In 1901 het hy sy tuisdorp verlaat as ’n "strannik" (of godsdienstige swerwer). In 1903 kom hy in Sint Petersburg aan waar hy geleidelik ’n reputasie verwerf as ’n "starets" (of heilige man) met geneeskrag en profetiese kragte. 

Keiserin Aleksandra het geglo hy kan haar seun, die tsarewitsj Aleksei wat aan hemofilie (bloeiersiekte) gely het, gesond maak. Aleksei het die siekte van sy ma oorgeërf. Sy was die kleindogter van koningin Victoria, ’n draer van die siekte. (Draers het nie self die siekte nie, maar kan dit aan hulle kinders oordra.)

Daar was al talle gissings oor hoe Raspoetin ’n helende uitwerking op die tsarewitsj gehad het aangesien die siekte destyds nie behandelbaar was nie. Dit lyk egter of hy wel direk of indirek die seun se gesondheid beïnvloed het. Die tsaar en tsaritsa het hom beskou as ’n man van God en ’n profeet. Enigiemand wat ’n oudiënsie met die keiserlike egpaar wou hê, moes deur Raspoetin werk en dit het tot groot ongelukkigheid gelei.

Rasputin was gou ’n omstrede figuur en hy is betrek by die politieke stryd tussen monargiste, antimonargiste, revolusionêre en ander politieke magte. Hy is deur baie vooraanstaande mense beskuldig van verskeie misdade, van ’n losbandige sekslewe (onder meer die verkragting van ’n non) tot die onbehoorlike politieke oorheersing van die keiserlike familie. 

Tydens die Eerste Wêreldoorlog het Raspoetin weer eens in die spervuur beland weens beskuldigings van onpatriotiese beïnvloeding aan die Russiese hof. Die ongewilde tsaritsa was boonop Duits-gebore en sy is daarvan verdink dat sy ’n spioen vir die Duitsers was. 

Nadat die tsaar onder Raspoetin en die tsaritsa se invloed bevel van die Russiese leër oorgeneem het en dus dikwels aan die front was, het Raspoetin se invloed oor die tsaritsa verder toegeneem. Hy het gou haar vertroueling en persoonlike raadgewer geword en haar ook oorreed om sekere regeringsampte te vul met kandidate wat hy met die hand uitgesoek het. Om nog meer mag te kry, het Raspoetin met hoëklas-vroue geslaap en ruil vir politieke gunsies, soos die bevordering van hul mans. Intussen het Rusland se ekonomie ’n groot knou gekry tydens die oorlog en baie mense het die skuld gegee aan Aleksandra en Raspoetin weens sy invloed op haar. Raspoetin het onwetend tot sy eie ongewildheid bygedra deur graag te spog oor sy vermoë om die tsaar en tsaritsa te beïnvloed.

Deur sy groot mag aan die hof en op die Russiese politiek is Raspoetin al hoe meer deur veral die Russiese adel gewantrou. In die nag van 28 op 29 Desember 1916 word hy deur ’n groep adellikes, onder andere prins Feliks Joesoepof en groothertog Dmitri Pawlowitsj (een van die min Romanofs wat die slagting van die familie deur die kommuniste vrygespring het) na die Joesoepofs se Moika-paleis gelok waar hy vermoor is. Oor die moord word baie gespekuleer. Die mees aanvaarde weergawe is dat Joesoepof vir Raspoetin na sy paleis genooi het vir ’n partytjie. Een van die gaste moes genoeg sianied in sy eet- en drinkgoed gooi om ’n paar mense dood te maak. Raspoetin het egter nie gesterf nie, maar hy het wel sleg gevoel en het na buite gegaan, waar Joesoepof hom geskiet het. Daarna is sy liggaam in die Newarivier gegooi. Dit het egter agterna geblyk dat hy in daardie stadium steeds nie dood was nie, aangesien met ’n lykskouing water in sy longe gevind is, wat daarop dui dat hy verdrink het. 

Die tsaritsa het hom daarna in Tsarskoje Selo laat begrawe. Na die Februarie-revolusie het ’n groep werkers egter sy oorskot opgegrawe en in die nabygeleë woud verbrand.

Die naam Raspoetin beteken nie "losbandig" in Russies soos dikwels beweer word nie, al is daar ’n baie soortgelyke Russiese byvoeglike naamwoord, "raspoetni" (распу́тный), met dié betekenis asook ’n ooreenstemmende selfstandige naamwoord, "raspoetnik" (распу́тник). Rasputin is nie ’n ongewone Russiese van nie en het nie ’n gure betekenis nie. Die geloofwaardigste verduideliking is dat dit ’n standaard-van is wat afgelei is van die ou Slawiese van "Rasputa" ("Rasputko").

Raspoetin het volgens baie bronne glo probeer om sy van te laat verander na die minder opvallende "Nowi" (Новый, Russies vir "nuut"). Dis egter ’n groot geskilpunt.




</doc>
<doc id="28506" url="https://af.wikipedia.org/wiki?curid=28506" title="Aleksei Nikolajewitsj, tsarewitsj van Rusland">
Aleksei Nikolajewitsj, tsarewitsj van Rusland

Aleksei Nikolajewitsj Romanof (Russies: Алексе́й Никола́евич Рома́нов) (Peterhof, 12 Augustus 1904 - Jekaterinburg, 16 Julie 1918) was die seun van tsaar Nikolaas II en tsaritsa Aleksandra Fjodorowna. Hy was hul vyfde kind en het vier ouer susters gehad: Olga, Tatjana, Maria en Anastasia. As enigste seun was hy die troonopvolger. 

Aleksei het aan hemofilie gely, ’n siekte wat nie destyds behandelbaar was nie. Hy het dit van sy ma oorgeërf. Sy was die kleindogter van koningin Victoria, ’n draer van die siekte. (Draers het nie self die siekte nie, maar kan dit aan hulle kinders oordra.)

Die tsaar en tsaritsa het die siekte geheim gehou van die Russiese volk, omdat hulle bekommerd was oor wat die reaksie sou wees, veral wat die troonopvolging betref. Aleksei het deur sy kort lewe dikwels interne bloedings gehad en dit het veroorsaak dat hy selfs ’n ruk lank nie kon loop nie. Hy was in dié tyd eers aan ’n rolstoel gekluister en het later ’n ruk lank beenysters gedra. 

Wanneer hy gebloei het, het hy ondanks die pyn geen pynstillers gekry nie weens kommer dat hy daaraan verslaaf kon raak. Die lekeprediker en (volgens sy aanhangers) geloofsgeneser Grigori Raspoetin was die enigste mens wat blykbaar ’n positiewe invloed op sy gesondheid gehad het.

Op 15 Mei 1917 het Nikolaas II namens homself en sy seun afstand gedoen van die troon. Nadat die hele gesin ’n jaar lank in huisarres in Siberië was, is hulle op 16 Julie 1918 almal in Jekaterinburg voor ’n vuurpeloton tereggestel. Die gesin se massagraf is aan die begin van die negentigerjare gevind. Aleksei se liggaam was nie daar nie – ook nie dié van sy suster Maria nie (hoewel vir ’n lang ruk geglo is dit was Anastasia se liggaam wat nie saam met die ander gevind is nie). 

Die stoflike oorskot van die ander gesinslede is in 1998 in die Sint Petrus en Sint Paulus-katedraal in Sint Petersburg herbegrawe. In die jaar 2000 het die Russies-Ortodokse Kerk die hele gesin tot heiliges verklaar.



</doc>
<doc id="28511" url="https://af.wikipedia.org/wiki?curid=28511" title="Aleksei van Rusland">
Aleksei van Rusland

Aleksei (die Stilste) Michailowitsj (Russies: Алексей Михайлович) (Moskou, 19 Maart 1629 — Moskou, 8 Februarie 1676) was van 1645 tot 1676 tsaar van Rusland, tydens die mees gebeurtenisvolle dekades van die middel-17de eeu.

Hy was die seun van die eerste Romanof-tsaar van Rusland, Michail. Hy bestyg die troon op 16-jarige leeftyd ná die dood van sy pa op 12 Julie 1645. 

Sy voog is die bojaar Boris Morozof, ’n slu en verstandige man wat egter baie ongewild is. Hy word beskou as ’n tipiese baatsugtige 17de-eeuse bojaar en word beskuldig van toordery en duiwelskuns. In Mei 1648 kom die inwoners van Moskou in opstand teen hom in die sogenaamde Sout-oproer en die jong tsaar is verplig om hom af te dank en na die Kirillo-Belozersk-klooster te verban. 

Aleksei het nie ’n besonder sterk persoonlikheid gehad nie, maar hy was ’n natuurlik hoewel versigtig vooruitstrewende leier. Sy bewind is veral gekenmerk deur konflikte in die Russies-Ortodokse Kerk wat gelei het tot ’n skeuring (раскол; raskol) van 1666-67 en van ’n harde binnelandse beleid wat gelei het tot ’n groot Kosak-opstand onder aanvoering van Stepan Razin. Hy voer die kerkhervormings deur in samewerking met patriarg Nikon (1605-1681), met wie hy aan die begin van sy bewind noue bande gesmee het. In 1649 maak Aleksei lyfeienskap wetlik. Ná sy dood volg Fjodor III hom op.

Aleksei trou in 1648 met Maria Iljitsjna Miloslafskaja (1625-1669). Hulle het 13 kinders in die 21 jaar lange huwelik: vyf seuns en agt dogters. Sy sterf enkele weke ná die geboorte van haar dertiende kind. Vier seuns (Aleksei, Fjodor, Semjon en Iwan) oorleef haar, maar twee van hulle sterf binne ses maande ná haar, onder andere Aleksei, die 16-jarige troonopvolger. Die kinders is:

Hy trou weer in 1671 met Natalja Kirilowna Narisjkina (1651-1694). Uit die huwelik word drie kinders gebore:


</doc>
<doc id="28514" url="https://af.wikipedia.org/wiki?curid=28514" title="Heath Ledger">
Heath Ledger

Heath Andrew Ledger (4 April 1979, Perth, Australië – 22 Januarie 2008, New York Stad, Verenigde State) was 'n Oscar-benoemde Australiesgebore akteur. Nadat hy in die negentigerjare in 'n paar televisiereekse gespeel het, het hy vir hom 'n naam in Hollywood gemaak. Hy het in 'n paar suksesvolle rolprente verskyn, onder meer "10 Things I Hate About You", "The Patriot", "Monster's Ball", "A Knight's Tale" en "Brokeback Mountain". Hy het ook kort voor sy dood die rol van "The Joker" vertolk in die rolprent "The Dark Knight".

Sy eerste akteursrol is in die goedkoop film "Blackrock", waarin hy ’n klein rolletjie speel. Daarna verskyn hy ook in 'n paar Australiese sepies, onder meer "Home and Away". Hy trek na Amerika, waar hy ’n paar onsuksesvolle oudisies aflê voordat hy die hoofrol kry in "Two Hands" en ’n rol in die tienerprent "10 Things I Hate About You".

Hierna volg ernstiger rolle om van sy beeld as tienerheld ontslae te raak. Hy speel in die oorlogsprent "The Patriot" saam met Mel Gibson. In 2005 speel hy en Jake Gyllenhaal in die prent "Brokeback Mountain" twee gay cowboys in die Wyoming van die sestigerjare. Daarvoor word Ledger in 2006 benoem vir ’n Golden Globe- en Oscar-toekenning. Hy speel ook die rol van "The Joker" in die Batman-film "The Dark Knight", wat voor sy dood voltooi is, maar nog uitgereik moet word. In 2009 sou die fanatasie-avontuurprent "The Imaginarium of Doctor Parnassus" uitgereik word met Ledger in die rolverdeling. 

Voor 2002 het Ledger vir kort rukkies met die aktrises Lisa Zane en Heather Graham uitgegaan. Van Augustus 2002 tot April 2004 het hy 'n verhouding gehad met die aktrise Naomi Watts, wat hy op die stel van "Ned Kelly" ontmoet het.

Ledger was verloof aan die aktrise Michelle Williams, wat hy ontmoet het op die stel van "Brokeback Mountain", waarin sy die rol van sy vrou vertolk. Hulle het ’n dogter, Matilda Rose, wat op 28 Oktober 2005 in Brooklyn, New York gebore is. Williams en Ledger is in Augustus 2007 uitmekaar.

Ledger is in Janurie 2008 op 28-jarige leeftyd dood in sy woonstel in die buurt SoHo, New York, aangetref met voorskrifmedisyne in sy badkamer. Volgens die polisie word sy dood as ’n ongeluk beskou.




</doc>
<doc id="28518" url="https://af.wikipedia.org/wiki?curid=28518" title="Transkripsie">
Transkripsie

Transkripsie in die taalkundige sin, is die sistematiese voorstelling van taal in geskrewe vorm. Die bron kan óf mondelingse uitsprake óf reedsbestaande teks in 'n ander skryfstelsel wees, alhoewel sommige taalkundiges slegs eersgenoemde as transkripsie beskou.

Transkripsie van mondelingse uitsprake is wanneer iemand neerskryf wat 'n ander persoon gesê het. Om dit te doen het 'n mens gewoonlik 'n opname van die gesprek nodig sodat dit getranskribeer kan word. Indien 'n persoon baie bekwaam is in snelskrif, kan gesprekke ook waarskynlik daarvan getranskribeer word, maar dit is beter om mondelingse gesprekke van 'n opname te transkribeer.

Dit is byvoorbeeld die omskakeling van een alfabet in ’n ander, byvoorbeeld die Cyrilliese alfabet in die Latynse alfabet.

Die belangrikste vereiste van ’n transkripsiestelsel is dat ’n leser die oorspronklike uitspraak van ’n woord wat in ’n vreemde alfabet gespel is, korrek sal kan aflei. Dus moet dit getranskribeer word volgens die reëls van sy eie taal.

Dit lei tot verskillende spellings in verskillende tale, want elke taal spel die woord eie aan sy taalreëls. Die Russiese van Хрущёв kan byvoorbeeld op die volgende maniere getranskribeer word: Chroesjtsjof (Afrikaans), Khrushchev (Engels), Chroesjtsjov (Nederlands), Chruschtschow (Duits), Khrouchtchev (Frans), Chrusjtjov (Sweeds), Krusciov (Italiaans), Hruščov (Kroaties), חרושצ'וב (Hebreeus) en خوروشوف (Arabies).

Hieronder volg voorbeelde van hoe die Afrikaanse en Engelse transkripsie van Russiese name en woorde verskil.


</doc>
<doc id="28519" url="https://af.wikipedia.org/wiki?curid=28519" title="Pous Agato">
Pous Agato

Hierdie artikel handel oor Agato die 79ste pous van die Rooms-Katolieke Kerk. Vir die Koptiese pous (654 – 673) sien Pous Agato (Kopties).

Pous Agato is van Griekse afkoms, gebore in Sisilië aan die einde van die sesde eeu. Hy was 'n suksesvolle sakeman vir 'n groot deel van sy lewe. Laat in sy lewe word hy 'n Benediktynse monnik in die Sint Hermas-klooster in Palermo. Op 27 Junie 678 volg hy Pous Donus op en regeer tot sy dood aan die pes, op 10 Januarie 681. Hy word opgevolg deur Pous Leo II. Die naam ‘Agato’ beteken 'die Goeie' in Grieks.

Pous Agato het self die finansies van die kerk bestuur. Net voor sy verkiesing is Wilfrid van York deur Theodore, aartsbiskop van Kantelberg, uit sy amp gesit. Agato het Wilfrid in sy amp herstel en het die Gregoriaanse gesange in Engeland ingevoer.

In 680 begin hy 'n sinode in Rome wat later die sesde ekumeniese raad van Konstantinopel (7 November 680 tot 16 September 681) sou word. Beide die keiser, Konstantyn IV en die biskoppe het deelgeneem. Die leer van die Monotelitisme, wat nog populêr was in Bisantium word veroordeel in 'n dogmatiese brief van die pous en het hiermee gou tot 'n einde gekom.

Pous Agato word as heilige vereer in die Rooms-Katolieke Kerk en die Grieks-Ortodokse Kerk. Hy het baie wonderwerke beskrywe en word ook die 'Wondermaker' genoem. Sy feesdag is 10 Januarie in die Rooms-Katolieke Kerk en op 20 Februarie in die Oosters-Ortodokse Kerk. Hy is die beskermheilige van Palermo.



Saamgestel en vertaal uit die , , en wikipedia.


</doc>
<doc id="28530" url="https://af.wikipedia.org/wiki?curid=28530" title="I (dubbelsinnig)">
I (dubbelsinnig)

I kan na een van die volgende onderwerpe verwys:



</doc>
<doc id="28531" url="https://af.wikipedia.org/wiki?curid=28531" title="O (dubbelsinnig)">
O (dubbelsinnig)

O kan na een van die volgende onderwerpe verwys:



</doc>
<doc id="28532" url="https://af.wikipedia.org/wiki?curid=28532" title="Hepburn-stelsel">
Hepburn-stelsel

Die is 'n transkripsiestelsel vir die romanisering van Japannees na die Latynse alfabet. Dit is vernoem na James Curtis Hepburn wat dit gebruik het om die klanke van die Japannese taal te transkribeer in die derde uitgawe van sy Japannees–Engels woordeboek wat in 1887 gepubliseer is. Die stelsel is oorspronklik in 1885 deur die "Society for the Romanization of the Japanese Alphabet" (羅馬字会 "Rōmajikai") voorgestel. Die Hepburn-stelsel is sedertdien aangepas en die Shūsei Hebon-shiki Rōmaji () genoem.

Die oorspronklike en hersiene weergawes van die Hepburn-stelsel is steeds die mees algemene metode vir die transkripsie van Japannees in westerse tale. Die stelsel is op Engelse fonologie gegrond maar word ook net so in Duits, Frans en Nederlands gebruik.

Dié word meestal gebruik om die klanke van woorde in ander tale voor te stel. Meeste hiervan is nie formeel gestandaardiseer nie.


</doc>
<doc id="28534" url="https://af.wikipedia.org/wiki?curid=28534" title="K (dubbelsinnig)">
K (dubbelsinnig)

K kan na een van die volgende onderwerpe verwys:



</doc>
<doc id="28535" url="https://af.wikipedia.org/wiki?curid=28535" title="F (dubbelsinnig)">
F (dubbelsinnig)

F kan na een van die volgende onderwerpe verwys:



</doc>
<doc id="28536" url="https://af.wikipedia.org/wiki?curid=28536" title="G (dubbelsinnig)">
G (dubbelsinnig)

G kan na een van die volgende onderwerpe verwys:



</doc>
<doc id="28537" url="https://af.wikipedia.org/wiki?curid=28537" title="H (dubbelsinnig)">
H (dubbelsinnig)

H kan na een van die volgende onderwerpe verwys:



</doc>
<doc id="28538" url="https://af.wikipedia.org/wiki?curid=28538" title="J (dubbelsinnig)">
J (dubbelsinnig)

J kan na een van die volgende onderwerpe verwys:



</doc>
<doc id="28539" url="https://af.wikipedia.org/wiki?curid=28539" title="L (dubbelsinnig)">
L (dubbelsinnig)

L kan na een van die volgende onderwerpe verwys:



</doc>
<doc id="28540" url="https://af.wikipedia.org/wiki?curid=28540" title="M (dubbelsinnig)">
M (dubbelsinnig)

M kan na een van die volgende oderwerpe verwys:



</doc>
<doc id="28541" url="https://af.wikipedia.org/wiki?curid=28541" title="N (dubbelsinnig)">
N (dubbelsinnig)

N kan na een van die volgende onderwerpe verwys:



</doc>
<doc id="28542" url="https://af.wikipedia.org/wiki?curid=28542" title="P (dubbelsinnig)">
P (dubbelsinnig)

P kan na een van die volgende onderwerpe verwys:



</doc>
<doc id="28544" url="https://af.wikipedia.org/wiki?curid=28544" title="R (dubbelsinnig)">
R (dubbelsinnig)

R kan na een van die volgende onderwerpe verwys:



</doc>
<doc id="28545" url="https://af.wikipedia.org/wiki?curid=28545" title="S (dubbelsinnig)">
S (dubbelsinnig)

S kan na een van die volgende onderwerpe verwys:



</doc>
<doc id="28547" url="https://af.wikipedia.org/wiki?curid=28547" title="U (dubbelsinnig)">
U (dubbelsinnig)

U kan na een van die volgende onderwerpe verwys:



</doc>
<doc id="28558" url="https://af.wikipedia.org/wiki?curid=28558" title="Prawda">
Prawda

Prawda (Правда), Russies vir "Die Waarheid", was 'n Sowjet-dagblad. Van 1917 tot en met 22 Augustus 1991 was dit die amptelike spreekbuis van die Sentrale Komitee van die Kommunistiese Party van die Sowjetunie.

Die koerant is in 1912 in Wene, Oostenryk, gestig en is eers in 1918 na Moskou geskuif toe dié stad weer Rusland se hoofstad geword het. Die blad het in 1991, ná die verbrokkeling van die Sowjetunie, toegemaak op bevel van pres. Boris Jeltsin. Daarna het van die personeellede 'n nuwe poniekoerant met dieselfde naam gestig. Dit is in 1997 deur die Kommunistiese Party van die Russiese Federasie oorgeneem. Daar is ook 'n onverwante internet-gebaseerde koerant, "Pravda Online" (www.Pravda.ru), wat deur ander personeellede bedryf word. 

Nog 'n koerant met dié naam is die "Komsomolskaja Prawda", voorheen die amptelike blad van die Komsomol (die ontbinde Kommunistiese Jeugliga) en tans die poniekoerant met die grootste sirkulasie in die land. 

Naas die Prawda was daar nog 'n belangrike koerant tydens die Koue Oorlog: "Izwestija", die amptelike spreekbuis van die Sowjet-regering. Aangesien die twee koerante se name "Die Waarheid" en "Die Nuus" beteken, was daar 'n gewilde sêding in dié tyd: "W Prawde njet Izwestii, w Izwestijach njet Prawdi" ("In Die Waarheid is daar geen nuus nie, en in Die Nuus is daar geen waarheid nie").



</doc>
<doc id="28574" url="https://af.wikipedia.org/wiki?curid=28574" title="Tokyo Sexwale">
Tokyo Sexwale

Mosima Gabriel Sexwale (5 Maart 1953), beter bekend as Tokyo Sexwale, is 'n sakeman, 'n voormalige Suid-Afrikaanse minister vir menslike nedersettings en voormalige anti-apartheid-aktivis en politieke gevangene. Hy is ’n charismatiese leier en was ’n gevangene op Robbeneiland saam met mense soos Nelson Mandela vir sy anti-apartheid-bedrywighede. Ná die eerste demokratiese verkiesing in Suid-Afrika in 1994 word Sexwale die eerste premier van die Gauteng-provinsie. Hy tree in 1998 uit die politiek en het ’n gerekende sakeleier geword. In 2009 word hy aangestel as minister vir menslike nedersettings vir 'n vierjaartermyn. Hy is getroud met Judy Moon en het twee kinders, Gabrielle en Chris. 

Sexwale is in die township Orlando-Wes in Soweto gebore. In 1973 matrikuleer hy aan die Hoërskool Orlando-Wes. In die laat sestigerjare word hy lid van Steve Biko se Swartbewussynsbeweging en leier van die radikale Suid-Afrikaanse Studentebeweging. In die vroeë sewentigerjare sluit hy aan by die ANC se militêre vleuel, Umkhonto we Sizwe ("Spies van die Volk"). Terwyl hy in Swaziland (nou eSwatini) )is, behaal hy ’n diploma in bedryfsleer aan die Universiteit van Botswana, Lesotho en eSwatini. In 1975 verlaat Sexwale die land en ondergaan ’n militêre offisierskursus in die Sowjetunie, waar hy in militêre ingenieurswese spesialiseer.

Toe hy in 1976 na Suid-Afrika terugkeer, word Sexwale in hegtenis geneem ná ’n skermutseling met die Suid-Afrikaanse Veiligheidsmag en word hy saam met elf ander aangekla en later skuldig bevind aan terrorisme en sameswering om die regering omver te werp. In 1977 word hy vir agttien jaar na Robbeneiland gestuur. Daar studeer hy vir ’n B.Com.-graad aan Unisa. Hy word in Junie 1990 vrygelaat ná dertien jaar in die tronk.

Ná die Suid-Afrikaanse verkiesing in April 1994 word Sexwale verkies tot eerste premier van die nuwe PWV-provinsie (wat in 1994 na Gauteng hernoem is). Hy bewerkstellig vrede in verskeie polities plofbare swartwoongebiede. In 1998 verlaat hy die politiek en sluit by die korporatiewe sektor aan. 

Van 2007 af het die media begin gis dat Sexwale as ANC-leier sal staan (en dus vir die amp van president) voor die algemene verkiesing van 2009. Hy het voorheen erken dat "verskeie mense” hom probeer oorhaal om hom as ANC-leier beskikbaar te stel.

Vanaf 10 Mei 2009 tot 9 Julie 2013 dien hy in president Jacob Zuma se kabinet as minister vir menslike nedersettings.



</doc>
<doc id="28575" url="https://af.wikipedia.org/wiki?curid=28575" title="Puerto Rico">
Puerto Rico

Puerto Rico of Porto Rico (Spaans: [ˈpweɾto ˈriko]), amptelik Gemenebes Puerto Rico of Gemenebes Porto Rico (Spaans: "Estado Libre Asociado de Puerto Rico", Engels: "Commonwealth of Puerto Rico"), is 'n Karibiese eilandnasie wat deel uitmaak van die eilandgebiede van die Verenigde State van Amerika. Dit is geleë in Noord-Amerika tussen die Atlantiese Oseaan in die noorde en die Karibiese See in die suide.

Puerto Rico beslaan 'n oppervlakte van 9 104 km² en het 'n bevolking van 3 195 153 in 2018 gehad. Die hoofstad en grootste stad is San Juan met 'n bevolking van 395 326 in 2010 en 'n oppervlakte van 199,31 km². Puerto Rico is in die weste van die Amerikaanse Maagde-eilande en in die ooste van die Dominikaanse Republiek geleë. Sedert die Amerikaanse oorwinning tydens die Spaans-Amerikaanse Oorlog van 1898 is die eiland onder die gesag van die Verenigde State van Amerika.

Daar bestaan groot meningsverskil op die eiland oor die gebied se toekomstige politieke status. Danksy die ontwikkeling van Amerikaanse nywerhede op Puerto Rico handhaaf die eiland 'n besonder hoe lewenstandaard vir 'n Latyns-Amerikaanse land. Saam met die Amerikaanse presidensiële verkiesing op 6 November 2012 is 'n nie-bindende referendum oor die toekomstige territoriale status gehou, waar vir die huidige status as 'n eilandgebied, as 'n nuwe deelstaat binne die Verenigde State of onafhanklikheid van die Verenigde State gestem kon word. 54% van die kiesers was ten gunste van 'n verandering van die territoriale "status quo", en van hulle was 61,15% vir die status as 51ste deelstaat van die Verenigde State.

Puerto Rico is die oostelikste eiland in die Groot Antille-groep en lê ongeveer 1 000 km suidoos van Florida en 500 km noord van Venezuela in die Karibiese See.

Dit beslaan byna 8 900 km² en sluit ’n aantal satellieteilandjies, onder meer Vieques en Culebra (groteres), en Caja de Muertos, Palominos en Pineros (kleineres) in. Die landskap is bergagtig vanweë die groot sentrale bergland (Cordillera Central), wat sterk na die suide en in mindere mate na die noorde afdaal en wat deur ’n heuwellandskap en 'n redelike smal kusvlaktes omring word. Ongeveer 25% van die eiland lê laer as 300 m bo seevlak en die hoogste bergspits is Cerro de Punta (1 338 m).

Die eiland is in 1493 deur Christophorus Columbus vir Europa ontdek en hy het dit San Juan ("Sint Johannes") genoem. 'n Hawestad het mettertyd aan die noordkus ontstaan en dit het as Puerto Rico ("ryk hawe") bekend geword. Die naam is uiteindelik gebruik om die hele eiland aan te dui, terwyl die hoofstad na San Juan herdoop is. Die eiland se leuse lui egter steeds: "Joannes est nomen eius" ("Johannes is sy naam"). Die eerste eilandbewoners was Indiane van die Eiland-Arawake-volk.

Soos ook elders in die Karibiese gebied kon hul arbeid nie doeltreffend deur die koloniste benut word nie, sodat die goudmynbedryf, wat aanvanklik suksesvol op dreef gekom het, vinnig agteruitgegaan het. Toe suikerplantasies later aangeplant is, is slawe uit Afrika ingevoer om in die arbeidsbehoefte te voorsien. Die eiland se gunstige strategiese ligging het dit 'n gewilde aanvalsteiken vir onder meer die Britte en die Nederlanders gemaak.

San Juan, wat die nabygeleë vesting Caparra (1508; net ruïnes het behoue gebly) as hoofstad vervang het, het egter met sy El Morro-fort (16de tot 18de eeu) een van die onoorwinbaarste stede in die Karibiese gebied geword. Ondanks klein opstande was Puerto Rico lank aan Spaanse bestuur onderhewig. Beperkte selfbestuur is in 1897 aan die eiland toegeken, maar die Spaans-Amerikaanse Oorlog het kort daarna uitgebreek en by die Verdrag van Parys (1898) is Puerto Rico aan die Verenigde State oorgedra. Intensiewe handelsbetrekkinge het in die stadium reeds tussen die eiland en sy nuwe heersers bestaan.

Puerto Rico se politieke status en sy verhouding met die "moederland" is aanvanklik in twee wette vervat, naamlik die "Foraker Act" van 1900 en die Jones Act van 1917. In die dertigerjare het die Puerto Ricaanse volk 'n identiteitsbewussyn ontwikkel wat daartoe gelei het dat daar in 1946 vir die eerste keer 'n Puerto Ricaan as goewerneur van die eiland aangestel is en dat die bevolking in 1948 ook vir die eerste keer self ’n goewerneur gekies het, naamlik Luis Muñoz Marin (1898–1964).

Tussen 1950 en 1952 het ’n grondwet deur middel van 'n volkstemming tot stand gekom, waardeur Puerto Rico verhef is tot ’n outonome staat met vrywillige verbondenheid aan die VSA – ’n soort gemenebesland. Hoewel alle Puerto Ricane Amerikaanse burgers is, kan hulle nie in die presidentsverkiesings stem nie en betaal hulle ook geen federale belasting nie. Die manlike inwoners moet egter diensplig in die Amerikaanse Leër doen.

Onder die Eisenhower-bewind het Puerto Rico in 1953 die geleentheid gekry om met 'n meerderheidsbesluit van die eilandbewoners selfstandig te word, maar die oorgrote meerderheid van die bevolking is nog verdeeld oor die kwessie. Benewens die wat na volle onafhanklikheid streef, is daar ook ’n groep wat Puerto Rico as 'n deelstaat van die Verenigde State ingelyf wil sien. Die meerderheid wil egter die huidige politieke status van die eiland behou. Puerto Rico word bestuur deur ’n goewerneur wat elke vier jaar gekies word.

Die wetgewende mag berus by 'n senaat van 29 lede en 'n Huis van Verteenwoordigers van 54 lede, en beide word gekies volgens ’n stelsel wat 'n kompromis tussen ’n distrikstelsel en die stelsel van eweredige verteenwoordiging is. Die sogenaamde residentkommissaris (deur die volk gekies) wat na die Amerikaanse Huis van Verteenwoordigers afgevaardig word, neem wel aan die sitting deel, maar hy het geen stemreg nie.

Puerto Rico het etnies 'n homogene bevolking van net meer as drie miljoen mense, met Indiaanse en Negroïde invloede wat volledig met die Blanke element geïntegreer is. Die amptelike tale is Spaans en Engels, maar slegs ongeveer 20% van die bevolking is tweetalig en die oorgrote meerderheid praat Spaans. Sowat 80% van die eilandbewoners is Rooms-Katoliek.

Nadat daar jare lank ’n veldtog gevoer is om ongeletterdheid te bekamp, het die aantal ongeletterdes tot minder as 10% van die bevolking gedaal. Daar is verskeie inrigtings vir hoër onderwys op die eiland, waarvan die Universiteit van Puerto Rico, die Inter-American-universiteit, die Katolieke Universiteit van Puerto Rico en die Sacred Heart College die vernaamste is. Wat wetenskaplike gerigtheid betref, toon die Puerto Ricane, getrou aan hul Spaanse agtergrond, oor die algemeen groter belangstelling in die geesteswetenskappe as in die natuurwetenskappe.

Die Puerto Rico Institute of Culture en die Ateneo Puertorriquenõ is gerig op die instandhouding en bevordering van die Puerto Ricaanse volkskultuur. Die belangrikste koerante is "El Dia", "El Imparcial", "El Mundo", en die "San Juan Star". Die eilande het sedert 1922 'n radionetwerk en sedert 1954 ook 'n televisienetwerk. Ongeveer die helfte van die bevolking woon in stede, waarvan die grootstes San Juan, Mayagüez, Caguas, Ponce, Bayamón en Carolina is.

Ondanks 'n hoë werkloosheidsyfer (gewoonlik meer as 10%), 'n hoë inflasiekoers en ’n ongunstige handelsbalans, handhaaf Puerto Rico die hoogste lewenstandaard van al die Latyns-Amerikaanse lande. Die toestand is in groot mate te danke aan die aktiewe industrialisasiebeleid wat na die Tweede Wêreldoorlog deur 'n spesiale departement, wat as Fomento bekend gestaan het, toegepas is. Tientalle bedrywe (veral Amerikaans) is op die gebied van onder meer chemie, tekstiel, leer, metaal en elektrotegniek deur Operasie Bootstrap tot stand gebring.

Die eiland se goedkoop arbeidskragte en lae belastings het 'n groot aandeel in die nywerheidsontwikkeling gehad. Ten einde die groeiende beroepsbevolking van werkgeleenthede te voorsien, is die bedrywe hoofsaaklik arbeidsintensief. In 1955 is daar met die raffinering van ruolie begin ten einde met die snel toenemende energiebehoeftes van die nywerhede tred te hou. Dit het egter 'n ongunstige uitwerking op die handelsbalans gehad aangesien Puerto Rico, benewens 'n gebrek aan ander grondstowwe, ook geen aardolievoorrade het nie.

Die enigste grondstof wat wel in voldoende hoeveelhede voorkom, is koper, maar omdat daar gevrees word dat die ontginning daarvan die omgewing sal besoedel, is besluite in die verband tot dusver nie tot uitvoer gebring nie. Hoewel die nywerhede in die sewentigerjare vir 75% van die eiland se nasionale produk gesorg het, is 'n groot gedeelte van die bevolking nog steeds van die landbou afhanklik. Sowat 40% van die totale landbougrond is met suikerriet beplant, en koffie en sitrusvrugte word in die weste en tabak in die laer dele en op die oostelike hellings verbou.

Toerisme lewer 'n belangrike bydrae tot die handhawing van ’n gesonde handelsbalans. Puerto Rico het mooi strande en die see wemel van visse (diepseeduik), terwyl die aangename klimaat en talle besienswaardighede en feestelikhede (karnaval, haangevegte) veral Amerikaanse toeriste na die eiland lok.






</doc>
<doc id="28576" url="https://af.wikipedia.org/wiki?curid=28576" title="Puerto Ricaanse Onafhanklikheidsparty">
Puerto Ricaanse Onafhanklikheidsparty

Die Puerto Ricaanse Onafhanklikheidsparty (Spaans: Partido Independentista Puertorriqueño of PIP) is 'n politieke party wat vir Puerto Rico se onafhanklikheid van die VSA strewe. Dit is een van die drie groot politieke partye in die land en ook die tweede oudste.

Die huidige leier is Rubén Berríos Martínez.

Die party is begin as die verkiesingsvleuel van die Puerto Ricaanse Pro-onafhanklikheidsbeweging. Dit is die grootste van die onafhanklike partye en die enigste een wat op die stembrief verskyn gedurende verkiesings (ander kandidate moet per hand bygevoeg word).

Die party is gestig op 20 Oktober 1946 deur Gilberto Concepción de Gracia (oorlede in 1968). Hy was oortuig dat die onafhanklikheidsbeweging "verraai" is deur die Partido Popular Democrático, waarvan die oorspronklike doel onafhanklikheid was.

Die VSA se Federal Bureau of Investigation (FBI) se gebruik om enige persoon of organisasie dop te hou wat Puerto Rico se onafhanklikheid voorstaan, is deur die FBI se topleierskap erken. Dit word genoem in 1,8 miljoen dokumente, waarvan net 'n klein deel in 2000 uitgereik is.

Die destydse direkteur van die FBI, Louis Freeh, het in 'n ongekende stap erken in watter mate die FBI van die 1930's tot die 1990's aan onwettige, en moontlik misdadige, aksies deelgeneem het en dat hulle dalk daardeur die grondwetlike regte van die Puerto Ricane geskend het.

Vir die PIP dui die vlag se groen kleur op hoop vir die verwerwing van vryheid, en die wit kruis op die party se opofferings vir en toewyding aan demokrasie.

"Noorse Kruis"-vlae, of "Latynse Kruis"-vlae is 'n algemene ontwerp in die Skandinawiese lande en ander dele van die wêreld, en teoreties behoort die PIP se embleem tot hierdie groep vlae. Die PIP se vlag is gebaseer op die eerste nasionale vlag wat ooit deur Puerto Ricane gebruik is, en is ook die huidige vlag van die munisipaliteit van Lares. Lares is waar die eerste relatiewe suksesvolle poging van rewolusionêre inval in Puerto Rico, die "Grito de Lares", plaasgevind het op Woensdag 23 September 1868. Die Lares-vlag is ook soortgelyk aan die vlag van die Dominikaanse Republiek, aangesien die Grito se meesterbrein, Ramon Emeterio Betances, nie net die Dominikaanse pro-onafhanklikheidstryd bewonder het nie, maar ook 'n afstammeling was van Dominikane. Die nasionalistiese oproer was die fondament vir ander oproere wat gevolg het, insluitend die Grito de Yara in Kuba en die 1 Maart-beweging (3•1 운동) op 1 Maart 1919 in Korea.



</doc>
<doc id="28587" url="https://af.wikipedia.org/wiki?curid=28587" title="Slag van Szentgotthárd (1664)">
Slag van Szentgotthárd (1664)

Die Slag van Szentgotthárd (ook bekend as die Slag van Mogersdorf) het op 1 Augustus 1664 tydens die "Oostenryk-Turkse oorlog (1663-1664)" plaasgevind tussen die leër van die Italianer Raimondo Montecuccoli en dié van grootvizier Ahmed Köprülü. Die Ottomaanse Ryk se leër het 'n militêre nederlaag gelei, die daaropvolgende vredesooreenkoms was egter sterk in sy guns gewees.

Montecuccoli het ongeveer 25-30 000 soldate bymekaargebring en die Ottomaanse leër was ongeveer 130 000 sterk (60 000 yenitsare en sipahi, 70 000 azap, akinci en tataarse, 360 kanonne).

Montecuccoli se leër van:

Oostenrykse: 10 900 soldate (5000 infanterie, 5900 kavalerie, 10 kanonne), Bevelvoerder Raimondo Montecuccoli
Duitse: 7400 soldate (6200 infanterie, 1200 kavalerie, 14 kanonne) Bevelvoerder Prins Leopold Leopold van Baden en Prins Georg Friedrich van Waldeck
Ryn Unie: 900 soldate (600 infanterie, 300 kavalerie) Bevelvoerder Wolfgang Julius van Hohenlohe
Franse: 5250 soldate (3500 infanterie, 1750 kavalerie), Bevelvoerder Jean de Coligny-Saligny
Ander: 2000 Kroatiese kavalerie, Hongaarse kavalerie en infanterie, Tsjeggiese musketiers, Italiaanse regiment, Bevelvoerder Bernát Csányi, Kušanić en Marchese Pio de Savoya.



</doc>
<doc id="28591" url="https://af.wikipedia.org/wiki?curid=28591" title="Bindingsenergie">
Bindingsenergie

In die skeikunde verwys die term bindingsenergie na die sterkte van 'n binding, en dit is gelyk aan die hoeveelheid energie wat vrygestel word wanneer twee of meer atome chemies bind om 'n molekuul te vorm. Bindingsenergie is ook die hoeveelheid energie wat nodig is om die chemiese binding tussen twee of meer atome in 'n molekuul te breek. Bindingsenergie word gemeet in kilojoule per mol (kJ·mol). Om die kovalente binding tussen byvoorbeeld twee waterstofatome in 'n waterstofmolekuul te breek, word 436 kJ·mol energie benodig. Wanneer die H-H binding gevorm word, word 436 kJ·mol vrygestel. Meer energie word vrygestel wanneer 'n sterk chemiese binding gevorm word as wanneer 'n swakker chemiese binding gevorm word.


</doc>
<doc id="28592" url="https://af.wikipedia.org/wiki?curid=28592" title="Bindingslengte">
Bindingslengte

Bindingslengte is die gemiddelde afstand tussen die kerne van twee atome wat chemies gebind het. Wanneer twee atome bind, oorvleuel hul orbitale (mees waarskynlike bewegingsruimtes van elektrone). 'n Atoom bestaan uit 'n klein sentrale kern met 'n negatiefgelaaide elektronwolk om die kern. Indien die aantrekkingskragte tussen die atome sterk is, beweeg die atome en dus ook hul kerne naby aan mekaar en is die bindingslengte baie kort. Met swakkeer aantrekkingskragte tussen die atome, is die bindingslengte langer, wat beteken dat die atome se kerne verder weg is. Bindingslengte neem toe met toename in atoomgrootte. Kleiner atome kan nader aan mekaar beweeg met 'n gevolglike korter bindingslengte. Omdat die waterstofatoom die kleinste atoom is, is die H-H binding die kortse binding bekend. Bindingslengte verskaf ook inligting oor die atome wat by binding betrokke is en of die binding 'n enkel-, dubbel- of drievoudige binding is.

Atome wat in 'n molekuul gebind is, vibreer asof hulle met 'n veer aan mekaar gebind is, wat variasie in fisiese bindingslengte teweeg bring. Die bindingslengte word egter as die gemiddelde lengte geneem. Bindingslengte is klein en word gevolglik uitgedruk in terme van pikometer (pm) waar 1 pm = 10 m.


</doc>
<doc id="28593" url="https://af.wikipedia.org/wiki?curid=28593" title="Foedji">
Foedji

Berg Foedji se buitengewoon simmetriese keël is 'n bekende simbool van Japan wat dikwels in kuns en fotografie uitgebeeld word, en gewild is onder toeriste en bergklimmers. Foedji behoort tot die Stille Oseaan se Ring van Vuur, vervolgens is vulkaanuitbarstings en aardbewings algemeen.

Die berg is op 22 Junie 2013 deur Unesco as wêrelderfenisgebied gelys.



</doc>
<doc id="28598" url="https://af.wikipedia.org/wiki?curid=28598" title="Makron">
Makron

'n Makron, van die Grieks ("makrón") wat "lank" beteken, of lengteteken, is 'n diakritiese teken ¯ wat bo of onder 'n klinker geplaas word om aan te dui dat dié klinker lank uitgespreek moet word. Dit is oorspronklik gebruik om 'n lang (i.e. swaar) lettergreep te merk in Grieks-Romeinse metriek. Die teenoorgestelde is 'n brevis of kort-teken wat oorspronklik gebruik is om 'n kort lettergreep aan te dui en tans ook 'n kort klinker. Die onderskeid tussen lang en kort klinkers is gewoonlik fonemies. In die Internasionale Fonetiese Alfabet (IFA) word die makron gebruik om middel-toon aan te dui; die teken vir 'n lang klinker in die IFA is 'n aangepaste driehoekige dubbelpunt.

Die Hepburn-stelsel vir romanisering van Japannees gebruik makrons om lang klanke aan te dui. Byvoorbeeld: kōtsū (交通) "verkeer" teenoor kotsu (骨) "been" of "slag" (fig.). Ook die spelling van die Maori-taal maak gebruik van makrons.


</doc>
<doc id="28627" url="https://af.wikipedia.org/wiki?curid=28627" title="Sons of Norway">
Sons of Norway

Sons of Norway is die grootste Noors-Amerikaanse organisasie in Noord-Amerika met byna 70 000 lede in die Verenigde State, Kanada en Noorweë. Die vereniging beywer hom veral vir die bewaring van die Noorse kulturele erfenis in Noord-Amerika, die handhawing van kulturele betrekkinge tussen die Skandinawiese moederland en die Nuwe Wêreld en verskaf daarnaas ook assuransies en ander finansiële produkte aan sy lede. Dit is tans die grootste Noorse vereniging buite Noorweë.

Die laasgenoemde aktiwiteite het hul historiese oorsprong in die laat 19de eeu. Sons of Norway is op 16 Januarie 1895 in Minneapolis in die Amerikaanse deelstaat Minnesota deur agtien Noorse immigrante as 'n welsynsorganisasie gestig. Die organisasie het lede en hul gesinne teen die finansiële gevolge van siekte of dood verseker. Mettertyd het die organisasie ook die bewaring van die Noorse kulturele erfenis by sy aktiwiteite ingesluit. 



</doc>
<doc id="28629" url="https://af.wikipedia.org/wiki?curid=28629" title="Tsaar">
Tsaar

Tsaar (Russies: царь; Bulgaars en Serwies: цар) is ’n vorstelike titel vir die historiese heersers van Rusland, Bulgarye en Serwië. Afhangende van die tyd en land, kan tsaar keiser of koning beteken.

Die woord, wat van die Romeinse titel Caesar afgelei is, het aanvanklik keiser beteken. In Rusland en Bulgarye het dié betekenis mettertyd vervaag en teen die negentiende eeu het die woord eerder koning beteken. Nog later is die term vir vors in die algemeen gebruik, nie spesifiek vir ’n keiser of koning nie.

Tsaar was in die volgende lande die amptelike titel van die heersers:

Die woord "tsar" is ’n vorm van die vroeëre "tsesar" en is afgelei van die Romeinse titel Caesar. Die verandering van "tsesar" in "tsar" het plaasgevind vanweë die gebruik om titels in Slawiese manuskripte in snelskrif te skryf. ’n Mens kan voorbeelde hiervan in die Oos-Slawiese Primêre Kronieke sien.

In teenstelling met die Latynse woord "imperator" het die Bisantyns-Griekse term "basileus" sowel politieke as Bybelse konnotasies gehad. Dit het aanvanklik iets soos vors beteken, maar het mettertyd koning begin beteken. Nog later het die woord die betekenis van keiser gekry as daar na monarge van dié tyd verwys is, maar Bisantynse bronne het steeds na die Bybelse en antieke konings as "basileus" verwys. Dié woord is altyd as tsaar vertaal in Slawiese vertalings van Griekse geskrifte, en dié dubbele betekenis is dus na Kerkslawies (en later Russies) oorgedra. Tsaar is dus vir keisers asook vir Bybelse en antieke konings gebruik.

Vandag word dit nie meer vir keisers gebruik nie. Dit verwys slegs na plaaslike historiese heersers, Bybelse en antieke konings of konings in feë- en derglike verhale. Die term koning ("korol", король) word gebruik vir veral Wes-Europese konings en buitelandse keisers word gewoonlik "imperator" (император) genoem eerder as "tsaar".

Die leiers van die ou Kiëf-Roes en Moskowië se titel was grootprins. Nadat grootprins Iwan III Rusland verlos het van die Tartaarse (Mongoolse) Juk, het hy na homself as tsaar begin verwys. Die eerste Russiese leier wat egter amptelik as tsaar gekroon is, was sy kleinseun, Iwan IV die Verskriklike (1547).

In die Weste was daar verwarring oor die vertaling van die woord. Daar is eindelik besluit om dit nie te vertaal nie, nes die titels "sjah" en "sultan". Die Russiese senaat en sinode het in 1721 die titel "keiser" ("imperator") aan Pieter die Grote toegeken. Dit het tot in 1917, toe Nikolaas II geabdikeer het, die amptelike titel van die heersers gebly. Die titel tsaar is egter steeds algemeen gebruik en word vandag nog gebruik – in Russies sowel as ander tale.





</doc>
<doc id="28635" url="https://af.wikipedia.org/wiki?curid=28635" title="Groothertogin Anastasia Nikolajewna van Rusland">
Groothertogin Anastasia Nikolajewna van Rusland

Anastasia Nikolajewna Romanowa (Russies: Анастаси́я Никола́евна Рома́нова) (Peterhof, 5 Junie 1901 — Jekaterinburg, 16 Julie 1918), groothertogin van Rusland, was die vierde en jongste dogter van tsaar Nikolaas II van Rusland en tsarina Aleksandra Fjodorowna. Sy was die jongste suster van groothertoginne Olga, Tatjana en Maria en tsarewitsj Aleksei. 

Anastasia is op sewentienjarige ouderdom in Jekaterinburg oorlede toe sy, haar hele familie en nog vier ander deur die Bolsjewiste doodgeskiet is. Sedert 1918 bestaan daar egter al gerugte dat sy die slagting oorleef het.

Omdat tsarina Aleksandra reeds drie dogters agtermekaar gehad het, was daar groot druk op haar toe sy die vierde keer swanger raak om ’n seun te hê wat sy pa kon opvolg as tsaar. Op 5 Junie 1901 het Aleksandra in die paleiskompleks van Peterhof haar vierde kind gehad: weer eens ’n dogter, Anastasia. Die teleurstelling onder die adellikes was groot: Hulle het gevoel dat Aleksandra Rusland gefaal het. 

Nikolaas en Aleksandra wou hul kinders self grootmaak, in teenstelling met baie ander Europese heersers. Anastasia het grootgeword in ’n hegte en gelukkige gesin – sy en haar sussies word deur goewernantes en onderwysers voorberei vir hul rol as verteenwoordigers van hul pa en hul vaderland. Hulle kry byvoorbeeld van etiketlesse tot klavier- en taallesse. Vanweë die Duitse en Engelse agtergrond van hul ma kon die groothertoginne baie tale praat: van Duits en Russies tot Engels en Frans. Die meisies is baie eenvoudig grootgemaak. Hulle het op kampbeddens sonder kussings geslaap, soggens in koue water gebad en moes hul eie kamers aan die kant maak. Hulle moes ook naaldwerk in hul vrye tyd doen wat by byeenkomste vir welsyn verkoop is.

Die twee jongste dogters, Anastasia en Maria, is die "Die Klein Paar" genoem. Hulle het ’n kamer gedeel en baie tyd saam deurgebring. Die ouer dogters, Olga en Tatjana, het ook ’n kamer gedeel en was bekend as die "Die Groot Paar." Die vier susters het soms die bynaam OTMA gebruik, wat afgelei is van die eerste letters van hul name.

Anastasia was aan die mollige kant met rooiblonde hare en blou oë. Daarby was sy intelligent en energiek en het vinnig geleer. Sy was ook vol streke en het ’n goeie humorsin gehad, hoewel sy effens lui was en gou verveeld geraak het.

In 1914 breek die Eerste Wêreldoorlog uit en Rusland raak daarby betrokke. Om van nut te wees volg tsarina Aleksandra en haar twee oudste dogters ’n spoedkursus in verpleegkunde. 

Maria en Anastasia is te jonk om hul voorbeeld te volg. Hulle het egter graag met die soldate gemeng en hulle opgebeur.

Die oorlog het groot onrus in Rusland tot gevolg gehad. Aanvanklik het baie Russe hul land se deelname aan die oorlog gesteun, maar die leër het min sukses behaal en teen 1917 het sowat 6 miljoen Russiese soldate reeds gesneuwel. Dit het ook sleg gegaan met die ekonomie: Daar was groot tekorte aan kos en brandstof. Tot groot ontevredenheid van die volk is die kos wat wel daar was na die soldate gestuur en die hongersnood onder die volk het al hoe groter geword. Kosopstande het plaasgevind wat gewelddadig deur die tsaar onderdruk is. Honderde mense het gesterf of is gewond. Dit en ander griewe was die lont wat die Russiese volk sou laat ontplof: Die tsaar en sy gesin was immers al lank ongewild, veral weens die tsarina se Duitse afkoms en haar noue bande met die lekeprediker Grigori Raspoetin. 

Op 24 Februarie 1917 begin ’n spontane opstand in Moskou. Soldate skiet selfs hul eie offisiere dood om daaraan deel te neem. ’n Week later, op 2 Maart, doen Nikolaas II onder druk afstand van die troon ten gunste van sy jonger broer, Michail, wat egter ’n dag later die troon van die hand wys. Die nuwe tussentydse regering neem Nikolaas en sy gesin gevange. Hulle word eers onder huisarres geplaas in hul paleis in Tsarskoje Selo (later Poesjkin) om hulle teen die Bolsjewiste te beskerm. Daarna word hulle na Tobolsk in Siberië gestuur. Hulle bly daar tot in November 1917 toe die Bolsjewiste aan die bewind kom. Toe word hulle Jekaterinburg gestuur waar hulle in die Bolsjewiste se hande beland.

Die Wit Leër, wat teen die Bolsjewiste se Rooi Leër geveg het en probeer het om die tsaar en sy gesin te bevry, beweeg intussen al hoe nader aan Jekaterinburg. Die Rooi Leër besef dat die stad binnekort in die hande van die Wit Leër sal wees. Om te voorkom dat die keiserlike gesin gered word, word besluit om hulle tereg te stel. In die nag van 16 op 17 Julie 1918 sterf die gesin in die kelder van die Ipatijef-huis op bevel van kommandant Jakof Joerofski in ’n koeëlreën. Soldate steek die lyke hierna aan die brand en gooi dit in ’n mynskag af. 

In die tagtigerjare word vyf van die gesin se lyke gevind. Die ligging word eers geheim gehou aangesien die Kommuniste nog aan die bewind is, maar in 1991, ná die val van die Sowjetunie, word die lyk opgegrawe. Om te probeer uitvind wie se lyke ontbreek, word twee ondersoeke gedoen. In die eerste word bevind dat Aleksei en Maria se lyke nie daar is nie, maar in die tweede ondersoek word bevind dit is Aleksei en Anastasia s’n. In albei ondersoeke word egter bevind dat niemand dié slagting sou kon oorleef nie en dat die twee ontbrekende lyke waarskynlik verbrand is.
Die vyf liggame wat gevind is, word in 1998 begrawe in die St. Petrus en Paulus-katedraal in Sint Petersburg – 80 jaar ná die teregstelling. In 2002 word die gesin deur die Russies-Ortodokse Kerk tot heiliges verklaar.

Ondanks die ondersoeke waarin bevind is dat niemand die teregstelling sou kon oorleef nie, het gerugte ontstaan dat die tsarewitsj en een van sy susters oorleef het. Baie Russe het geglo dit was Aleksei en Maria, terwyl in die Weste geglo is dat dit Aleksei en Anastasia was. Die gevolg was dat baie mense na vore gekom en beweer het dat hulle Maria, Anastasia en Aleksei is. 

Die bekendste vrou wat haar as Anastasia voorgedoen het, was waarskynlik Anna Anderson: Sy het sestig jaar lank volgehou dat sy Anastasia is en het ’n groot opskudding veroorsaak. Volgens haar het sy gemaak of sy dood is. Toe ’n barmhartige soldaat sien dat sy nog lewe, het hy haar glo gehelp ontsnap. Van die oorlewende Romanof-familielede het haar selfs geglo.

Anderson is in 1984 dood en haar liggaam is veras. DNS-toetse is in 1994 gedoen op weefselmonsters van Anderson wat in ’n hospitaal gevind is en die bloed van onder andere prins Philip, die Hertog van Edinburgh, wie se ouma aan moederskant ’n suster van die tsarina was. Daarvolgens het Anderson se DNS nie met dié van die Romanof-familie ooreengestem nie.

Talle boeke is geskryf en rolprente gemaak oor die lewe van Anastasia, haar dood en die misterie daaromheen. ’n Paar van die prente is:


</doc>
<doc id="28637" url="https://af.wikipedia.org/wiki?curid=28637" title="Imbolc">
Imbolc

Imbolc [im'olk], soms ook Oimelc, is een van die belangrikste feesdae van die tradisionele Keltiese kalender wat op 1 Februarie gevier word. Dit is die tradisionele Keltiese Lentefees wat in die middel van die tyd tussen die Noordelike Halfrond se Wintersonstilstand en die Dag-en-Nagewening van die lente plaasvind. Die feesdag is gewy aan die godin Brigid (dikwels ook Brighid, Bride of Brigit) wat in die Christelike tydperk as 'n heilige vereer is.

Die Ierse benaming het sy etimologiese oorsprong in die Gaeliese term vir "in die buik" ("i mbolg"), maar is later herinterpreteer as "ooimelk" (gewoonlik word die eerste lammers op hierdie tydstip gebore) en was sodoende 'n simboliese verwysing na die nuwe lewenskrag wat met die lente geassosieer word. Die begin van Februarie was ook die tyd wanneer die voedselvoorrade van die winter byna opgebruik was. Dit was dus uiters belangrik om sekere religieuse rituele te beoefen wat 'n goeie oes in die laat somer help verseker het.

Net soos by ander Keltiese feeste het die aansteek van feesvure 'n sentrale rol by die vierings gespeel aangesien Brigid die Keltiese Godin van vuur, heilkunde en vrugbaarheid was. Die vuur was 'n simbool vir die son wat in die volgende maande sy krag herwin het. Toe die Rooms-Katolieke Kerk die Keltiese Imbolc tot die Christelike fees Marialigmis op 2 Februarie verander het, is steeds kerse aangesteek om die simboliese reining van die Jonkvrou Maria te vier. Ook by die prosessies wat op 2 Februarie plaasgevind het, het gelowiges kerse aangesteek.

Nuwe Heidene beskou Imbolc nog steeds as 'n spesiale fees danksy die belangrike rol wat die natuur en sy kringloop in die nie-Christelike inheemse geloofstelsels van Europa speel. Die Gehoringde God – die heerser oor die najaar en winter – beskik in hierdie tyd van die jaar nog steeds oor sy mag. Die winterkoue behels sterkte en warmte net soos lewe en dood.

Dit is baie belangrik dat menslike aktiwiteite die gebeure in die natuur weerspieël, en net soos die natuur geleidelik sy lewenskrag herwin, probeer Nuwe Heidene nou die klein take te doen wat gedurende die res van die jaar nie verrig is nie. Aktiwiteite en rituele tydens Imbolc kan dus die maak van kerse, die aanplanting van lenteblomme, die lees van gedigte of die vertelling van stories insluit.


</doc>
<doc id="28641" url="https://af.wikipedia.org/wiki?curid=28641" title="Pous Leo">
Pous Leo

Pous Leo kan verwys na 'n aantal pouse van die Rooms-Katolieke Kerk, naamlik:



</doc>
<doc id="28642" url="https://af.wikipedia.org/wiki?curid=28642" title="1676">
1676

Die jaar 1676 was 'n skrikkeljaar wat volgens die Gregoriaanse kalender op 'n Woensdag begin het. Dit was die 76ste jaar van die 17de eeu n.C. In teenstelling met gewone jare het die jaar 366 dae en 'n 29 Februarie gehad.




</doc>
<doc id="28647" url="https://af.wikipedia.org/wiki?curid=28647" title="Kana">
Kana

Kana is 'n generiese term vir die lettergreep-georiënteerde Japannese skrifte hiragana (ひらがな) en katakana (カタカナ) sowel as die ou stelsel wat as manjogana bekendstaan. Hierdie skrifte het ontwikkel uit die logografiese karakters van Chinese afkoms wat in Japan bekendstaan as Kanji (漢字) (Chinese uitspraak "hànzì") as 'n alternatief en toevoeging tot laasgenoemde.

Verder is kana tydens die Japannese besetting van Taiwan in Taiwannees opgeneem om die uitspraak van Chinese karakters soos furigana aan te dui.



</doc>
<doc id="28648" url="https://af.wikipedia.org/wiki?curid=28648" title="Hiragana">
Hiragana

Hiragana word gebruik vir woorde waarvoor daar geen kanji bestaan nie, insluitend partikels soos "kara" から "van," en agtervoegsels soos "~san" さん "Mnr., Mev., Mej, Me." Hiragana word ook gebruik in woorde waarvoor die kanji-vorm nie vir die skrywer of die lesers bekend is nie, of waar dit te formeel is vir die skryfdoeleinde. Werkwoord en byvoeglike naamwoord infleksies, soos byvoorbeeld, "BE MA SHI TA" (べました) in , wat in hiragana geskryf word. In hierdie geval word deel van die stam ook in hiragana geskryf. Hiragana word ook gebruik om die uitspraak van kanji aan te dui in 'n leeshulpmiddel wat "furigana" genoem word.

Daar bestaan twee hoofstelsels vir die rangskikking van hiragana, die outydse iroha rangskikking, en die meer algemene gojūon rangskikking.

Hiragana het ontwikkel uit "man'yōgana", Sjinese karakters wat vir hulle uitspraak gebruik is. Die gebruik het in die 5de eeu ontstaan. Die vorms van die hiragana is afkomstig van die kursiewe skrifstyle van Sjinese kalligrafie. Die onderstaande figuur wys hoe die hiragana uit manyōgana ontwikkel het via kursiewe skrif. Die boonste karakter in die gewone Sjinese skrifvorm, die middelste karakter in rooi vertoon die kursiewe skrifvorm van die karakter, en die onderste karakter is die ekwivalente hiragana.
Toe hiragana aanvanklik geskep is, is dit nie algemeen aanvaar nie. Baie opgevoede mense het gevoel dat dit steeds Sjinees was. In Japan is die gewone skrif ("kaisho"), die sogenaamde , "mansskrif", deur mans gebruik; terwyl die kursiewe skrif ("sōsho") vorm van kanjki deur vroue gebruik is. Hiragana het dus onder vroue gewild geword wat nie toegang gehad het tot dieselfde mate van onderwys as mans nie. Dit het gelei tot die alternatiewe benaming "vroueskrif". Die "Verhaal van Genji" en ander vroeë romans deur vroulike outeurs het dus tot 'n groot mate of uitsluitlik van hiragana gebruik gemaak. Teen die 10de eeu is hiragana egter deur albei geslagte gebruik. Hiragana, met sy vloeiende styl, is vir nie-amptelike skryfwerk gebruik soos persoonlike briewe, terwyl katakana en kanji gebruik is vir amptelike dokumente. In moderne Japannese skrif word hiragana saam met katakana gebruik. Katakana word nou slegs vir spesiale doeleindes gebruik soos vir leenwoorde, gestranslitereerde name die name van diere, in telegramme, en vir klem.

In vroeë weergawes van hiragana was daar baie keer verskillende karakters wat dieselfde lettergreep voorgestel het, maar die stelsel is in 1900 vereenvoudig sodat daar 'n eenduidige verband tussen gesproke en geskrewe lettergrepe is. Die huidige ortografie is in 1946 deur die Japannese regering vasgelê.

Die woord hiragana beteken "gewone lettergreepskrif"

Die gedig "Iroha-uta" ("Lied/gedig van kleure"), wat uit die 10de eeu dateer, gebruik elke die hiragana (behalwe "n" ん) een keer. In die onderstaande tabel word die hiragana vertoon met die oorsponklike roman isering en die moderne Japannese lesing in hakkies. Let daarop dat die laaste reël met die uitgediende kana ("we" ゑ) begin.

Die hiragana bestaan uit 'n basiese stel karakters, die "gojūon", wat op verskeie maniere aangepas kan word. Deur 'n "dakuten" merker ( ゛) word 'n nie-stemhebbende konsonant soos "k" of "t" verander in 'n stemhebbende konsonant soos "g" (uitgespreek soos in berge) of "d": "k"→"g", "t"→"d", "s"→"z", en "h"→"b". Hiragana wat met 'n "h" kan ook 'n "handakuten" merker ( ゜) kry wat die "h" na 'n "p" verander. 'n Klein weergawe van die hiragana vir "ya", "yu" of "yo" (ゃ, ゅ of ょ onderskeidelik) kan by die hiragana wat met "i" eindig gevoeg word. Dit verander die "i" klinker om na 'n gly palatalisering te verander. Die byvoeging van die klein "y" kana word yōon genoem. 'n Klein "tsu" っ genaamd "sokuon" dui 'n geminaat (dubbel) konsonant aan. Dit verskyn voor frikatiewe en stoppe, en soms aan die einde van sinne. Dit word voorgestel in rōmaji deur die volgende konsonant te verdubbel.

In informele teks word klein weergawes van die vyf klinker kana soms gebruik om die wegdofende klanke (はぁ, ねぇ) voor te stel.

Daar is 'n paar hiragana wat selde gebruik word. "Wi" ゐ en "we" ゑ is uitgedien. "Vu" ゔ is 'n moderne toevoeging wat gebruik word om die /v/ klank in vreemde tale soos Europese tale voor te stel, maar aangesien Japannees uit 'n fonologiese oogpunt nie 'n /v/ klank het nie, word dit as /b/ uitgespreek en dien dit meestal as 'n meer akkurate aanduier van 'n woord se uitspraak in die woord se oorspronklike taal. Dit word egter selde teëgekom aangesien leenwoorde en getranslitereerde woorde gewoonlik in katakana, geskryf word waar die ooreenstemmende karakter as ヴ geskryf sou word.

Die onderstaande tabel gee hiragana aan te same met hulle Hepburn-romanisering. Die uitgediende kana word in romanisering vertoon. Daar is 131 gevalle.
Die kombinasies にゃ, にゅ, en にょ moet nie verwar word met die opeenvolgings んや, んゆ, en んよ nie. Die kombinasies van に met 'n klein "y" kana verteenwoordig elkeen 'n enkele mora, terwyl die opeenvolgings van ん gevolg deur 'n groot "y" kana twee aparte morae verteenwoordig. Die onderskeid kan geïllustreer word met minimale pare soos かにゅう "ka-nyu-u", "verbind", en かんゆう "ka-n-yu-u", "oortuiging", wat maklik onderskei word in spraak, al word hulle in sommige romaniseringstelsels beide as "kanyu" geskryf kan word. In Hepburn-romanisering word hulle deur 'n apostroof onderskei: "kanyū" en "kan'yū".


</doc>
<doc id="28650" url="https://af.wikipedia.org/wiki?curid=28650" title="Elf (mitologie)">
Elf (mitologie)

Elwe (Oud-Nordies "álfr") is ligwesens of natuurgeeste wat hulle oorsprong in die Nordies-Germaanse mitologie het. In Ysland word hulle ook die Verborge Volk genoem. Hulle word meestal as klein mense uitgebeeld wat die woude, die see en die lug bewoon. Hulle tree dikwels vriendelik op teenoor mense, maar is in die algemeen eerder wraaksugtige wesens wat skade kan berokken. 

In die Yslandse Snorra-Edda, wat omstreeks 1200 ontstaan het en as die Jongere Edda beskou word, is daar 'n verband tussen die Nordiese Ase-Godhede. Die werk maak ook 'n duidelike verskil tussen sogenaamde Lig- en Swart Elwe:

Dit is nie duidelik of die skrywer Snorri hierdie indeling self versin het of deur oorgelewerde tradisies beïnvloed is nie. Die Elwevolk versinnebeeld nogtans die vrugbaarheid en staan ook in verband met die Nordiese vrugbaarheidsgod Freyr. 
Op 'n later tydstip is die Donkerelwe by die twee ander volke gevoeg; hulle word as 'n negatief-gesinde mengvolk beskryf.

Ander Nordiese skrywers verwys na 'n hiërargie waarby die Ase as Godhede die boonste laag verteenwoordig, die elwe die tweede en die dwerge die laagste plek inneem. Ander outeurs beweer dat daar 'n nou verwantskap tussen elwe en dwerge sou bestaan, aangesien die term "álfr" ook 'n bestanddeel van sommige dwergname soos Álfr, Gandálfr, Vindálfr en ander vorm. Die dwerg Alberik in die "Nibelungen"-saga is 'n goeie voorbeeld van hierdie etimologiese ooreenkomste. Ook die Engelse term vir dweg, "dwarf", is afgelei van "dwartftalf" ("Swartelf"). Slegs een skrywer verwys na ooreenkomste tussen elwe en reuse.

Die demoniese natuur van die elwevolk word in die woordeskat van Germaanse tale weerspieël: Die oorspronklike Duitse terme vir elf is "Elbe" en "Albe", en die laasgenoemde kom in samestellings soos die ouderwetse term "Albenschuss" ("lendepyn, spit")
en "Albtraum" ("nagmerrie") voor.

Gewoonlik word elwe eerder postief as negatief uitgebeeld. Wieland die Smit (Oud-Nordies: "Völundr"), die legendariese hoofkarakter in 'n Oud-Nordiese saga (heldedig), as die leier en landgenoot van die Elwevolk beskryf - onder meer vanweë sy bekwaamheid as smit. Sommige van die Noorse koning Harald Hårfagre (Harald Mooihaar) se voorvaders dra name wat van die Nordiese term vir elf afgelei is soos Álfr, Álfgeirr, Gandálfr en Álfhild. In die Oud-Engelse digkuns word "ælfsciene" as 'n sinoniem vir "wondermooi" gebruik, terwyl "Elwewiel" 'n metafoor vir die Son word.

In die Heidense Europa is selfs offers aan die elwe gebring - die sogenaamde "álfablót". Daar is min bekend oor hierdie praktyk. Die offer was 'n plaaslike aangeleentheid waaroor vroue toesig gehou het. Vreemdelinge het geen toegang tot die ritueel gehad nie. Navorsers neem aan dat die offer deel uitgemaak het van die destydse vrugbaarheidsrites en voorouerverering - die elwe is immers as alomteenwoordige magte beskou, en ook die rol wat vroue by die seremonie gespeel het steun hierdie vermoede. Die offers is waarskynlik aan die Swart Elwe gebring.

Die enigste literêre verwysing na die offerfees kom in die werk van Sigvat Tordsson voor, die skald (of Oud-Noorse sanger) van koning Olav II Haraldsson (Olav die Heilige). Tydens 'n reis na die ooste kom hy op 'n plaas af:

Projekte


</doc>
<doc id="28651" url="https://af.wikipedia.org/wiki?curid=28651" title="Honningsvåg">
Honningsvåg

Honningsvåg (Samies: Honnesváhki of Áváhki) is 'n klein stad en visserhawe in die munisipaliteit Nordkapp van die Noord-Noorse provinsie Finnmark. Honningsvåg lê op die eiland Magerøya en het 'n bevolking van sowat 2 400 mense.

Honningsvåg is die derde grootste kruisvaarthawe in Noorweë en word ook deur skepe van Hurtigruten aangedoen, maar het veral bekendheid verwerf vanweë sy ligging naby die Noordkaap (Noors: "Nordkapp"). Die hawe is in die somer gevolglik 'n belangrike bestemming vir plesierbote. Die lugredery "Widerøe" bied daarnaas gereelde vlugte na die lughawe Valan naby Honningsvåg aan. Die toerisme in verband met die Noordkaap, wat sowat 40 kilometer van die stad af lê, en vissery is die vernaamste bronne van inkomste vir Honningsvåg.

Alhoewel Honningsvåg homself sedert die 1990's as die "noordelikste stad ter wêreld" bemark (en gelyktydig ook na sy ligging naby die Noordkaap verwys), is daar in geografiese opsig nog ander stede soos Barrow in die Amerikaanse deelstaat Alaska wat aanspraak kan maak op hierdie titel.

Teen die einde van die Tweede Wêreldoorlog is alle nedersettings op die eiland Magerøya deur die Duitse Weermag aan die brand gesteek nadat hulle op bevel van Adolf Hitler 'n beleid van verskroeide aarde gevolg het. Net Honningsvåg se kerk uit die jaar 1884 het destyds bewaar gebly.

Honningsvåg lê in die Subarktiese klimaatsone, maar danksy die matigende invloed van die warm Golfstroom is temperature langs die kus sowat 20 °C hoër as in ander gebiede van dieselfde breedtegraad (71°). Daar word jaarliks sowat 800 millimeter se neerslae aangeteken wat veral op die sowat 150 dae van die jaar val wanneer die kwik benede vriespunt daal.

Die Middernagson, 'n tipiese verskynsel in die Nordiese lande, kan in die Noordkaapgebied in die periode tussen die middel van Mei en laat Julie bewonder word. Op 20 November verdwyn die son tot by 22 Januarie heeltemal agter die horison.

Die plato van die Noordkaap se rotswand lê sowat 34 kilometer van Honningsvåg af en is die noordelikste punt van Europa op 'n breedtegraad van 71° 10'. Die rotswand het lankal as 'n belangrike baken vir seevaarders gedien.



</doc>
<doc id="28654" url="https://af.wikipedia.org/wiki?curid=28654" title="Katakana">
Katakana

Katakana word gekenmerk deur kort, reguit, hale en skerp hoeke, en is die eenvoudigste van die Japannese skrifte.

Daar is twee hoof stelsels vir die rangskikking van katakana: die outydse iroha-rangskikking, en die meer algemene gojūon-rangskikking.

Katakana is in die vroeë Heian-Tydperk ontwikkel uit dele van "man'yōgana" karakters, die verkorte Chinese karakters wat deur Boeddhiste monnike gebruik is om die korrekte uitspraak van Chinese tekste aan te dui in die 9de eeu, as 'n soort fonetiese snelskrif. Aanvanklik was daar baie verskillende simbole wat 'n enkele lettergreep in gesproke Japannees voorgestel het, maar mettertyd is die stelsel vereenvoudig. Teen die 14de eeu was daar oor die algemeen 'n eenduidige ooreenkoms tussen gesproke en geskrewe lettergrepe.

'n Voorbeeld van die ontwikkeling van katana is, "ka" カ wat afkomstig is van die linkerkant van "ka" 加 "vermeerder". Die tabel na regs vertoon die oorsprong van elke katakana: die rooi merke van die oorspronklike Chinese karakters het uiteindelik die ooreenstemmende simbool geword.

Die onderstaande tabel gee die katakana saam met hulle Hepburn romanisering aan. Die eerste kaart vertoon die standaard katakana (karakters in is uitgedien, en karakters in is moderne toevoegings tot die katakana wat hoofsaaklik gebruik word om klanke uit ander tale voor te stel). Om katana te leer lees word bemoeilik deur die ooreenkomste tussen die verskillende karakters. "Shi" シ en "tsu" ツ , so wel as "so" ソ en "n" ン , lyk byvoorbeeld in gedrukte vorm baie soortgelyk behalwe vir die helling en haal-vorm. (hierdie verskille in helling en vorm is meer prominent wanneer met 'n inkborsel geskryf word as gevolg van die rigtings van die hale.)


</doc>
<doc id="28656" url="https://af.wikipedia.org/wiki?curid=28656" title="Pieter I van Rusland">
Pieter I van Rusland

Pieter I Aleksejewitsj (Russies: Пётр I Алексеевич) (Moskou, - Sint Petersburg, ), ook genoem Pieter die Grote (Пётр Великий; Pjotr Weliki), was van 1682 tot 1721 tsaar en tot 1725 keiser van Rusland. Tot in 1696 het hy saam met sy halfbroer Iwan V regeer. Pieter was die eerste Russiese tsaar wat buite die grense van sy land gereis het.

Pieter was die seun van tsaar Aleksei en sy tweede vrou, Natalja Narisjkina. Aleksei het ook twee seuns by sy eerste vrou, Maria Miroslafskaja gehad: Fjodor en Iwan. Ná Aleksei se dood word Fjodor tsaar. Hy sterf in 1682 sonder kinders en die tienjarige Pieter word tot tsaar gekroon. ’n Magstryd ontstaan tussen die Narisjkina- en die Miroslafski-familie, want die Miroslafski's voel Pieter se ouer halfbroer, Iwan, moet tsaar word al is hy liggaamlik en geestelik gestrem. Ná ’n bloedige konflik waarin baie van Pieter se familielede vermoor word, word ooreengekom dat Pieter en Iwan mede-tsaars sal wees met Pieter se halfsuster Sofia as regent. In 1689 stuur Pieter Sofia na ’n klooster nadat sy probeer het om sy bewind omver te werp. In 1696 sterf die sieklike Iwan. Van toe af is Pieter die alleenheerser.

Pieter is bekend vir sy grootskaalse modernisering van Rusland. Onder invloed van sy Westerse raadgewers reorganiseer hy die Russiese leër volgens Westerse riglyne en droom hy daarvan om Rusland ’n sterk maritieme mag te maak. Hy skep ook ’n nuwe aristokrasie onder staatsdiens-amptenare: promosies hang nou af van prestasie en nie meer adellike afkoms nie. Hy hervorm ook die kerk, handel en nywerheid, onderwys en gesondheid.

Pieter onderneem twee reise na Wes-Europa: van Augustus 1697 tot Mei 1698 en van Desember 1716 tot Augustus 1717, veral om steun te werf vir sy oorlog teen Swede. Op die eerste reis besoek hy onder meer Nederland, die Verenigde Koninkryk, Pruise en Oostenryk. Die reis bestaan bekend as die "Groot Ambassade". In Holland bestudeer hy die land se florerende skeepsbou en werk in Amsterdam op die skeepswerf om kennis op te doen.

Pieter word sterk beïnvloed deur sy reise in die Weste. Hy leer horlosies en doodkiste maak, skepe bou, teken, sektering, papier maak en sy spin. Hy voer Westerse klere en kultuur in Rusland in, asook ’n belasting vir mense wat volgens die Ortodokse tradisie baarde dra. Hy stel sy mense bekend aan landskaarte, gereedskap en wapens. Die eerste hospitaal word in Moskou ingerig.

Pieter is gefassineer deur sonwysers: een van sy hervormings is die wysiging van die jaartelling en tydmeting in 1700 volgens die Juliaanse kalender. (In Wes-Europa is die Juliaanse kalender al in 1582 afgeskaf en vervang met die Gregoriaanse kalender). Die tsaar laat ook talle boeke uit Nederlands, Frans, Duits en Engels in Russies vertaal. Omdat baie skeepsterme onbekend was in Rusland, word Nederlandse terme in Russies opgeneem.

Peter bevorder ook die kultuur en wetenskap. Hy begin in 1714 met die bou van ’n somer-residensie in Peterhof aan die oewer van die Newarivier wat later bekend sou word as die Russiese Versailles.

Pieter bevorder ook die Russiese ekonomie deur infrastrukturele projekte soos kanale en paaie. Ná sy oorwinning in die oorlog teen Swede skuif hy die hoofstad van Moskou na Sint Petersburg, wat op Wes-Europese stede geskoei en deur Italiaanse argitekte ontwerp is. Dit was sy "venster na die Weste" en het sy planne vir Rusland se toekoms as 'n groot Europese moondheid gesimboliseer. Met die drooglegging van die moerasagtige gebied en die bou van die stad het die weer, geografie en haglike omstandighede hul tol geëis. Duisende dwangarbeiders is jaarliks na die gebied vervoer, dikwels onder bewaking en selfs vasgeketting om ontsnapping te voorkom. Baie het egter ontsnap en talle ander is aan siektes en weens blootstelling aan die elemente dood. Die dodetal tydens die boutydperk van 18 jaar word op tot 100 000 geskat.

Pieter het talle oorloë gevoer, wat ’n groot finansiële las was. Hy het egter ’n oplossing gehad: nuwe en hoër belastings, die verkoop van kerkbesittings en handelsmonopolieë aan die hoogste bieders. In die Groot Noordelike Oorlog teen Swede, Denemarke en Pole (1700–1721) ly hy ’n groot nederlaag in die Slag van Narva, maar hy haal ’n oorwinning oor sy belangrikste vyand, Karel XII van Swede in die Slag van Poltawa (1709). Daardeur kry Pieter in die noorde toegang tot die Oossee en begin met die bou van Sint Petersburg. In die suide het hy oorloë gevoer teen Persië en die Ottomaanse Ryk. Ahmet III begin die Russies-Turkse Oorlog (1710–1711) en wen die Slag aan die Proet. In 1714 wen die Russiese vloot die Slag van Hanko en in 1720 die Slag van die Ålandseilande. Met die Verdrag van Nystad (1721) kon hy Lyfland, Wiborg en dele van Finland by die Russiese Ryk voeg. Rusland was toe die belangrikste moondheid in Noord- en Oos-Europa. Pieter laat homself tot keiser kroon en kry die bynaam "die Grote", (ook vanweë sy lengte van meer as twee meter). Hy maak dit ook wet dat keisers hul eie opvolgers mag aanwys.

Pieter stuur talle ekspedisies uit om Siberië te verken. Daniel Gottlieb Messerschmidt versamel tussen 1718 en 1727 inligting oor die geografie, bevolking en natuur van Wes- en Sentraal-Siberië. In die verre ooste word die Kamtsjatka-skiereiland verken deur Iwan Jewrejnof en Fjodor Loezjin, en die verre noordooste deur Vitus Bering.

Pieter die Grote het veertien kinders by twee vroue gehad: drie by Jewdokija Lopoechina, waaronder tsarewitsj Aleksei, wat hy in 1718 laat martel omdat hy hom verdink van ’n sameswering. Pieter laat hom tot dood veroordeel, maar Aleksei sterf reeds voor die teregstelling aan sy wonde. Pieter het ook elf kinders gehad by sy tweede vrou, keiserin Katharina I (gebore Marfa Samoeilowna Skawronskaja), waaronder keiserin Elisabeth.

In November 1724 help Pieter met die redding van sowat twintig matrose uit die water van die koue Newarivier. Hy sterf drie maande later voordat hy ’n troonopvolger kan aanwys. Die hoogste staatsamptenare moet toe kies tussen die seun van die vermoorde Aleksei, die latere Pieter II of Pieter die Grote se vrou, die ongeletterde Katharina wat sedert 1724 mede-tsarina is. Op die ou end word laasgenoemde tsarina, maar die werklike mag lê by Aleksander Mensjikof en ander lede van die Private Opperraad.




</doc>
<doc id="28659" url="https://af.wikipedia.org/wiki?curid=28659" title="Open Group">
Open Group

Die Open Group is 'n industriekonsortium wat onafhanklike oopstandaarde vir rekenaarinfrastruktuur saamstel. Dit is in 1996 gevorm toe X/Open met die Open Software Foundation saamgesmelt het. Hierdie groep is veral bekend vir die sertifisering van die UNIX-handelsmerk.


</doc>
<doc id="28664" url="https://af.wikipedia.org/wiki?curid=28664" title="Japannese skryfstelsel">
Japannese skryfstelsel

Die moderne Japannese skryfstelsel gebruik drie hoofskrifte:


Tot 'n mindere mate gebruik moderne geskrewe Japannees ook romaji, die gebruik van die Latynse alfabet in Japannees. Voorbeelde van die gebruik sluit in afkortings soos "CD" en "DVD". Dit is ook moontlik om gesproke of geskrewe Japannees geheel en al in die Latynse alfabet te skryf. Verskeie stelsels vir die romanisering van Japannees word gebruik. Geromaniseerde Japannees, wat ook as rōmaji bekendstaan, word baiekeer deur buitelandse studente van Japannees gebruik terwyl hulle nog nie die drie hoofskrifte bemeester het nie. Hoewel daar vanadg algemene ondersteuning vir direkte invoer van kana op reknaars is gebruik eerste taal sprekers baie keer wāpuro rōmaji of "woordverwerker-romaji" om Japannees op rekenaars in te voer.

'n Koerant opskrif in die "Asahi Shimbun" van 19 April 2004 verskaf 'n voorbeeld waar al vier skrifte saam gebruik word (kanji oranje, hiragana pers, katakana groen, Latynse Alfabet en Arabiese syfers swart):

Voorbeelde van woorde wat in Japannees geskryf is:

Kollasionering (woordbou) in Japannees is gegrond op die kana wat die uitspraak van die woorde uitdruk, eerder as die kanji. Die kana kan volgens twee ordeninge gerangskik word, die veelvoorkomende (vyftig-klank) ordening, of die outydse iroha ordening. Sjinese karakter woordeboeke word ook gerangskik volgens die radikaal-stelsel.


</doc>
<doc id="28665" url="https://af.wikipedia.org/wiki?curid=28665" title="Kiëf-Roes">
Kiëf-Roes

Kiëf-Roes (Russies: Киевская Русь, "Kijefskaja Roes"; Oekraïens: Київська Русь, "Kijifska Roes"), of die Kiëfse Ryk, was van die laat 9de eeu tot die middel 13de eeu ’n losse federasie van Oos-Slawiese en Finse volke in Europa onder die heerskappy van die Rjoerik-dinastie. Dit was die Middeleeuse voorloper van die huidige Rusland, Belarus en Oekraïne.
Kiëf het sy goue tydperk beleef tydens die bewind van Wladimir die Grote (980-1015) en sy seun Jaroslaf die Wyse (1019–1054). In dié tyd was die ryk op sy grootste en het dit gestrek van die Oossee in die noorde tot die Swartsee in die suide, en van die boloop van die Vistularivier in die weste tot die Tamanskiereiland in die ooste. Die meeste Oos-Slawiese stamme was onder die ryk verenig.

Volgens die Russiese historiografie was prins Oleg (882-912) die eerste heerser wat die Oos-Slawiese grondgebiede begin verenig het in wat as Kiëf-Roes bekend geword het. Hy het sy heerskappy uitgebrei van Nowgorod af suid met die Dnieperriviervallei langs om handel te beskerm teen Chasaarse invalle uit die ooste, en hy het sy hoofstad na die strategieser Kiëf geskuif. Swjatoslaf I (oorlede 972) het die Kiëfse grondgebied die eerste keer in ’n groot mate uitgebrei nadat hy die Chasare verslaan het. Wladimir die Grote het die Christendom ingevoer nadat hy self gedoop is. Kiëf-Roes was op sy grootste onder Jaroslaf die Wyse. Sy seuns het kort ná sy dood die eerste geskrewe regskode, die Roesskaja Prawda, opgestel.

Die staat het in die laat 11de eeu begin agteruitgaan en in die 12de eeu in verskeie mededingende streeksmagte verbrokkel. Dit is verder deur ekonomiese faktore verswak, soos die einde van die ryk se handelsbande met die Bisantynse Ryk weens die agteruitgang van Konstantinopel, en die gepaardgaande verswakking van handelsroetes deur die gebied. Die staat is eindelik in die 1240's deur Mongoolse invallers verower.

Tydens sy bestaan was Kiëf-Roes bekend as "die land van die Roes" (Oudslawies: Рѹ́сьскаѧ землѧ, "Roesskaja zemlja", van die etnoniem Рѹ́сь, "Roes"; Grieks: Ῥῶς; Arabies: الروس, "al-Rūs"). Dit was in Grieks bekend as Ῥωσία, in Frans as "Russie" of "Rossie", in Latyn as "Russia" en van die 12de eeu af ook as Roetenië. Verskeie bronne vir die naam is al aangevoer, insluitende "Ruotsi", die Finse naam vir Swede, en "Ros", ’n stam van die middelste Dniepervalleistreek.

Die term "Kiëf-Roes" is in die 19de eeu in Russiese historiografie gevestig om te vewys na die tydperk toe Kiëf die hoofstad was. Dit het daarna na ander tale uitgebrei.

Voor die opkoms van Kiëf-Roes in die 9de eeu was die land tussen die Oos- en Swartsee hoofsaaklik deur Oos-Slawiese stamme bewoon. Daar is omstredenheid oor of die Roesvolk Warangiërs (Wikings) of Slawiërs was. Die onsekerheid is as gevolg van die skaarste aan bronne uit dié tyd.

Pogings om meer te wete te kom, berus op argeologiese bewyse, die vertellings van buitelandse waarnemers en die legendes en letterkunde van eeue later. In ’n mate hou die omstredenheid verband met die stigtingsmites van moderne state in die streek. Volgens die "Normanistiese" siening was die Roesvolk Skandinawiërs, terwyl Russiese en Oekraïense nasionalistiese geskiedkundiges gewoonlik meen hulle was Slawiërs. Normanistiese teorieë is geskoei op die vroegste geskrewe bron van die Oos-Slawiërs, die "Primêre Kronieke", maar selfs hierdie weergawe dateer eers van die 12de eeu.

Volgens nasionalistiese weergawes was die Roesvolk in die streek teenwoordig voor die koms van die Warangiërs en word net ’n hand vol Skandinawiese woorde in moderne Russies aangetref; die Skandinawiese name in die vroeë kronieke is kort daarna deur Slawiese name vervang. Volgens argeologiese bewyse was ’n Skandinawiese volk egter op die laatste in die 10de eeu in die streek aanwesig. Alles in ag genome, lyk dit of die Roesvolk ’n klein meerderheid Skandinawiërs was wat ’n regerende elite gevorm het, terwyl die meeste van hul onderdane Slawiërs was. As die linguistiese argumente van die nasionalistiese geleerders in ag geneem word, het die proto-Roesvolk, as hulle Skandinawiërs was, gou genaturaliseer geraak en die Slawiese taal en ander kultuurpraktyke aangeneem.

Ahmad ibn Fadlan, ’n Arabiese reisiger van die 10de eeu, het een van die vroegste beskrywings van die Roes verskaf: "Hulle is so lank soos ’n dadelpalm, blond en blosend, en dra nie ’n tuniek of mantel nie; die mans dra eerder kledingstukke wat net die helfte van hul liggaam bedek en een van hul hande vry laat." Liutprand van Cremona, wat twee keer ’n verteenwoordiger aan die Bisantynse hof was, in 949 en 968, identifiseer die "Russi" met die Nore ("die Russi, wat ons ook Nore noem"), maar verduidelik die naam is ’n Griekse term wat na hul fisieke voorkoms verwys. Leo die Deken, ’n 10de-eeuse Bisantynse historikus en kroniekskrywer, verwys na die Roes as die "Skitiërs" en sê hulle is geneig om Griekse rituele en gebruike aan te neem.

Volgens die "Primêre Kronieke" was die grondgebied van die Oos-Slawiërs in die 9de eeu verdeel onder die Warangiërs en die Chasare. Die Warangiërs word die eerste keer genoem toe hulle in 859 heffings van die Slawiese en Finse volke geëis het. In 862 het die Slawiese en Finse volke in die omgewing van Nowgorod in opstand gekom teen die Warangiërs en hulle teruggedryf "na oorkant die see; hulle het geweier om verdere heffings te betaal en besluit om oor hulself te regeer". Dié volke het egter geen wette gehad nie en het gou teen mekaar begin oorlog maak. Hulle het toe ooreengekom om die Warangiërs te nooi om terug te kom en vrede in die streek te herstel. Hulle het oorsee na die Warangiese Roesvolk gegaan en gesê: "Ons land is groot en ryk, maar daar is geen orde nie. Kom regeer oor ons." Hulle het drie broers gekies, en dié het saam met hul families en die hele Roesvolk migreer.

Die drie broers – Rjoerik (Rurik), Sineus en Truvor – het hulle in onderskeidelik Nowgorod, Beloozero en Izborsk gevestig. Twee van die broers het later gesterf, en Rjoerik het die alleenheerser van die streek en die stamvader van die Rjoerik-dinastie geword. ’n Kort rukkie later het twee van Rjoerik se manne, Askold en Dir, sy toestemming gevra om na Tsargrad (Konstantinopel) te gaan. Op pad suid het hulle op "’n klein stad op ’n heuwel," Kiëf, afgekom. Hulle het die stad en omringende gebied van die Chasare afgeneem en nog Warangiërs in die streek gevestig.

Die Kronieke vertel hoe Askold en Dir in 863-'66 met ’n vloot teen Konstantinopel opgeruk, die Bisantyne onkant betrap en die omringende gebied verwoes het, hoewel ander weergawes meen die aanval was in 860. Patriarg Photios van Konstantinopel het die verwoesting van die voorstede en nabygeleë eilande beskryf, en ’n ander verslag bevestig die bloedbad. Die Roes het omgedraai voordat hulle die stad self bereik het, óf weens ’n storm wat hul bote uiteengedryf het óf die terugkeer van die keiser óf in ’n latere weergawe vanweë ’n wonderwerk nadat die patriarg en keiser ’n beroep om beskerming op die Maagd Maria gedoen het. Die aanval was die eerste skermutseling tussen die Roes en die Bisantyne en het daartoe gelei dat die patriarg sendelinge noord gestuur het in ’n poging om die Roes en die Slawiërs te bekeer.

Rjoerik het tot met sy dood omstreeks 879 regeer en die prinsdom aan een van sy familielede, Oleg, nagelaat as regent vir sy jong seun, Igor. In 880-'82 het Oleg ’n militêre mag teen die Dnieperrivier af suid gelei. Hy het Smolensk en Ljoebetsj verower voordat hy Kiëf bereik het. Hier het hy Askold en Dir vermoor en homself tot prins verklaar, en Kiëf tot "die moeder van Roesstede". Oleg het sy mag hierna oor die omringende streek en die riviere noordwaarts na Nowgorod gekonsolideer, en heffings aan die Oos-Slawiese volke opgelê. Teen 885 het hy die ander Slawiese volke verower en hulle verbied om verdere heffings aan die Chasare te betaal. Hy het die verowering van Roesforte op Slawiese grondgebied voortgesit wat in die noorde deur Rjoerik begin is.

Die nuwe Kiëfse staat het floreer danksy ’n groot voorraad pelse, byewas, heuning en slawe wat hy uitgevoer het, en ook omdat hy drie hoofhandelsroetes in Oos-Europa beheer het. In die noorde het Nowgorod gedien as ’n handelskakel tussen die Oossee en die Wolga-handelsroete na die land van die Wolga-Bulgare, die Chasare en oor die Kaspiese See tot by Baghdad; dit het toegang verskaf tot markte en produkte van Sentraal-Asië en die Midde-Ooste. Handel van die Oossee het ook suidwaarts plaasgevind op ’n netwerk riviere aan die Dnieper wat bekend gestaan het as die "roete van die Warangiërs na die Grieke"; van daar het dit gestrek tot by die Swartsee en Konstantinopel. Kiëf was ook ’n sentrale buitepos aan die Dnieper-roete en ’n middelpunt van die oos-wes-handelsroete tussen die Chasare en die Germaanse lande van Sentraal-Europa. Dit het die Roesvolk se handelaars en prinse verryk, en geld verskaf vir militêre magte en die bou van kerke, paleise, forte en nog dorpe. ’n Aanvraag na luuksegoedere het gelei tot die vervaardiging van duur juweliersware en godsdienstige artikels, maniere om dit uit te voer en moontlik ’n gevorderde krediet-en-geldleenstelsel.

Die vinnige suidwaartse uitbreiding van die Roesvolk het gelei tot konflik en wisselvallige betrekkinge met die Chasare en ander bure op die steppe aan die Swartsee. Die Chasare het in die 8ste eeu die steppe oorheers; hulle het met die Bisantynse Ryk handelgedryf en dikwels bondgenootskappe met hulle gesluit teen die Perse en Arabiere. In die laat 8ste eeu het die verval van die Khanaat van die Blouturke daartoe gelei dat die Magjare en Petsjenege, Oegriese en Turkse volke van Sentraal-Asië, weswaarts na die steppestreek migreer het, en dit het militêre konflik, ’n ontwrigting van handel en onstabiliteit in die Chasaarse khanaat veroorsaak. Die Roes en Slawiërs het voorheen met die Chasare saamgespan teen Arabiese invalle in die Kaukasus, maar het nou toenemend teen hulle gewerk om beheer oor die handelsroetes te verseker.

Die Bisantynse Ryk het gebruik gemaak van die onrus in die gebied om sy politieke invloed en handelsbande uit te brei, eers met die Chasare en daarna die Roes en ander volke op die steppe.

Die uitbreiding van die Roes het militêre en ekonomiese druk op die Chasare geplaas en gelei tot minder grondgebied, toegang tot riviere en handel. Omstreeks 890 het Oleg ’n onbesliste oorlog in die gebied van die Laer-Dniester en gevoer teen die Tivertse en die Oelitsje, wat waarskynlik as vasalle van die Magjare opgetree het; hulle het die Roes se toegang tot die Swartsee geblokkeer. In 894 is die Magjare en Petsjenege betrek by die oorloë tussen die Bisantyne en die Bulgaarse Ryk. Die Bisantyne het gereël dat die Magjare Bulgarye uit die noorde aanval, en die Bulgare het op hul beurt die Petsjenege oorrreed om die Magjare van agter aan te val. Die Magjare was vasgekeer en moes noodgedwonge verder wes oor die Karpate migreer tot in die Hongaarse vlakte. Dit het die Chasare van ’n belangrike bondgenoot en ’n buffer teen Kiëf-Roes ontneem.

Die migrasie van die Magjare het meegebring dat die Roes weer toegang tot die Swartsee gehad het, en hulle het die Chasare gou begin aanval aan die seekus, met die Donrivier op tot in die Laer-Wolgastreek. Die Roes het sedert 864 aanvalle geloods op die Kaspiese See-streek, met die eerste grootskaalse ekspedisie in 913 toe hulle Baku, Gilan en Mazandaran verwoes en tot in die Kaukasus ingedring het.

Namate die 10de eeu gevorder het, kon die Chasare nie meer heffings van die Wolga-Bulgare eis nie en hul betrekkinge met die Bisantynse Ryk het versuur terwyl die Bisantyne al hoe meer bondgenootskappe met die Petsjenege teen hulle gesluit het. Die Petsjenege kon dus die grondgebied van die Chasare vanaf hul basis tussen die Wolga en Don aanval, en so het hulle na die weste uitgebrei. Kiëf-Roes se betrekkinge met die Petsjenege was ingewikkeld omdat die twee groepe afwisselend bondgenootskappe met en teen mekaar gesluit het. Die Petsjenege was nomades wat op die steppe rondgetrek het met hul vee, wat hulle by die Roes geruil het vir landbou- en ander produkte. Die winsgewende handel van die Roes met die Bisantynse Ryk het deur die gebied geloop wat deur die Petsjenege beheer is, en dit was dus noodsaaklik dat betrekkinge vreedsaam is. Tog, terwyl die "Primêre Kronieke" vertel hoe die Petsjenege Roes-grondgebied in 915 binnegeval en daarna vrede gemaak het, was hulle in 920 al weer aan die oorlog voer. Die Petsjenege het Kiëf-Roes later gehelp in sy veldtog teen die Bisantyne, maar op ander tye weer met die Bisantyne bondgenootskappe teen die Roes gesluit.

Ná Askold en Dir se aanval op Konstantinopel in 860 het die Bisantynse patriarg Photios sendelinge na die noorde gestuur om die Roes en die Slawiërs te kersten. Prins Rastislav van Morawië het die keiser gevra om onderwysers te verskaf om die Heilige Skrif te vertolk, en in 863 is die broers Cyrillus en Methodius as sendelinge gestuur vanweë hul kennis van die Slawiese taal.

Die Slawiërs het nie ’n skryfstelsel gehad nie en die broers het die Glagolitiese alfabet ontwerp wat later tot die Cyrilliese alfabet ontwikkel is. Hulle het die Slawiërs se taal gestandaardiseer en dit het later bekend geword as Ou Kerkslawies. Hulle het dele van die Bybel vertaal en die eerste Slawiese burgerlike wetboek en ander dokumente opgestel. Die taal en tekste het deur die Slawiese gebiede versprei, ook na Kiëf-Roes. Cyrillus en Methodius se sending was beide evangelies en diplomaties en hulle het die Bisantynse kulturele invloed versprei ter ondersteuning van keiserlike buitelandse beleid. In 867 het die patriarg aangekondig dat die Roes ’n biskop aanvaar het en in 874 praat hy van ’n "Aartsbiskop van die Roes".

Betrekkinge tussen Kiëf-Roes en Bisantium het ingewikkelder geraak nadat Oleg beheer oor Kiëf oorgeneem het, wat betref kommersiële, kulturele en militêre kwessies. Die rykdom en inkomste van die Roes was in ’n groot mate afhanklik van handel met Bisantium. Konstantyn Porphyrogennetos het die jaarlikse reis van die prinse van Kiëf beskryf wanneer hulle heffings van ander volke ingesamel het, die produkte in ’n vloot van honderde bote gelaai en met die Dnieper af na die Swartsee gevaar het. Daarna het hulle na die monding van die Dniester, die Donaudelta, gevaar en verder tot by Konstantinopel. Op hul terugvaart sou hulle sy, speserye, wyn en vrugte aan boord hê. Die belangrikheid van hierdie handelsbetrekkinge het tot militêre optrede gelei as dispute sou ontstaan.

Volgens die "Primêre Kronieke" het die Roes Konstantinopel weer in 907 aangeval, moontlik om handelstoegang te verseker. In die Kronieke word die militêre vaardigheid en uitgeslapenheid van Oleg besing, en dit wemel van legendariese besonderhede. Bisantynse bronne noem nie die aanval nie, maar wel verdrae in 907 en 911 en ’n handelsooreenkoms met die Roes, waarvan die voorwaardes dui op druk op die Bisantyne, wat aan die Roes verblyf en voorraad vir hul handelaars en belastingvrye handelsvoorregte in Konstantinopel aangebied het.

In die Kronieke is ’n mitiese verhaal oor Oleg se dood. ’n Waarsêer het voorspel dat ’n sekere perd die prins se dood sou veroorsaak. Oleg het beslag op die perd gelê en dit is later dood. Oleg het die perd besoek en oor sy karkas gestaan, baie tevrede dat hy die bedreiging oorleef het. ’n Slang wat in die perd se skedel was, het hom egter gepik en hy is kort daarna dood. Volgens die Kronieke is Oleg in 913 deur Igor opgevolg en ná ’n paar kort konflikte met die Drewliane en Petsjenege het vrede vir die volgende 20 jaar geheers.
In 941 het Igor weer ’n groot aanval op Konstantinopel geloods, moontlik weer oor handelsregte. ’n Vloot van 10 000 skepe, insluitende Petshenege-bondgenote, het aan die Bitiniese kus geland en die Asiatiese kant van die Bosporus verwoes. Die aanval was goed beplan, want die Bisantynse vloot het in dié tyd oorlog gevoer teen die Arabiere in die Mediterreense gebied en die grootste deel van sy leër was in die ooste. Die Roes het dorpe, kerke en kloosters afgebrand, mense vermoor en buit versamel. Die keiser het gereël dat ’n ou, klein vloot skepe wat met Griekse vuur toegerus was, die Roes aanval. Talle het verbrand of verdrink en baie ander is deur die Bisantyne onthoof. Dit het die Roes se vloot verdryf, maar hulle het hul wrede aanval voortgesit aan die buitewyke van Bisantium. Eindelik het ’n Bisantynse leër ’n einde aan die aanval gemaak en die Roes teruggedryf. Dit dui op ’n vergroting van Bisantium se militêre mag sedert 911 en dus ’n verskuiwing van die magsbalans.

Igor het na Kiëf teruggekeer om wraakplanne te beraam. Hy het ’n groot mag onder sy Slawiese en Petsjenege-bondgenote bymekaargemaak en hulle aangevul met Warangiese versterkings "van oor die see". In 944 het die mag die Grieke op land en see aangeval. Die Bisantyne keiser het egter vrede gemaak en ’n vredesverdrag is in 945 onderteken. Dit het weer op handel gefokus, maar hierdie keer was die voorwaarders minder gunstig vir die Roes, met streng maatreëls oor die gedrag van Roes-handelaars in Konstantinopel en spesifieke strawwe vir wetsoortredings. Die Bisantyne het dalk vrede gemaak uit vrees vir ’n uitgerekte stryd teen ’n gesamentlike mag van die Roes, Petsjenege en Bulgare, maar die minder gunstige voorwaardes dui weer eens op ’n verskuiwing van mag.

In 945 is Igor deur die Drewliane vermoor.

Ná Igor se dood het sy vrou, Olga, as regent regeer tot hul seun, Swjatoslaf, meerderjarig was (omstreeks 963). In die "Primêre Kronieke" is ’n verhaal, waarskynlik ’n mite, van hoe Olga teen die Drewliane wraak geneem het vir Igor se dood. Die Drewliane wou hê Olga moes ná haar man se dood met hul prins Mal trou. Sy wou egter die troon vir haar seun bewaar. Nadat die Drewliane 20 van hul beste manne na Olga gestuur het om haar te oorreed om met Mal te trou, het sy hulle lewend laat begrawe. Sy stuur toe ’n boodskap aan die Drewliane dat sy die huweliksaanbod aanvaar, maar dat hulle mans van die hoogste stand na haar moes stuur sodat haar mense die aanbod kon goedkeur. Dié mans het sy in ’n badhuis laat verbrand. Daarna het sy die Drewliane genooi na ’n begrafnisdiens vir haar man. Daar het haar soldate 5 000 van hulle vermoor. Sy het toe hul hoofstad onder beleg geplaas en die meeste inwoners laat verbrand. Van dié wat gevlug het, is doodgemaak en die res is as slawe aan haar mense gegee. Olga was die eerste heerser van Kiëf-Roes wat haar tot die Christendom bekeer het.

Swjatoslaf se dekade lange bewind oor Kiëf-Roes is gekenmerk deur vinnige uitbreiding deur middel van die verowering van die Chasare op die steppe aan die Swartsee en sy inval in die Balkan. Teen die einde van sy kort lewe het Swjatoslaf oor die grootste staat in Europa geheers. Hy het ook in 969 sy hoofstad van Kiëf na Perejaslawets aan die Donau geskuif.

In teenstelling met sy ma se bekering tot die Christendom, het Swjatoslaf en sy gevolg heidene gebly. Weens sy skielike dood in ’n lokval in 972 was Swjatoslaf se verowerings nie in ’n funksionele ryk gekonsolideer nie. Sy versuim om ’n stabiele opvolging te verseker het ook gelei tot ’n oorlog tussen sy drie seuns waarin twee vermoor is.

Dit is nie duidelik wanneer die titel "grootprins" of "grootvors" begin gebruik is nie, maar die belangrikheid van die Kiëfse prinsdom is ná die dood van Swjatoslaf I in 972 en die daaropvolgende stryd tussen Wladimir die Grote en Jaropolk I besef. Kiëf het die staat Kiëf-Roes vir die volgende twee eeue oorheers. Die grootprins ("weliki knjaz") van Kiëf het die grondgebied om die stad beheer en sy mindere familielede het oor die ander stede regeer en aan hom heffings betaal. Die hoogtepunt van die staat se mag was tydens die bewind van Wladimir die Grote (980-1015) en Jaroslaf die Wyse (1019–1054). Albei heersers het die stelselmatige uitbreiding van Kiëf-Roes voortgesit wat onder Oleg begin is.

Wladimir was die prins van Nowgorod toe sy pa, Swjatoslaf I, in 972 sterf. Hy moes in 976 na Skandinawië vlug nadat sy halfbroer, Jaropolk, sy ander broer, Oleg, vermoor en beheer oor Kiëf-Roes geneem het. In Skandinawië het ’n familielid van hom, graaf Håkon Sigurdsson, die heerser van Noorweë, hom gehelp om ’n Wiking-leër op die been te bring en Nowgorod en Kiëf van Jaropolk af te vat. Wladimir se merkwaardigste prestasie as prins van Kiëf was die kerstening van Kiëf-Roes, ’n proses wat in 988 begin het.

Volgens die "Primêre Kronieke" het Wladimir, nadat hy besluit het om ’n nuwe geloof te aanvaar in die plek van die tradisionele Slawiese afbeeldaanbidding, van sy beste raadgewers en vegters na verskillende dele van Europa gestuur. Hulle het die Christene van die Weste, die Jode en die Moslems besoek voordat hulle eindelik in Konstantinopel aangekom het. Hulle het Islam verwerp omdat dit die verbruik van alkohol verbied het, Judaïsme omdat hul god toegelaat het dat sy uitverkore volk hul land verloor en die Roomse kerk omdat dit vervelig was. Maar in Konstantinopel is hulle verstom deur die skoonheid van die Hagia Sophia-katedraal en die liturgiese dienste wat daar gehou is. Terug by die huis het hulle Wladimir oortuig die Bisantynse liturgie is die beste keuse. Wladimir het Konstantinopel daarna besoek en ’n huwelik gereël met Anna, suster van die Bisantynse keiser, Basilius II.

Wladimir se keuse van die Oosterse Christendom kon ook gewees het vanweë sy sterk persoonlike band met Konstantinopel, wat die Swartsee en dus handel aan Kiëf se belangrikste handelsroete, die Dnieperrivier, oorheers het. Lojaliteit teenoor die Oostelike kerk het politieke, kulturele en godsdienstige langtermyngevolge gehad. Die kerk het ’n liturgie gehad wat ook in die Cyrilliese skrif geskryf was en ’n korpus geskrifte wat uit Grieks vir die Slawiërs vertaal is. Dit het die bekering van die Oos-Slawiërs tot die Christendom vergemaklik en hulle bekend gestel aan elementêre Griekse filosofie, wetenskap en geskiedenis sonder die nodigheid om Grieks te leer. In teenstelling moes opgevoede mense in die Middeleeuse Wes- en Sentraal-Europa Latyn leer. Omdat hulle dit nie hoef te gedoen het nie, was die Oos-Slawiërs vry om hul eie letterkunde en kuns te ontwikkel. Ná die Groot Skisma van 1054 het die Roes-kerk aanvanklik gemeenskap met beide die Rooms-Katolieke Kerk en die Oosters-Ortodokse Kerk behou, maar saam met die ander Oosterse kerke eindelik van Rome afgeskei om die Oosterse Ortodoksie te volg.

Jaroslaf, bekend as "die Wyse", was in ’n magstryd met sy broers gewikkel. Hy was die seun van Wladimir die Grote en onderheerser van Nowgorod toe sy pa in 1015 sterf. Daarna het sy oudste oorlewende broer, Swjatopolk die Vervloekte, drie van sy ander broers vermoor en die mag in Kiëf oorgeneem. Jaroslav, met die steun van die inwoners van Nowgorod en die hulp van Wiking-huursoldate, het Swjatopolk verslaan en in 1019 grootprins van Kiëf geword. Hy het egter eers in 1036 die onbetwiste mag in Kiëf-Roes gehad.

Nes Wladimir was Jaroslaf gretig om betrekkinge met die res van Europa te verbeter, veral met die Bisantynse Ryk. Sy kleindogter, Efpraksia, die dogter van sy seun Wsewolod, was getroud met die Romeinse keiser, Hendrik IV. Jaroslaf het ook huwelike vir sy suster en drie dogters gereël met die konings van Pole, Frankryk, Hongarye en Noorweë. Hy het die eerste Oos-Slawiese regskode, "Roesskaja Prawda" afgekondig; die Sint Sofia-katedraal in Kiëf en in Nowgorod laat bou, die plaaslike geestelikes en kloosterlewe ondersteun en na bewering Kiëf-Roes se skoolstelsel begin.

In die eeue sedert die staat se stigting het Rjoerik se afstammelinge beheer oor Kiëf-Roes gedeel. Die prinslike opvolging het van ouer broer na jonger broer gegaan en van oom na broerskind, sowel as van vader na seun. Junior lede van die dinastie het gewoonlik hul amptelike loopbaan as die heerser van ’n kleiner distrik begin en dan gevorder tot belangriker prinsdomme, en daarna meegeding om die troon van Kiëf.

Die geleidelike verval van Kiëf-Roes het in die 11de eeu begin, ná die dood van Jaroslaf die Wyse. Die posisie van die grootprins van Kiëf het verswak weens die toenemende invloed van streeksclans.

’n Ongewone opvolgingstelsel het bestaan waardeur die mag na die oudste lid van die regerende dinastie gegaan het en nie van vader na seun nie. In die meeste gevalle was dit na die oudste oorlewende broer van die heerser, en dit het gelei tot konstante haat en wedywering binne die familie. Broers het mekaar dikwels vermoor om die mag te bekom en dit het ’n hoogtepunt bereik onder die seuns van Jaroslaf die Wyse. Drie van sy seuns het die een ná die ander in Kiëf regeer: Isjaslaf I, Swjatoslaf II en Wsewolod I. Laasgenoemde is opgevolg deur Isjaslaf I se seun, Swjatopolk II. Hy was nie baie gewild nie en was in ’n voortdurende stryd gewikkel met sy neef, Wladimir Monomach, seun van Wsewolod I.

Toe Swjatopolk II in 1113 sterf, het die bevolking van Kiëf in opstand gekom en Wladimir Monomach genooi om oor die hoofstad te regeer. Hy is geesdriftig ontvang en het tot met sy dood in 1125 geheers. Hy het hervormings ingevoer met die doel om sosiale spanning in die hoofstad te kanaliseer. Onder sy bewind het Kiëf-Roes ’n laaste bloeityd beleef.

Die agteruitgang van Kiëf-Roes se belangrikste handelsvennoot, Konstantinopel, het ’n belangrike rol gespeel in die staat se verval. Kiëf-Roes se profyt het opgedroog en Kiëf het ongewild geword. Die laaste heerser wat ’n verenigde staat kon handhaaf, was Walidimir Monomach se oudste seun, Mstislaf die Grote, wat sy pa in 1125 opgevolg het. Ná sy dood in 1132 het Kiëf-Roes vinnig agteruitgegaan. Die volgende heerser, Mstislaf se broer, Jaropolk II, se bewind is gekenmerk deur konflik met die opkomende Republiek Nowgorod.

In 1169, terwyl groot interne konflik in Kiëf-Roes geheers het, het Andrei Bogoljoebski van Wladimir Kiëf verwoes. Dit het die beeld van Kiëf verander en was ’n weerspieëling van die verbrokkeling van Kiëf-Roes. Teen die einde van die 12de eeu het die staat nog verder verdeel in rofweg 12 verskillende prinsdomme.

Die Kruistogte het ’n verskuiwing van Europa se handelsroetes meegebring en dit het die verval van Kiëf-Roes verder verhaas. In 1204 het die magte van die Vierde Kruistog Konstantinopel verwoes en die Dnieper-handelsroete onbelangrik gemaak. Ander stede soos Nowgorod, Tsjernigof, Rjazan en Polotsk het later ontwikkel.

In die noorde het die Republiek Nowgorod vooruitgegaan omdat dit handelsroetes van die Wolga na die Oossee beheer het. Terwyl Kiëf-Roes agteruitgegaan het, het Nowgorod al hoe onafhankliker geraak. ’n Plaaslike oligargie het oor Nowgorod geheers; groot besluite is geneem deur ’n stadsraad, wat ’n prins as die stad se militêre leier gekies het. In 1136 het Nowgorod teen Kiëf in opstand gekom en onafhanklik geword. As ’n onafhanklike stadsrepubliek met die naam "Lord Nowgorod die Grote" het dit sy kommersiële belange wes en noord verskuif; na die Oossee en die yler bevolkte woudstreke onderskeidelik.

In 1169 het Nowgorod sy eie aartsbiskop gekry: ’n teken van groter belangrikheid en politieke onafhanklikheid. Hoewel Nowgorod het ’n groot mate van selfregering geniet het, het dit steeds noue bande met Kiëf-Roes gehad.

In die noordooste het Slawiërs van die Kiëfse streek die gebied betrek wat later bekend sou word as die Grootvorstedom Moskou. Die stad Rostof, die oudste sentrum in die noordooste, is eers deur Soezdal verdring en daarna deur Wladimir, wat die hoofstad van Wladimir-Soezdal geword het. Dié gekombineerde prinsdom het in die laat 12de eeu ’n groot mag in Kiëf-Roes geword. In 1169 het prins Andrei Bogoljoebski van Wladimir-Soezdal die titel grootprins, dus hoofheerser, oorgeneem nadat hy Kiëf verwoes het. Hy het sy jonger broer aangestel om oor Kiëf te regeer. In 1299, net voor die inval van die Mongoolse Ryk, het die aartsbiskop van Kiëf na Wladimir-Soezdal geskuif.

Die staat se finale verval was weens die druk van die Mongoolse binnedringing van Kiëf-Roes, waardeur dit in kleiner prinsdomme verdeel het wat heffings aan die Goue Horde betaal het (die sogenaamde Tartaarse Juk). In die laat 15de eeu het Moskouse grootprinse begin om voormalige Kiëfse gebiede oor te neem en hulself te verklaar tot die enigste wettige opvolgers van die Kiëfse prinsdom.

Ook Nowgorod en Pskof in die noorde is eindelik deur Moskou oorgeneem.

Die nuwe kultuur wat in Kiëf-Roes ontstaan het, dateer van die kerstening van die Oos-Slawiërs in 989, toe die prinsdomme onder die invloedsfeer gekom het van die Bisantynse Ryk, een van die gevorderdste kulture van die tyd. Wladimir die Grote se keuse van godsdiens het dus die daaropvolgende ontwikkeling van die Roeskultuur bepaal.

Bewyse van die bestaan van geskrewe letterkunde in Kiëf-Roes is gevind op argeologiese terreine en in verskeie dokumente. Cyrillus en Methodius het die eerste Slawiese alfabet, die Glagolitiese alfabet, in die tweede helfte van die 9de eeu geskep. Dit is gebruik vir die eerste vertalings van kerkboeke vir die Slawiese bevolkings van Morawië en Pannonië. Die Cyrilliese alfabet het later in die Eerste Bulgaarse Koninkryk ontstaan uit Griekse, Latynse en Glagolitiese letters. Dié geriefliker alfabet het die Glagolitiese alfabet vervang en die enigste skrif van die Suid- en Oos-Slawiërs geword.

Die kerstening van Kiëf-Roes het gelei tot die vinnige ontwikkeling van die skryfkultuur. Volke wat die Oosterse Christendom aangehang het, het in hul eie taal aanbid en dit het gunstige toestande geskep vir skryf in plaaslike tale.

Basgeskrifte wat op plekke soos Nowgorod, Twer, Smolensk en Pskof gevind is, getuig daarvan dat gewone mense geletterd was. Van die geskrifte wat gevind is, sluit in briewe, memorandums, oefeninge, ensovoorts. Die skrif is dus nie net vir boeke en amptelike dokumente gebruik nie, maar ook vir alledaagse bedrywighede. Gewone stedelinge het verder talle rekords gelaat teen die mure van kerke in Kiëf, Nowgorod, Smolensk, Wladimir en ander stede.
Die oudste boek wat bewaar gebly het, is die "Nowgorodse Kodeks" uit die eerste kwart van die 11de eeu. Dit is in 2000 in Nowgorod ontdek. Die boek bestaan uit houttablette wat met was bedek is. Die laaste, basiese teks bevat onder meer Psalm 75 en 76; daarom word dit ook soms die "Nowgorodse Psalmboek" genoem. Die vorige, versteekte tekste bevat vreemde boodskappe wat steeds ondersoek word.

Die meeste geskrifte van voor die Mongoolse Inval is in verskeie brande en invalle vernietig en verbrand. Dele het egter bewaar gebly. Die oudste daarvan is die "Ostromir-evangelie", wat in 1057 deur deken Gregori geskryf is, en twee bloemlesings van prins Swjatoslaf II uit 1073 en 1076. Die boeke getuig van vernuf en die gehalte van handgeskrewe boeke wat reeds in die 11de eeu bestaan het.

Boeke is aanvanklik in kloosters saamgestel. In die 12de eeu het groot stede kopieerders gehad namate die bevolking meer geletterd geraak het en die monnike nie meer in die vraag kon voorsien nie. Baie prinse het mense gehad wat boeke gekopieer het.

By kloosters en katedrale is spesiale werkwinkels aangebied vir kopieerders. Dié plekke het ook permanente skrywers gehad wat nie net boeke gekopieer het nie, maar ook jaarverslae geskryf en buitelandse boeke vertaal het. Daar was ook in die 11de eeu al biblioteke in kloosters en katedrale.

Om die Roesvolk se geletterdheid te verhoog het prins Wladimir die Grote die eerste skole gestig. In Nowgorod is talle basgeskrifte ontdek wat deur gewone stedelinge geskryf is; ook kunsartikels met inskripsies is ontdek.

Met Kiëf-Roes se bekering tot die Christendom het letterkunde geleidelik ontstaan wat nou verband met godsdiens gehou het. Vertaalde werke het toegeneem. Die Kiëfse metropolitaan Ilarion het tussen omstreeks 1037 en 1050 die "Preek oor Reg en Grasie" geskryf. Dié werk het ’n groot invloed op die latere letterkunde van Kiëf-Roes gehad wat beide styl en inhoud betref.

Nog ’n uitstekende skrywer en historikus was Nestor die Kroniekskrywer van die Kiëfse Klooster van die Grotte. Sy boeke sluit in lewensbeskrywings van prinse Boris en Gleb en sint Theodosius van die Grotte. Hy is veral beroemd as skrywer van die "Primêre Kronieke", oor die oorsprong en geskiedenis van Kiëf-Roes. Sy bronne sluit in vroeëre (nou verlore) Slawiese kronieke, Bisantynse annale, inheemse legendes, verskeie Griekse godsdiensgeskrifte, Roes-Bisantynse verdrae en mondelinge vertellings.

Wladimir Monomach was ook ’n uitstekende skrywer. Sy "Riglyne", wat hy vir sy kinders geskryf het, beeld hom uit as ’n regverdige heerser. Hy skryf ook oor die behoefte aan sterk prinslike mag, eenheid in die afwering van nomadiese invalle, ensovoorts. Dit is ’n sekulêre werk en is gevul met beeltenisse en voorbeelde uit die lewe.

Die kwessie van prinslike mag in die lewe van die staat, die pligte wat dit behels en die inwerkingstelling daarvan het een van die hooftemas van letterkunde geword. Die idee was belangrik dat ’n groot prinslike mag noodsaaklik is vir ’n suksesvolle veldtog teen vyande van buite en strydighede van binne. Hierdie idees word behandel in een van die beste werke van die 12de tot 13de eeu, deur Daniil Zatotsjnik. Dit bestaan uit twee dele: "Die Woord" en "Die Gebed". Hy was ’n ondersteuner van sterk prinslike mag en skryf met humor en sarkasme oor die treurige werklikheid om hom.

"Die Verhaal van Igor se Veldtog" (ook bekend as "Die Gedig van Igor se Spook") van die einde van die 12de eeu, deur ’n onbekende skrywer, beklee ’n spesiale plek in die letterkunde van Kiëf-Roes. Dit vertel die verhaal van ’n onsuksesvolle veldtog in 1185 deur prins Igor Swjatoslawitsj van Nowgorod-Sewersk teen die Koemane van die Donrivierstreek. Die beskrywing van die veldtog laat die skrywer dink aan die lot van die Roes. Hy beskou die prinse se vetes as die rede vir die mislukking van die veldtog en vir rampe in Kiëf-Roes. Dit weerspieël die tipiese eienskappe van die Slawiese letterkunde van dié tyd: Daar is ’n lewendige verband met die historiese werklikheid, burgerskap en patriotisme.

Tot aan die einde van die 10de eeu was daar geen groot steenstrukture in Kiëf-Roes nie, maar daar was ’n ryk kultuur van houtgeboue – van dié style het later die steengeboue beïnvloed. Ná die bekering tot die Christendom is begin met die oprig van steenkerke, geskoei op die argitektuur van die Bisantynse Ryk. Bisantyne argitekte is na Kiëf-Roes laat kom om hul vaardighede te deel.

Die groot kerke wat ná 988 gebou is, was die eerste voorbeelde van monumentale argitektuur in die Oos-Slawiese state. Die eerste steenkerk in Kiëf-Roes was die Kerk van die Tiendes in Kiëf, wat tussen 989 en 996 gebou is. Dit is laat bou deur Wladimir die Grote, wat ’n tiende van sy inkomste en eiendom uitgesit het vir die bou en onderhoud van die kerk, vandaar die naam. Dit is in 1240 verwoes tydens die beleg van Kiëf deur die Mongoolse magte van Batoe Khan. Die kerk is in die middel van die 19de eeu herbou, maar weer in 1928 deur die Sowjetregering verwoes.

Die Sint Sofia-katedraal in Kiëf, wat in die 11de eeu gebou is, is een van die belangrikste argitektoniese strukture van dié tyd. Dit was aanvanklik ’n vyfskip-kruiskoepelkerk en aan drie kante omring deur ’n tweeverdiepinggalery. Dit is genoem na die Hagia Sophia ("Heilige Wysheid") in Konstantinopel (en dus nie ’n spesifieke heilige nie) en is hoofsaaklik deur bouers van dié stad gebou. Met die eeuwisseling van die 17de/18de eeu is dit herbou in die styl van die Oekraïense barok. Dit is vandag deel van ’n Unesco-wêrelderfenisgebied.

Nadat die Roes hulle bekeer het, het nuwe soorte skilderkuns – mosaïek, fresko's en ikoonskildering – begin verskyn. Laasgenoemde is streng deur die kerk beheer en het gelei tot ’n lang Bisantynse invloed op die skilderkuns in Kiëf-Roes.

Die vroegste werke wat bewaar gebly het, is in Kiëf geskep. Volgens die "Primêre Kronieke" is die eerste kerke deur besoekende Griekse meesters versier. Veral die mosaïeke en fresko's van die Sint Sofia-katedraal is beroemd. Hulle is in ’n streng en somber styl, wat kenmerkend was van die Bisantynse kuns. Die mosaïekbeelde van Christus in die sentrale koepel is veral merkwaardig.

’n Voorbeeld van uitsonderlike sekulêre skilderwerk is die muurskilderings van die twee torings van Sint Sofia. Dit beeld jagtonele deur die prinse, sirkuskompetisies, fantasiediere en , musikante, hansworse en akrobate uit en verskil van die gewone kerkskilderye. Onder die fresko's van Sint Sofia is twee groepportrette van Jaroslaf die Wyse en sy familie.

In die 12de tot 13de eeu het kenmerkende skilderwerk in spesifieke sentrums begin vorm aanneem, veral in Nowgorod en Wladimir-Soezdal. Sedert die 12de eeu het ’n spesifieke skilderstyl in Nowgorod ontstaan. In teenstelling met die Kiëfse styl, is daar ’n merkbare poging om artistieke tegnieke te vereenvoudig en ikoontipering te verander.

Verskeie fragmente van fresko's en ikone uit die Wladimir-Soezdal van voor die Mongoolse tydperk het behoue gebly. Hieruit blyk volgens geleerdes ’n geleidelike vorming van ’n tipiese Wladimir-Soezdal-skool. Die fresko in die Dimitri-katedraal van die Oordeelsdag het die beste bewaar gebly. Dit is deur twee meesters geskep – Grieks en Russies. Tot die Wladimir-Soezdal-skool behoort verskeie groot ikone uit die einde 12de tot begin 13de eeu. Die oudste een is die Bogoljoebskaja ikoon van die Teotokos uit die middel van die 12de eeu. Die styl stem baie ooreen met die beroemde Teotokos van Wladimir, wat van Bisantynse oorsprong is.

Bronne getuig van die oorvloed en uiteenlopendheid van Kiëf-Roes se volksverhale. Die kalender het ’n groot rol daarin gespeel: sameswerings, towerspreuke en liedere wat ’n integrale deel van die landboukultuur was. Rituele folklore het ook ingesluit voorhuwelikse en feesliedere en begrafnisteursange.

Die uitgebreide Slawiese mitologie getuig van die heidense gode van die antieke Slawiërs soos Dazjbog, Weles en Peroen. Deur die jare het die kerk probeer om heidense gebruike uit te roei, maar dit het tot in die 19de en 20ste eeu in die alledaagse lewe behoue gebly. gebruike het mettertyd hul aanvanklike godsdienstige betekenis verloor en uiting gevind in volkspeletjies.

Daar was ook vorme van folklore wat nie met die heidense kultuur verband gehou het nie. Dit het gesegdes, raaisels, verhale en werkliedere ingesluit. Skrywers van letterkunde het dit algemeen in hul werk gebruik. Bekende werke het legendes gebruik oor voorouers, prinslike dinastieë, die stigters van stede en die stryd teen vreemdelinge.

In die 9de eeu het ’n nuwe epiese genre sy verskyning gemaak: die epos of heldedig, wat die hoogtepunt van mondelinge volkskuns geword het. en die gevolg was van ’n groeiende selfbewussyn. Bilini is ’n orale digkuns oor die verlede. Die heldedigte was op werklike historiese gebeure geskoei; die helde in sommige verhale was werklike mense. So was die prototipe van die epiese Dobrinja Nikititsj die oom van Wladimir die Grote en goewerneur van Dobrinja. Sy naam kom oor en oor in antieke Russiese verhale voor.

Die militêre wêreld het sy eie mondelinge liedere gehad. In "droezjinni"-liedere is prinse en hul oorwinnings vereer. Die prinse se eenhede het hul eie skrywers gehad wat liedjies geskryf het waarin die lof van die prinse en hul vegters besing is.

Folklore het bly uitbrei en ná die ontwikkeling van letterkunde ’n belangrike deel van die Russiese kultuur gebly.

Kiëf-Roes was bekend vir sy meesters van dekoratiewe kuns, wat verskeie tegnieke gebruik het. Dit was veral sigbaar in die juweliersware van dié tyd. Helder kleure is gebruik en daar was verwysings na mitologiese onderwerpe.

Dit is ook gesien in gesnede houtmeubels, huishoudelike gebruiksvoorwerpe, geborduurde materiale en gesnede beenprodukte, wat in Wes-Europa bekend was as "die beeldsnykuns van die Roes".





</doc>
<doc id="28669" url="https://af.wikipedia.org/wiki?curid=28669" title="Rjoerik-dinastie">
Rjoerik-dinastie

Rjoerik-dinastie (afgelei van die Oudnoorse "Hrœrikr" "beroemde heerser") was die naam van die eerste heerser van Kiëf-Roes en sy afstammelinge. Die heersers het die titel великий князь (weliki knjaz of grootprins) en later царь (tsaar) gehad en het van die negende tot die dertiende eeu in Kiëf-Roes oor die verskillende stadstate regeer en tot in 1598 oor Moskowië en Rusland. Dit is opgevolg deur die Romanof-dinastie.

Rjoerik (860 - 879), ’n halflegendariese Skandinawiese Warangiër (Wiking), was die eerste heerser van die streek. Hy het die dinastie begin wat vir die volgende 700 jaar regeer het. Sy hoofstad was Nowgorod in die noorde. Sy opvolger, Oleg, het die hoofstad in omstreeks 880 na Kiëf geskuif en dus die fondament gelê vir wat later as Kiëf-Roes bekendgestaan het.

Die eerste heersers was Skandinawiërs, maar mettertyd het hulle met die Slawiese volke saamgesmelt. Die eenheid in Kiëf-Roes is later versteur, onder meer deur burgeroorloë tussen die verskeie prinse, en teen 1132 het dit begin versplinter in verskeie kleiner state.

Kiëf-Roes is eindelik in 1240 deur die Mongole vernietig, maar die Rjoerik-dinastie het aanhou regeer oor die verskeie prinsdomme en die opvolgerstate van Kiëf-Roes.

Hier volg ’n lys van die grootprinse en tsaars van die Rjoerik-dinastie.



</doc>
<doc id="28670" url="https://af.wikipedia.org/wiki?curid=28670" title="Orbit Downloader">
Orbit Downloader

Orbit Downloader is 'n gratissagteware program (Engels: "freeware") wat omtrent enige lêertipe kan aflaai. Die program kan ook onder Linux werk op die Wine-skakelvlak, wat dit moontlik maak om Windows programme onder Linux te laat loop. Orbit Downloader word gedurig verbeter en verder ontwikkel. Dit besit 'n ingeboude Greper (Grabber: Grab++) wat addisioneel aangeskakel kan word om agtergrondmonitering te doen en selfs geïntegreerde ("embedded") Flash Video-lêers van webwerwe soos YouTube, Dailymotion, Metacafe ens. te kan aflaai. Daar is ook 'n forum om rugsteun te verkry, foute te rapporteer en om wense vir verdere ontwikkelings voor te stel.

Orbit Downloader ondersteun die volgende protokolle:

Orbit Downloader werk met die meeste van die groter webblaaiers soos Opera, Mozilla Firefox, Microsoft Internet Explorer, Maxthon en Netscape.



</doc>
<doc id="28671" url="https://af.wikipedia.org/wiki?curid=28671" title="Lys van tsare en keisers van Rusland">
Lys van tsare en keisers van Rusland

Hier volg ’n lys van die tsare en keisers van Rusland. Die eerste tsaar (Russies: царь, "tsar") van Rusland was Iwan die Verskriklike van die Rjoerik-dinastie en die laaste tsaar Pieter die Grote van die Romanof-dinastie wat later as keiser (Russies: император, "imperator") van Rusland herkroon is. "Imperator" was die amptelike titel van die Russiese heersers tot met die abdikasie van Nikolaas II in 1917. Hy is in 1918 saam met sy gesin tereggestel. Toe hy abdikeer, is sy broer groothertog Michail Aleksandrowitsj as keiser aangewys, maar hy het ná ’n dag die troon van die hand gewys.

"(Die keisers was ook groothertoë van Finland van 1809 tot 1917; en konings van Pole van 1815 tot 1916)"




</doc>
<doc id="28673" url="https://af.wikipedia.org/wiki?curid=28673" title="Tacuinum Sanitatis">
Tacuinum Sanitatis

Die Tacuinum (somtyds Taccuinum) Sanitatis is 'n middel eeuse handboek oor gesondheid, gebaseer op die "Taqwim al‑sihha" ("Tafels van Gesondheid"), 'n elfde-eeuse Arabiese mediese verhandeling deur Ibn Butlan van Bagdad; dit bestaan in verskillende Latynse weergawes, waar die manuskripte uitbundig geïllustreer is. Alhoewel die voordele en skadelike eienskappe van kosse en plante in die fynste besonderhede beskryf word, is dit veel meer as slegs 'n kruieboek. Dit stel ses essensiële elemente voor vir welvaart:


Volgens die boek is siektes die uitslag van wanbalanse van hierdie elemente, daarom is 'n gesonde lewe 'n lewe in harmonie.

Die verhandeling vertaal in Latyn in middel-dertien-eeuse Palermo, waar dit 'n Italies-Normandiese tradisie voort dra as een van die hoof plekke van vreedsame inter-kulturele kontak tussen die Islamitiese en Europese wêrelde.

Die Tacuinum was baie populêr in Wes-Europa in die Laat Middeleeue; 'n indikasie van die gewildheid is die gebruik van die woord "taccuino" in moderne Italiaans om te bedoel enige soort sak handboek, gids of notaboek.

In byvoeging tot sy belangrikheid vir sy studie van middeleeuse medisyne, is die Tacuinum ook van belang in die studie van boerdery en kook; byvoorbeeld, die vroegste herkenbare beeld van 'n wortel — 'n moderne plant; word daarin gevind.



</doc>
<doc id="28675" url="https://af.wikipedia.org/wiki?curid=28675" title="Broadway-toring">
Broadway-toring

Broadway-toring is 'n siergebou of "folly" (in Engels letterlik "gekheid" of "dwaasheid") geleë op Broadway-heuwel, langs die A44-pad tussen Evesham en Moreton-in-Marsh, net meer as 1,6 km suidoos van die dorpie Broadway, in Worcestershire, Engeland, op die tweede hoogste punt in die Cotswolds. Die toring se basis is 312 meter bo seespieël en die toring self is 17 meter hoog. Op 'n mooiweersdag kan dertien graafskappe van Engeland van die bokant van die toring gesien word. Die uitsig sluit in die Severn-Vallei tot by die Walliese berge. Vandag is dit 'n toeriste aantrekking met verskeie tentoonstellings wat oop is vir die publiek.

Die "Saksiese" toring is deur James Wyatt in 1794 ontwerp om soos 'n skynkasteel te lyk, en is gebou vir Lady Coventry in 1797. Die toring is op 'n "baken"-heuwel, waar bakens op spesiale geleenthede aangesteek is, gebou. Lady Coventry het gewonder of 'n baken op die heuwel van haar huis in Worcester (~35,4 km ver) gesien sou kon word en het die bou van die toring geborg om die antwoord te bepaal. Die baken kon duidelik gesien word.

Oor die jare het die toring as drukpers vir Sir Thomas Phillipps gedien en as landelike toevlugsoord vir kunstenaars insluitend William Morris.

Die toring is geleë op die Cotswold Way.



</doc>
<doc id="28677" url="https://af.wikipedia.org/wiki?curid=28677" title="Romaji">
Romaji

Die term romaji (ローマ字, of vroeër 羅馬字) verwys na die gebruik van die karakters van die Latynse alfabet in die Japannese skryfstelsel saam met die kanji, hiragana en katakana en die romanisering van Japannees om Japannese terme in vreemde tale weer te gee of om Japannees te skryf waar dit nie geleë is om die inheemse skrifte te gebruik nie, soos by die studie van Japannees deur buitelanders of by die invoer van Japannees op rekenaars (Wāpuro rōmaji, letterlik woordverwerker rōmaji). Die gebruik van rōmaji in Japannese tekste is beperk tot tussen 0,4% en 1,6% afhangend van die bronne wat geraadpleeg word.

Die Latynse alfabet is vir die eerste keer in die 16de eeu in Japan gebruik deur Portugese sendelinge wat 'n romanisering-stelsel ontwikkel het gegrond op Portugese spelling. Later het die Nederlanders in Japan 'n romanisering-stelsel gegrond op Nederlands ontwikkel. Teen die 20ste eeu was daar 'n aantal verskillende romaniseringstelsels in gebruik insluitend die Nippon-, Kunrei- en Hepburn-stelsels.


</doc>
<doc id="28678" url="https://af.wikipedia.org/wiki?curid=28678" title="Fujiwara-kyō">
Fujiwara-kyō

Fujiwara-kyō (藤原京, in Japannees ook "Fujiwara no miyako"), was die Keiserlike hoofstad van Japan vir sestien jaar tussen 694 en 710. Dit was geleë in die Yamato Provinsie, spesifiek die hedendaagse Kashihara in die Nara prefektuur, nadat dit van die nabygeleë Asuka geskuif is.

Uitgrawings wat steeds voort duur het teen 2006 aangetoon dat die stad van so vroeg as 682 begin aanlê is, naby die einde van die Keiser Temmu era. Ná 'n tussenpose as gevolg van Keiser Temmu se dood is bouwerk hervat tydens die bewind van Keiserin Jitō, wat die hoofstad amptelik daarheen gekuif het in 694. Fujiwara-kyō het ook as hoofstad gedien tydens die bewinde van Keiser Mommu, en Keiserin Gemmei. Die skuif van die hoofstad in 710 na die Heijō Paleis in Nara het die aanvang van die Nara-tydperk aangedui.

Fujiwara was Japan se eerste hoofstad waarvan die strate in 'n rooster patroon gegrond op die model van die Sjinese hopofstadstelsel (条坊制 "jōbō-sei") uitgelê is. Onlangse uitgrawings en studies dui daarop dat die stad 'n oppervlak van ongeveer 5km x 5km beslaan het, heelwat groter as wat te vore gemeen is. Die paleis het 'n erf wat omtrent 1 vierkantmeter groot was beslaan en is deur 5 meter hoë mure omring. Elekeen van die vier mure het drie hekke gehad; Suzakumon (朱雀門, "Suzaku-mon"), die hoofhek, was in die middel van die suidelike muur geleë. Die "Daigokuden" (大極殿) en ander paleisgeboue was die eerste paliesstrukture in Japan wat teëldakke in die Sjinese styl gehad het.

Die dorp was te vore die domein van die Nakatomi clan wat namens die keiserlike hof toesig gehou het oor die beoefening van Sjinto-rituele en seremonies. Die stad het in 711 afgebrand, 'n jaar na die skuif na Nara,en is nie herbou nie. Argeologiese uigrawings het in 1934 begin en sommige dele van die paleis is herbou. Byna 10 000 houttablette, wat as "mokkan" (木簡) bekend staan, met Sjinese skrif daarop is daar aangetref.

Hierdie "waka", geskryf deur Keiserin Jitō wat Fujiwara in die somer beskryf is baie bekend: 　<BR><BR>
「春過ぎて夏来るらし白栲の衣乾したり天の香久山」　"haru-sugite natsu-kitarurashi shirotae-no koromo-hoshitaru amanokaguyama"　<BR>



</doc>
<doc id="28681" url="https://af.wikipedia.org/wiki?curid=28681" title="Asuka-kyō">
Asuka-kyō

Daar is verskillende teorieë oor hoe die paleis sy naam bekom het, insluitend i) dat dit vernoem is na 'n voël – die gewone Kruisbek, of "isuka" in Japannees, ii) dat dit vernoem is na die landvorm, b.v. 洲処 ("suka", wat sandbank of delta beteken) of 崩地 ("asu") + 処 ("ka") en ander. 'n Ander teorie is dat dit vernoem is ter ere van Asuka Nyorai, die Japannese ekwivalent van Akshobhya, een van die Vyf Boeddhas van Wysheid, wat in die Asuka-dera (tempel) aanbid is, die Asuka-niimasu-jinja (heiligdom vir sy manifestasie as 'n Sjinto god), en verskeie ander strukture uit daardie tydeperk. Die ruïnes van die gebou het behou gebly en argeologiese projekte ontdek steeds voorwerpe uit die verlede. Onlangse ontdekkings sluit in Wado-muntstukke, wat oënskynlik van die oudste muntstukke in Japan is, en skilderye in die Kitora-tombes.

Die Ishibutai Kofun is in Asuka geleë. Op 12 Maart 2004 is die ontdekking van die hoofgebou van 'n woning aangekondig. Aangesien die gebou langs die kofun geleë is, is dit waarskynlik dat die woning aan Soga no Umako behoort het wat waarskynlik in die kofun begrawe is.


</doc>
<doc id="28683" url="https://af.wikipedia.org/wiki?curid=28683" title="Sjintoïsme">
Sjintoïsme

Ná die Tweede Wêreldoorlog het Sjinto opgehou om Japan se staatsgodsdiens te wees. Dit word egter steeds as dié inheemse geloof van Japan beskou. Sommige Sjinto gebruike en leerstellings wat voor die oorlog baie gewig gedra het word nie meer geleer of gebruik nie, terwyl ander steeds as algemene aktiwiteite bestaan soos "omikuji" ('n vorm van waarsêery) en die Japannese Nuwe Jaar wat min mense met godsdiens assosieer. Belangrike nasionale seremonies soos kronings en koninklike huwelike word in die Three Palace Sanctuaries in Tokio gehou.


</doc>
<doc id="28688" url="https://af.wikipedia.org/wiki?curid=28688" title="Nara-tydperk">
Nara-tydperk

Die in die geskiedenis van Japan dek die tydperk van 710 tot 794 n.C.. Keiserin Gemmei (元明天皇 "Gemmei Tennō") het die hoofstad die Heijō-kyō (平城京, hedendaagse Nara) gevestig. behalwe vir 5 jaar (740-745), toe die hoofstad vir 'n kort tydperk weer geskuif is, het dit die hoofstad van die Japanse beskawing gebly totdat Keiser Kammu (桓武天皇 "Kammu Tennō") 'n nuwe hoofstad Nagaoka-kyō (長岡京) gevestig het in 784 voor dit na Heian-kyō (平安京), of Kioto (京都), geskuif is 'n dekade later in 794. 

Die grootste deel van die Japannese samelewing was gedurende die tydperk betrokke by lanbou wat om klein dorpies beoefen is. Meeste inwoners het die Sjinto-geloof beoefen gegrond op die aanbidding van natuurlike en voorouergeeste ("kami").

Die hoofstad by Nara is volgens die model van Chang'an (長安, die hedendaagse Xi'an, 西安), die hoofstad van Tang China (唐) gebou. In baie ander opsigte het die Japannese opperstande hulle volgens die Sjinese gedra, insluitend die aanneming van Chinese karakters (Japannees: "kanji", 漢字), kleredrag, en die geloof Boeddhisme.


</doc>
<doc id="28689" url="https://af.wikipedia.org/wiki?curid=28689" title="Heijō Paleis">
Heijō Paleis

Ná Keiserin Genmei se bestyging van die Keiserlike Troon in 707 het heelwat bespreking plaasgeviond oor die skuif van die paleis. 'n Jaar later is 'n edik uitgevaardig aangaande die besluit om die palies na Nara te skuif. In 710 het die nuwe hoofstad amptelik oorgeneem, maar voltooiing van die Paleis moes nog langer wag. (Geskryf Heijō (平城) maar destyds as Nara uitgespreek, die gebied het sy sinoniem, Nanto (南都, 'Suidelike Hoofstad') teenoor Kioto, die hoofstad in die Noorde eeue later bekom.)

Die stad en die paleisgronde was grootliks op "Chang'an" (die hedendaagse Xi'an), die hoofstad van China gedurende die Tang-dinastie op dieselfde stadium toe Nara die hoofstad van Japan was. Chang'an was op sy beurt weer, soos baie antieke Oos-Asiese stede gegrond op 'n komplekse stelsel waarsêery, oortuigings en wette. Dit het die roosterstelsel van die straatuitleg bepaal sowel as die vereiste vir geestelike beskermende heiligdomme of tempels wat by besondere kardinale rigtings in die stad geplaas moes word.

Volgens die stelsel is die Paleis aan die noordelike punt geplaas op 'n lyn wat geloop het van Suzakustraat, die hoofdeurgang wat nood-suid deur die middel van die stad geloop het. Die straat het by die Suzaku-mon geëindig en die res van die Paleis geboue is dan noord van die hek gebou. Die hoofgeboue van die Paleiskompleks was die Daigoku-den, waar regerings aangeleenthede uitgevoer is, die Chōdō-in waar formele seremonies gehou is, die Dairi, die Keiser se woning, en kantoere vir verskeie administratiewe agentskappe. Die fondasies van die geboue is steeds sigbaar op die terrein.

Toe die hoofstad na Heian-kyō (vandag Kioto) geskuif is, is Nara se keiserlik paleis eenvoudig verlaat en aan die elemente oorgelaat. Oor die eeue heen het die geboue agteruitgegaan tot daar teen die begin van die Kamakura-tydperk in die laat 12de eeu byna niks meer bokant die grond behoue gebly het nie. Die dele onder die grond het egter behoue gebly en is deur moderne argeoloë herontdek.

Hoewel die terrein reeds in 1952 aangewys is as Spesiale Historiese Terrein deur die Agentskap vir Kulturele Sake duur argeolgiese uitgrawings steeds voort. Die Suzaku-mon en Tou-in Tuin is gerestoureer en vir die publiek oopgestel in 1998. Verder is daar in 2001 met restourasie van die eerste "Daigoku-den" begin.



</doc>
<doc id="28693" url="https://af.wikipedia.org/wiki?curid=28693" title="Nara, Nara">
Nara, Nara



</doc>
<doc id="28694" url="https://af.wikipedia.org/wiki?curid=28694" title="Kioto">
Kioto



</doc>
<doc id="28698" url="https://af.wikipedia.org/wiki?curid=28698" title="Nagasaki">
Nagasaki

Tydens die Tweede Wêreldoorlog was Nagasaki die tweede stad ter wêreld wat deur 'n Amerikaanse atoombom aangeval is.



</doc>
<doc id="28699" url="https://af.wikipedia.org/wiki?curid=28699" title="Little Norway">
Little Norway

Little Norway is 'n opelugmuseum en gewilde toeristebestemming in Blue Mounds, 'n dorp in die Amerikaanse deelstaat Wisconsin. Die museum pronk met 'n outentieke Noorse dorp en word in die Amerikaanse "National Register of Historic Places" gelys.

Aangesien die landskap in die suidweste van Wisconsin baie op dié van Noorweë lyk het die Noorse immigrant Osten Olson Haugen uit Telemark hom met sy gesin teen die middel van die 19de eeu in die beskermde vallei aan die voet van 'n heuwel gevestig.

Die huidige museumdorp is in 1927 deur die Noors-Amerikaner Isak Dahle gestig wat die vallei "Nissedahle" ("Kaboutervallei") genoem het.
Een van die bekendste besienswaardighede in Little Norway is "Norway Building", 'n gebou wat in 1893 in Noorweë vir die "Columbian Exposition" in Chicago opgerig is. Dit is later na die opelugmuseum Little Norway verskuif en is tans een van die voorbeelde van outentieke Noorse staafkerk-boukuns buite dié Skandinawiese land.



</doc>
<doc id="28700" url="https://af.wikipedia.org/wiki?curid=28700" title="Elektronewel">
Elektronewel

Elektronewel (Engels: "Electrosmog" – smog is 'n samestelling uit smoke" en "fog – 'n samestelling uit 'rook' en 'mis') is 'n informele disfemisme vir verskeie tegnies veroorsaakte elektriese, magnetiese en elektromagnetiese velde. Die begrip word gebruik deur mense wat vrees dat dié velde 'n (sover onbewese) skadelike uitwerking het op mense.

Om skade deur 'n "termiese uitwerking" te vermy, is daar (wetlike) limiete vasgelê vir plekgebonde senders. Vir ander toerusting word die SAR-Waarde voorgestel, waarvoor 'n limiet van 2 W/kg aanbeveel word, maar nie wetlik vereis word nie. Die tipiese waarde van toerusting, soos WLAN-senders en dies meer. By mobiele telefone (selfone) hang die uitset af van die aktuele uitsaaikrag en lê by alle huidige toerusting onder die limiet, alhoewel daar selfone met hoër en laer uitstralings gemeet is.




</doc>
<doc id="28703" url="https://af.wikipedia.org/wiki?curid=28703" title="Uetersen">
Uetersen

Uetersen is aan die Pinnau geleë, een van die Elbe se syriviere, wat 75 kilometer verder noordwes in die Noordsee uitmond. Die stad lê sowat 30 kilometer van Hamburg af.

Danksy die maritieme invloede het Uetersen in vergelyking met die oostelike agterland 'n gematigde, vogtige klimaat wat deur 'n minder wisselvallige weer as die binnelandse gebiede gekenmerk is. In die algemeen het die noorde van Duitsland ietwat laer temperature en meer reënval as die suide, maar danksy die maritieme invloed is die winters meer gematig.

Die gemiddelde wintertemperatuur in Uetersen is 2 °C, die gemiddelde somertemperatuur sowat 22 °C. Julie is die warmste maand met 'n gemiddelde temperatuur van 17,0 °C, Januarie die koudste met 'n gemiddelde van 0,0 °C. Warm somerdae met meer as 25 °C tree nou gereeld op. 

Stormagtige weer tree veral in die winter op, terwyl die tydperk tussen Julie en Oktober die natste van die jaar is. Reënbuie is in hierdie tydperk sterker en behels meer reënwater as die ligte reën wat in die res van die jaar val.

Die Uetersener variant van die Neder- of Platduitse. Nog in die 19de eeu was Nederduits die algemene omgangstaal van Uetersen. Sedertdien is die tradisionele "Platduitse" dialek deur die Hoogduitse skryf- en spreektaal teruggedring en speel 'n minder belangrike rol as streektaal. Die taal word nog steeds gepraat en orals in Noord-Duitsland met trots bewaar. Die stad se eie omgangstaal, "Missingsch", is sterk deur Nederduits beïnvloed. 



</doc>
<doc id="28704" url="https://af.wikipedia.org/wiki?curid=28704" title="Orkney, Skotland">
Orkney, Skotland

Orkney (Skots-Gaelies: "Àrcaibh", Engels: "Isles of Orkney" of "Orkney Islands" [ˌɔːknɪˈaɪləndz]; byvoeglike naamwoord: Orkadies, afgelei van die verouderde benaming Orkade) is 'n Skotse eilandgroep wat uit die hoofeiland Mainland en naastenby 100 kleiner eilande bestaan. Orkney word deur die Pentland Firth noord van Caithness van die Skotse vasteland geskei en in die noorde lê Shetland. Die grootste nedersetting en administratiewe sentrum is Kirkwall.

In administratiewe opsig vorm Orkney een van die 32 raadsgebiede ("council areas") van Skotland en 'n kiesafdeling van die Skotse parlement.

Orkney word reeds sowat 5 500 jaar lank deur mense bewoon. Die eerste bewoners was Neolitiese stamme en later Pikte totdat die eilandgroep in 875 ná 'n Wiking-inval deur Noorweë geannekseer en deur Noorse setlaars gekoloniseer is. In 1472 is Orkney deur die Skotse Kroon geannekseer nadat 'n bruidskat nie betaal is nie.

Orkney behels sommige van die oudste en bes-bewaarde argeologiese plekke uit die Jongsteentydperk, en die "Hart van die Neolitiese Orkney" is deur Unesco tot wêrelderfenisgebied verklaar.

Die eerste historiese verwysing na die eilandgroep dateer uit die 1ste eeu n.C. - die geograaf Claudius Ptolemaeus (90-168) het die eilande "Orcades" genoem. Hierdie term is afgelei van die ou Gaeliese naam "Insi Orc" of "Eiland van die Orcs" (die term "orc" verwys na 'n jong vark of wildevark). 

Toe die Noorse Wikings hulle op die eilande gevestig het, het hulle die woord "orc" as "orkn" vertolk - die Oud-Noorse term vir robbe. Saam met die agtervoegsel "-ey" (wat "eiland" beteken) is die Oud-Noorse naam "Orkneyjar" gevorm, wat in Engels later tot "Orkney" verkort is.

Die seestraat Pentland Firth skei Orkney van die Skotse vasteland. Die "firth" is tussen Brough Ness op die eiland South Ronaldsay en Duncansby Head in Caithness sowat 11 kilometer wyd.

Orkney lê tussen 58° 41' en 59° 24' Noord, en 2° 22' en 3° 26' Wes en strek oor 'n afstand van 80 kilometer vanuit die noordooste in suidwestelike rigting en 47 kilometer vanuit die ooste in westelike rigting. Die eilandgroep beslaan 'n totale oppervlakte van 990 vierkante kilometer. Met die uitsondering van sommige steil sandsteenberge en rotswande in die weste van die groter eilande bestaan die argipel hoofsaaklik uit laagliggende gebiede.

Hoy is die mees bergagtige eiland, en hier verrys ook die hoogste bergpiek van Orkney, Ward Hill (481 meter). Die enigste ander eilande met noemenswaardige berge is die hoofeiland Mainland (een van sy twee hoogste bergspitse met 268 meter heet toevallig ook Ward Hill, die ander Wideford Hill), en Rousay.

Byna alle eilande het "lochs" of mere; die grootstes is The Loch of Harray en The Loch of Stenness op Mainland. Orkney se riviere is eerder stroompies wat die hoër geleë gebiede dreineer. Die eilandgroep word behalwe vir die weste van Mainland, Hoy en Rousay deur 'n ruwe, onreëlmatige kuslyn gekenmerk, en die eiland word deur seestrate, wat plaaslik "sounds" of "firths" genoem word, van mekaar geskei. Net noordoos van Hoy is die term "Bring Deeps" gebruiklik. Suid van Mainland lê Scapa Flow, 'n natuurlike hawe waar sedert die Wiking-tydperk groter vlote aangedoen het en waar die Duitse Vloot homself in 1919 ná die einde van die Eerste Wêreldoorlog gesink het. Die Fall of Warness, wat onder meer bekend staan vir sy getyekrag-toetsaanleg lê suidwes van Eday. 

Die eilande se name dui gewoonlik hul landskapsvorme aan: Die Noorse uitgang "-ey", wat in Engels na "-a" of "-ay" verander het en letterlik "eiland" beteken, verwys na die groter eilande; eilandjies het die uitgang "-holm", terwyl daar na geïsoleerde rotse as "skerries" verwys word.

Die seestrome van Orkney se getye (wat plaaslik "races" of "roosts" genoem word) word deur hul hoë spoed gekenmerk. Draaikolke kom gereeld voor, en hul stormagtige waters hou 'n bedreiging vir kleiner bote in.

Die opvallendste kenmerk van Orkney se flora is die gebrek aan bome wat onder meer aan die sterk winde te danke is. Nogtans lewer die voorkoms van turf die bewys dat die eilande vroeër wél bebos was. Die ontbossing was 'n mensgemaakte ramp wat die argipel waarskynlik nog voor die Jongsteentydperk getref het aangesien die steenargitektuur van vroeë nedersettings soos Skara Brae reeds bewys lewer vir die skaarste aan timmerhout. 

Die grootste deel van Orkney se landoppervlakte word deur landbougebiede beslaan. Landbou is ook die vernaamste sektor van Orkney se ekonomie, terwyl ook vissery 'n belangrike bron van inkomste is. Orkney voer veral beesvleis, kaas, whisky, bier, vis en seekos uit.

Danksy die invloed van die warm Golfstroom word Orkney deur 'n gematigde, maar vogtige seeklimaat gekenmerk. Die Golfstroom vloei in noordoostelike rigting aan die wateroppervlak van die Atlantiese Oseaan en bring ook warm lugmassas uit die gebied van die Golf van Meksiko saam sodat Orkney se gemiddelde temperature nie sy noordelike ligging weerspieël nie.

Die verskil tussen die gemiddelde temperature van somer en winter beloop minder as 10 °C - gedurende die relatief matige winters daal die kwik tot 'n gemiddelde temperatuur van tussen 5 en 6 °C, terwyl in die somer 'n gemiddelde van 15 °C aangeteken word. Maksimum-temperature is nie hoër as 19 °C nie.


</doc>
<doc id="28706" url="https://af.wikipedia.org/wiki?curid=28706" title="Elektrosensitiwiteit">
Elektrosensitiwiteit

Elektrosensitiwiteit, ook soms verwys na as elektromagnetiese hipersensitiwiteit, is 'n toestand waar 'n persoon fisiese of psigiese simptome ervaar wat volgens hulle veroorsaak word deur elektromagnetiese velde of ander elektromagnetiese golwe teen blootstellingsvlakke wat deur die algemene publiek sonder probleme verdra word. Of die elektromagnetiese veld die lyers se simptome veroorsaak is 'n omstrede kwessie, maar bewyse van uitlokkingstudies dui daarop dat daar geen verband is nie. In 'n onlangse hersiening van die leesstof wat die verband tussen die simptome en die elektromagnetiese velde ondersoek, is daar sewe studies gevind wat wel 'n verband gevind het, terwyl 24 ander studies geen sulke verband kon vind nie. Uit die sewe positiewe studies, kon twee egter nie met dieselfde resultate herhaal word nie, drie daarvan het ernstige metodologiese tekortkominge gehad en die laaste twee het kontrasterende resultate gehad.

Die Wêreldgesondheidsorganisasie (WGO) het verklaar dat daar geen bekende wetenskaplike grond is vir die mening dat elektrosensitiwiteit veroorsaak word deur 'n blootstelling aan elektromagnetiese velde nie.

Terwyl individue se gerapporteerde simptome wyd wissel, is daar geen spesifieke simptome wat verband hou met beweerings van elektrosensitiwiteit nie. Hoofpyn, moegheid, stres, slaapontwrigting, velstippel, brandende sensasies en uitslag, pyn en spierpyn onder andere word gerapporteer. In ernstige gevalle kan sulke simptome 'n werklike en soms ongemaklike probleem wees vir die geaffekteerde persoon wat sielkundige nood veroorsaak, maar daar is geen wetenskaplike basis om sulke simptome te koppel aan elektromagnetiese blootstelling nie.

Sommige gerapporteerde simptome is afhanlik van die geografiese gebied of die kultuur waarin dit voorkom. By voorbeeld, in Nordiese lande word meestal gesigvelprobleme gerapporteer terwyl in ander lande is verskeie ander simptome meer algemeen. Dit dui aan dat daar nie 'n oorsaaklike verband is tussen die simptome en blootstelling nie. Baie sulke gerapporteerde simptome oorvleuel met ander sindrome, bv. funksionele somatiese sindrome en idiopatiese omgewingsonverdraagsaamheid.

Verskillende vlakke van vatbaardheid vir elekriese velde en magnetiese velde en verskillende frekwensies van elektomagnetiese golwe word deur diegene wat elektrosensitiwiteit aanmeld beskryf. Fluoresserende ligte, lae-energie ligte, selfone, draagbare fone, kraglyne en Wi-Fi word voorgestel as die bronne van die elektomagnetiese velde. Maar ondersoeke van elektrosensitiwiteitlyers kon nie 'n patroon vir die simptome vind nie.

Elektromagnetiese hipersensitiwiteit is nie 'n aanvaarde diagnose nie; Medies is daar geen gevaldefinisie of kliniese praktyk riglyn nie en daar is geen spesifieke toets om dit te identifiseer nie, en daar is ook nie 'n ooreengekome definisie waarmee kliniese navorsing uitgevoer kan word nie. Klagtes van elektromagnetiese hipersensitiwiteit kan organiese of psigiatriese siekte masker. Diagnose van die onderliggende toestande behels die ondersoek en identifisering van moontlike bekende mediese oorsake van enige simptome waargeneem.

Simptome kan ook aangewend word deur te verbeel dat blootstelling skade veroorsaak. Studies het getoon dat verslae van simptome meer gepaard gaan met die oortuiging dat een blootgestel word as met enige werklike blootstelling.

In 2010 het 'n seltoringoperateur in Suid-Afrika op 'n openbare vergadering geopenbaar dat die toring wat nabygeleë inwoners vir hul huidige elektrosensitiwiteitsimptome blameer, ses weke voor die vergadering afgeskakel is. Dit maak dit baie onwaarskynlik dat die toring die oorsaak van die simptome was.


</doc>
<doc id="28710" url="https://af.wikipedia.org/wiki?curid=28710" title="Blue Lagoon (Ysland)">
Blue Lagoon (Ysland)

Die Blue Lagoon (Yslands: Bláa Lonið) is 'n geotermiese warmbad naby Grindavík, 'n dorp op die Yslandse skiereiland Reykjanes. Dit is naby die hoofstad Reykjavík en die internasionale lughawe in Keflavík geleë en het tot een van die gewildste toeristebestemmings in die suidweste van die land ontwikkel.

Die kunsmatige meer met 'n oppervlakte van 5 000 vierkante meter is 'n "neweproduk" van die nabygeleë geotermiese kragsentrale Svartsengi waar 'n mengsel van see- en soetwater vanuit 'n diepte van sowat 2 kilometer na die oppervlakte gepomp en vir kragopwekking ingespan word. In hierdie diepte styg die watertemperatuur tot by 240 °C. Die water vloei later in die omliggende lawaveld waar geleidelik 'n soutwatermeer met sy kenmerkende blou-wit kleur ontstaan het.

Die plaaslike bevolking het die meer aanvanklik as 'n baaiplek benut totdat die huidige warmbad-fasiliteite opgerig is. Die warmbad, wat ook in die winter baie gewild is, pomp tans ook sy eie warmwater na die oppervlakte. Blue Lagoon se warmwater het 'n temperatuur van tussen 37 en 42 °C en bevat mineraalsoute, kieselaarde en alge. Die kieselaarde reflekteer onder meer die blou strale van die sonlig en skep ook die blou kleur van die meerwater.

Die meerwater hou 'n heilsame effek vir lyers van psoriasis en ander velsiektes in. Blue Lagoon bied naas sy warmbad ook saunas, massages en stoombaddens aan. Blue Lagoon se kosmetiese produkte soos stortbadgel en sjampoe bevat onder meer soute en alge uit die warmwaterbronne en word plaaslik en via die warmbad se aanlynwinkel bemark. In 1999 is die Yslandse Prys vir Omgewingsbewaring aan Blue Lagoon toegeken.



</doc>
<doc id="28715" url="https://af.wikipedia.org/wiki?curid=28715" title="Padonki-jargon">
Padonki-jargon

Padonki-jargon (Russies: Жаргон падонков; Zjargon padonkof) is ’n Russiese internettaal wat in die 21ste eeu op die Russiese webtuistes Fuck.ru (wat nie meer aktief is nie) en Udaff.com ontstaan het. In dié taal word Russiese woorde volgens hul uitspraak met opset verkeerd gespel, dikwels met komiese gevolge. Dit word veral gebruik in blogs en kletskamers en op internetforums. 

Padonki-jargon leun sterk op die vulgêre Russiese straattaal "mat" en die onderwerpe wat daarmee bespreek word, is dikwels ewe obseen. Die naam Padonki is self die verkeerde spelling van "podonki" (Russies подонки: gespuis, skorriemorries, gomgatte). 

Die taal het posgevat aan die einde van die 20ste eeu en het vinnig in gewildheid toegeneem nadat ’n Russiese internetgebruiker die onderskrif van ’n Engels grapprent, "Bear Surprise" van die Amerikaanse tekenaar John Lurie, in Russies vertaal het. In die prent het ’n man en vrou seks in ’n woud toe ’n beer skielik verskyn en, met sy hande omhoog, roep: "Surprise!" In die Russiese weergawe is "surprise" vertaal met "hallo", maar in plaas van die regte spelling, "priwjet", is dit "prewjed" gespel om te rym met die Russiese woord vir beer, "medwjed". Die beer is in talle ander grappe gekopieer deur middel van beeldmanipulasie en het so ’n nuwe dimensie aan dié grappe verleen. 

Die beer en die woord "prewjed" is later in die massamedia gebruik en so het die grappie en die taal blitsvinnig bekend geword onder die Russiese publiek.

Daar is ook al beweer dat die sleng ontstaan het na aanleiding van Anthony Burgess se boek "A Clockwork Orange", waarin die karakters ’n vreemde taal, Nadsat, gebruik wat verkeerd gespelde Engelse en Russiese woorde meng.

Padonki-jargon word toenemend in reklame, winkelvensters en graffiti gebruik. 

Enkele spellings is:




</doc>
<doc id="28723" url="https://af.wikipedia.org/wiki?curid=28723" title="Nywerheidsontwerp">
Nywerheidsontwerp

Nywerheidsontwerp is 'n toegepaste kunsvorm waar estetika, ergonomie en bruikbaarheid van produkte verbeter word vir bemarkings- en vervaardigingsdoeleindes. Hierdie besondere ontwerpproses word toegepas op produkte wat vir industriële massavervaardiging gestandardiseer kan word. Sodoende is die ontwerp van 'n produk losgemaak van sy vervaardiging en word sy vorm en kenmerke vasgelê voor die fisiese produksie daarvan. In hierdie opsig verskil nywerheidsontwerp merkbaar van die tradisionele ambagtelike ontwerpproses waar die vorm van 'n produk op die tydstip van sy vervaardiging bepaal word. 

Die rol van die nywerheidsontwerper is om oplossings te vind en uit te voer vir ontwerpprobleme wat verband hou met teenlopende dissiplines soos ingenieurswese, bemarking, handelsmerkontwikkeling en verkope.

In die algemeen kan gesê word dat nywerheidsontwerp 'n samesmelting van meganiese ingenieurswese en kuns is. Hulle bestudeer die verband tussen die produk en die gebruiker daarvan. Hulle ontwerp nie die ratte of motors wat masjiene laat draai nie of die stroombane wat hulle beheer nie. Hulle werk gewoonlik saam met ingenieurs en bemarkers om die gebruiker se behoeftes en begeertes te identifiseer en te vervul.

Alvorens die Nywerheidsontwerpsvereniging van Amerika is nywerheidsontwerp die professionele dienste waar konsepte en spesifikasies geskep en ontwikkel word wat die funksie, waarde en voorkoms van produkte en stelsels tot voordeel van beide die gebruiker en vervaardiger optimeer.

Alhoewel die ontwerpsproses as 'n kreatiewe proses beskou word, verg dit ook vele analitiese vermoëns. Baie ontwerpsmetodologieë is ontwikkel om die kreatiewe proses te ondersteun. Sommige prosesse wat dikwels gebruik word is gebruikersnavorsing, sketse, vergelykende produknavorsing, maak van modelle, prototipering en toetsing. Nywerheidsontwerpers maak ook dikwels gebruik van rekenaargesteunde ontwerp en veral 3D-programmatuur soos "3D CAiD", "Alias Studio Tools", "Solid Edge", "3D Studio Max", "Pro/Engineer", "SensAble Freeform(R) Modeling Plus(tm) System", "Rhinoceros", "solidThinking" en "SolidWorks" om konsepte te ontwikkel tot en met die vervaardigingsfase. Produkeienskappe wat deur die nywerheidsontwerper gespesifiseer word mag die vorm van die voorwerp, die plasing van besonderhede ten opsigte van mekaar, kleure, teksture, klanke en oorwegings wat verband hou met die gebruik van die produk (ergonomika) insluit.

Verder kan die nywerheidsontwerper ook ander aspekte rakende die produksieproses spesifiseer soos materiaalkeuse en die manier waarop die produk aan die verbruiker by die verkoopspunt aangebied word. Die gebruik van nywerheidsontwerpers in 'n produkontwikkelingsproses kan lei tot verhoogde waarde deur die beter bruikbaarheid, laer produksiekoste en aantrekliker produkte. Baie klassieke nywerheidsontwerpe word as kunswerke in eie reg beskou net dieselfde mate as wat hulle as ingenieursprestasies beskou word: die iPod, Coke bottels en die Volkswagen Beetle is voorbeelde van sodanige produkte wat dikwels in die opsig aangehaal word.

Nywerheidsontwerp fokus grootliks op tegniese konsepte, produkte en prosesse. Buiten die oorweging van estetika, bruikbaarheid en ergonomika behels dit ook die ingenieursontwerp van voorwerpe, nutswaarde asook gebruiksgemak, markplasing en ander oorwegings soos verleiding, sielkunde, begeerte en die gebruiker se gehegtheid aan die voorwerp. Hierdie waardes en verwante oorwegings waarop nywerheidsontwerp gegrond is kan wissel tussen verskillende leerskole en tussen praktisyns onderling.

Produkontwerp en nywerheidsontwerp oorvleuel in die velde van gebruikerskoppelvlakontwerp, inligtingsontwerp en interaksie-ontwerp. Verskeie skole van nywerheidsontwerp en/of produkontwerp spesialiseer in een van hierdie aspekte en wissel van suiwer kunskolleges (produkstilering) tot gemengde programme met ingenieurswese en ontwerp en sluit soms verwante dissiplines in soos uitstallingsontwerp en binnenshuise versiering.

'n Begrip wat ook soms gebruik word om 'n produkontwerper/nywerheidsontwerper met tegniese vaardighede te beskryf is dié van nywerheidsontwerpsingenieur. Die ontwerper van die Cyclone-stofsuier, James Dyson kan byvoorbeeld as iemand beskryf wat in hierdie kategorie val.

Die regte op nywerheidsontwerpe is intellektuele eiendomsregte wat die visuele ontwerp van voorwerpe wat nie suiwer nutswaarde het nie, beskerm. Nywerheidsontwerp bestaan uit die skep van 'n vorm, konfigurasie of samestelling van patroon of kleur of 'n kombinasie daarvan in driedimensionele vorm met 'n estetiese waarde. 'n Nywerheidsontwerp kan 'n twee- of driedimensionele patroon wees wat gebruik word om 'n produk, gebruiksware vir nywerhede of handwerk wees. Daar bestaan 'n prosedure waarop sodanige ontwerpe geregistreer kan word onder die voorwaardes van die Den Haag Ooreenkoms met betrekking tot Internasionale Databank van Nywerheidsontwerpe en word deur WIPO geadministreer. 'n Aansoeker kan 'n enkele internasionale aansoek by WIPO indien of by die nasionale kantoor in die land wat die verdrag onderteken het.

Definisie van ontwerp – by die Internasionale Raad van Nywerheidsontwerpsverenigings se webwerf.


</doc>
<doc id="28727" url="https://af.wikipedia.org/wiki?curid=28727" title="Kuopio">
Kuopio

Kuopio is 'n stad (en hoofstad van gewes Noord-Savonia) in Oos-Finland met sowat 97 500 inwoners. Kuopio is die agte grootste stad in Finland.



</doc>
<doc id="28728" url="https://af.wikipedia.org/wiki?curid=28728" title="Beskuit">
Beskuit

Beskuit is 'n tradisionele Afrikaanse gebak, wat saam met tee of koffie geëet word en selfs daarin gedoop word. Verskeie resepte bestaan waarvan die bekendste boerbeskuit, mosbolletjies en karringmelkbeskuit is. Die kommersiële "Ouma se Beskuit" is ook alombekend. Beskuit word oorwegend saam met die oggendkoffie genuttig, maar maak soms ook 'n verskyning by die laatmiddag- en aandkoffie.

Op die platteland word beskuit as 'n stapelvoedsel beskou en verskaf dit soggens die nodige energie vir die dag se fisiese werk. In stedelike gebiede word dit ook, saam met ander koekies en beskuitjies, as 'n lekkerny geëet.
Beskuit in sy huidige vorm het sy ontstaan gehad tydens Jan van Riebeeck se verblyf aan die Kaap. Brood was in toendertyd nog van Holland af ingevoer. Hy meld in sy "Daghregister" (III) op 23 September 1660 dat van die "cruymelbeschuit" vir die varke gegee moes word, waarskynlik omrede dit muf geword het. Suid-Afrikaanse beskuit verskil aansienlik van die oorspronklike Nederlandse "beschuit" in beide vorm en smaak en daar is tans in Suid-Afrika 'n wye verskeidenheid soorte beskuit beskikbaar, met basissmake soos anys, karringmelk of selfs hawermout.

Beskuit kom van die Franse woord "biscuit de guerre", 'n harde, haas oneetbare brood van meel en water wat vir soldate gegee is.

Die eerste beskuitresepte verskyn in "De volmaakte Hollandsche keuken-meid" van 1761. Beskuit was in groot aanvraag gewees aan die Kaap vir mense wat na die binneland of oorsee gereis het.



</doc>
<doc id="28739" url="https://af.wikipedia.org/wiki?curid=28739" title="Lys van internasionale rugbyspanne">
Lys van internasionale rugbyspanne

Lys van Nasionale rugbyspanne:



Voor 2008 het die Internasionale rugbyraad sy lede in vlakke ingedeel. Al die spanne op vlak 1 en 2 het ervaring van 'n Wêreldbeker. Uitgesoekte spanne op vlak 3 het wel ervaring van 'n Wêreldbeker maar die meerderheid het nie.

Die "Vlak 1" spanne was:


Die "Vlak 1.5" spanne was:

Die "Vlak 2" spanne was:

Al die oorblywende spanne is geklassifiseer as "Vlak 3". Die spanne in vetskrif het ervaring van 'n Rugby Wêreldbeker:

"Vlak 3" spanne sonder ervaring van 'n Wêreldbeker:

In 2008 het die Internasionale Rugbyraad oorgeskakel na 'n vier-afdeling stelsel waar unies geklassifiseer is volgens hulle "ontwikkelingstatus en rekord op internasionale vlak". Die nuwe struktuur is:


Hierdie spanne is geoormerk vir uitgebreide ontwikklingsbefondsing om 'n skuif na die hoë prestasie-afdeling te maak. Die IRR het nie 'n volledige lys vir hierdie spanne nie maar het die volgende genoem as deel van die prestasie-afdeling:


Die IRR het in hierdie afdeling ook nie 'n volledige lys beskikbaar gestel nie, maar van die spanne wat in hierdie afdeling val is:


Al die ander spanne kom in hierdie afdeling.

Verskeie van hierdie spanne is Franse oorsese gebiede:


Verskeie spanne het uigedien geraak weens politieke redes. In die geval van die Sowjetunie, Tsjeggoslowakye en Joegoslawië het daar meer as een span ontstaan na die ontbinding. In die geval van Katalonië is dit ontbind weens die Spaanse Burgeroorlog en Franco se ingryping en in die geval van Oos- en Wes-Duitsland, het die eenwording van Duitsland noodwendig die samesmelting van die rugbyspanne tot gevolg gehad.


Die span van die Arabiese Golf en die beherende liggame gaan aan die einde van 2010 ontbind om plek te maak vir afsonderlike unies en nasionale spanne vir elk van die huidige lede.


</doc>
<doc id="28759" url="https://af.wikipedia.org/wiki?curid=28759" title="Dziecinów (Otwocki-distrik)">
Dziecinów (Otwocki-distrik)

Dziecinów is 'n dorp met 704 inwoners in die woiwodskap Mazowieckie in Pole.


</doc>
<doc id="28762" url="https://af.wikipedia.org/wiki?curid=28762" title="Afrigter (mentor)">
Afrigter (mentor)

Afrigter (Engels: "Coach") kan ook 'n mentor wees vir verskeie persone wat hulle lewe wil vêrder neem en presteer.

'n Afrigter kan 'n persoon in een of meer sfere van sy lewe afrig. So kry mens dus sportafrigters wat fokus daarop om 'n atleet fisies en psigies af te rig om optimaal te presteer in die spesifieke sport. Daar is ook lewenswyse afrigters wat persone afrig om optimaal te funksioneer in die moderne samelewing.

Die afrigtingsindustrie is tans self-regulerend. Daar is verskeie sertifiserings-organisasies, in Suid-Afrika en wêreldwyd. 



</doc>
<doc id="28763" url="https://af.wikipedia.org/wiki?curid=28763" title="SAR-waarde">
SAR-waarde

SAR-waarde (Engels: "SAR" = Specific Absorption Rate), is die spesifieke absorpsiekoers en word gemeet in W/kg of formula_1..

Die SAR-waarde is die fisiese grootte en die maatstaf vir die absorpsie van elektromagnetiese velde in biologiese weefsel.

Die absorpsie van elektromagnetiese velde het altyd 'n opwarming (termiese effek) van weefsel tot gevolg. Afhanklik van die veldsterkte en frekwensie kan ook 'n effek soos bv. 'n aksieimpuls veroorsaak word. Hierdie effek kan op verskeie wyses opgemerk word, maar berus in die eintlike oorsaak altyd op 'n opwarming.

Die spesifieke absorpsiekoers kan bereken word deur



</doc>
<doc id="28764" url="https://af.wikipedia.org/wiki?curid=28764" title="Halssnoermoord">
Halssnoermoord

Halssnoermoorde (Engels: "necklacing") was veral in die 1980's tydens die onluste in Suid-Afrika se gesegregeerde swart woonbuurte 'n metode van teregstelling van meelopers, politieke opponente of mense wat as polisie-informante verdink was. Die moorde, waarvan selfs kinders slagoffers geword het, is deur militante swart anti-apartheidvegters, kriminele bendes en gewelddadige aanhangers van mededingende radikale groeperings gepleeg. Alhoewel die ANC die moorde skerp veroordeel het, het sekere politieke figure soos Winnie Mandela die praktyk wel goedgekeur.

Die betrokke "meeloper" se hande is gewoonlik met draad agter sy rug vasgemaak. Dan is die beoordeelde gedwing om diesel (somtyds petrol) te drink. 'n Motorband is om hom/haar geplaas en hy/sy word verder natgegooi met brandstof. Dan is hy/sy lewendig aan die brand gesteek, gewoonlik ten aanskoue van familielede om sodoende as afskrikmiddel te dien. Sodra die buiteband begin het om te brand was dit onmoontlik om die band te verwyder. Met dié pynlike moord kon die slagoffer nog 20 minute leef terwyl daar niks vir hom/haar gedoen kon word nie.

Hierdie wreedaardige metode kan geïnterpreteer word as 'n teken van haat en veragting vir die slagoffer en is deur die Afrikaanse intellektueel Dan Roodt aan tradisionele swart rituele moorde gelykgestel. Die Suid-Afrikaanse Waarheids- en Versoeningskommissie (WVK) het dit in sy ondersoek baie duidelik gestel dat sowel die ANC asook die swart massaorganisasie UDF aan menseregskendings soos halssnoermoorde skuldig was; in sy stryd teen die Apartheidbewind het die ANC dus bewustelik ook die Geneefse Konvensie geminag waarop hy hom dikwels beroep het.

Halssnoermoorde kom nog steeds sporadies in Suid-Afrika voor. Volgens persberigte is daar insidente waar mense in swart woonbuurte die reg in eie hande wil neem sodra hulle 'n misdadiger betrap.


</doc>
<doc id="28765" url="https://af.wikipedia.org/wiki?curid=28765" title="Nadsat">
Nadsat

Nadsat is ’n sleng met Russiese invloede wat die Engelse skrywer, taalkundige en komponis Anthony Burgess geskep het vir sy boek "A Clockwork Orange". 

Nadsat is die taal wat ’n klomp jeugdiges in die futuristiese boek praat. Die anti-held en verteller, Alex, gebruik dit in die eerste persoon om die storie aan die leser te vertel. Hy gebruik dit ook om met ander karakters te praat soos sy "droogs" (vriende), ouers, slagoffers en enige gesagsfiguur waarmee hy te doen kry.

Die meeste van die woorde kom direk uit Russies, maar daar is ook Cockney-invloede, woorde van onbekende oorsprong en woorde wat Burgess self uitgedink het. Sommige is amper kinderlike Engels soos "eggyweg" en "appy polly loggy" ("egg" en "apology") of gewone Engelse sleng soos "sod" en "snuff it". Die naam van die taal Nadsat is gebaseer op die Russiese agtervoegsel -надцать, wat "-tien" (Engels: "-teen", wat ook op "tiener" dui) beteken in die Russies getalle 11-19, bv. шестнадцать; sestien, "sixteen".

Nadsat is geen geskrewe taal nie, maar eerder die transkripsie van ’n gesproke taal. Om die effek te versterk, is die Russiese woorde losweg getranskribeer sodat dit moet lyk soos Engelse slengwoorde. Burgess maak ook gebruik van woordspelings: Die Russiese woord goed (хорошо; chorosjo of horosho) is byvoorbeeld in Nadsat "horrorshow". 

Al die Nadsat-woorde is konkreet of half-abstrak. Wanneer Alex oor filosofiese onderwerpe praat, gebruik hy gewone Engels. Dit dui waarskynlik op ’n gebrek aan diepsinnigheid in sy denke. Die verskil tussen die manier waarop Alex met sy vriende praat en "gewone" Engels dui ook op die kloof tussen oud en jonk.

Burgess, wat baie tale gepraat het en lief was vir taal in al sy vorme, het geweet sleng verander voortdurend en dat as hy die sleng van daardie tyd gebruik, die boek vinnig "verouderd" sou raak. Sy gebruik van Nadsat was hoofsaaklik pragmaties: Hy wou hê sy verteller moet ’n unieke stem hê wat tydloos sou bly en terselfdertyd wou hy Alex se onverskilligheid teenoor sy gemeenskap se norme oordra en suggereer dat jeugdige subkultuur onafhanklik van die res van die gemeenskap bestaan.

In "A Clockwork Orange" is die jeugneigings van Burgess se tyd afwesig; so suggereer hy blykbaar dat die Britse jeug na die Russiese kultuur kyk vir inspirasie. Hy lewer dalk ook kommentaar op die sinloosheid van jeugkultuur en illustreer met Nadsat die uitersters waartoe mense wat dit gebruik, sal gaan om te identifiseer met wat ook al "in" is op ’n spesifieke tydstip.

Stanley Kubrick, wat die boek verfilm het, was bang dat die rolprent deur die gebruik van Nadsat bederf sou word, maar die prent het gehelp dat Nadsat ’n kultuurverskynsel geword het.



</doc>
<doc id="28767" url="https://af.wikipedia.org/wiki?curid=28767" title="Rjoerik">
Rjoerik

Rjoerik, Rurik of Hroerekr (Oudnoors: "Rørik"; Russies: "Рюрик") was 'n Warangiër (Wiking) wat in 862 oor Ladoga (tans Staraja Ladoga) begin heers het. Daarna het hy die Holmgard-vesting naby Nowgorod gebou en die Rjoerik-dinastie gestig wat tot in die 16de eeu oor Kiëf-Roes en daarna Rusland regeer het. Die naam Rjoerik beteken "beroemde heerser". Sy presiese geboorte- en sterfdatum is nie bekend nie, maar die jaartalle 830 en 879 word dikwels genoem. 

Dit is nie heeltemal seker hoe Rjoerik aan die bewind gekom het nie. Die enigste inligting kom uit die 12de-eeuse Russiese Primêre Kronieke, waarin beweer word dat die strydende stamme in die gebied hom genooi het om oor hulle te heers en die orde te herstel. Sommige historici meen egter dat hy die gebied binnegeval het.
Rjoerik het tot met sy dood aan die bewind gebly. Sy opvolger, Oleg, het die hoofstad in omstreeks 880 na Kiëf geskuif en dus die fondament gelê vir wat later as Kiëf-Roes bekendgestaan het. Dit het bly bestaan tot 1240, toe dit tydens die Mongoolse inval verslaan is. 

Sommige historici beskou Rjoerik as ’n legende uit die Russiese volkskunde. Tog word dikwels gegis oor sy herkoms. Volgens die Kronieke het Rjoerik behoort tot die volk Roes, ’n Warangiër-stam. In die 20ste eeu is gevind dat Ladoga, wat deur Rjoerik gestig sou gewees het, inderdaad in die middel van die 9de eeu ontstaan het. Erdewerk, kombuisgereedskap en huise uit Rjoerik se tyd toon tipiese Skandinawiese patrone.


</doc>
<doc id="28768" url="https://af.wikipedia.org/wiki?curid=28768" title="Helge Ingstad">
Helge Ingstad

Helge Marcus Ingstad (* 30 Desember 1899 in Meråker; † 29 Maart 2001 in Oslo) was 'n Noorse ontdekkingsreisiger en skrywer. Nadat hulle 'n aantal Noorse nedersettings gekartografeer het, het Ingstad en sy vrou Anne Stine, 'n argeoloog, in 1961 die oorblyfsels van 'n Wiking-nedersetting in L'Anse aux Meadows op die Kanadese eiland Newfoundland ontdek. Hulle het sodoende die eerste navorsers geword wat 'n oortuigende bewys opgelewer het vir die hipotese dat Groenlandse Wikings reeds sowat 500 jaar voor Christophorus Columbus en John Cabot 'n Atlantiese seeroete na Noord-Amerika ontdek het. Ingstad het ook die teorie ontwikkel dat die misterieuse verdwyning van die Groenlandse Wiking-nedersettings in die 14de en 15de eeu moontlik deur hulle emigrasie na Noord-Amerika verklaar kan word.

Helge Ingstad was oorspronklik 'n advokaat van beroep, maar vanweë sy geesdrif vir die buitelewe het hy sy suksesvolle regspraktyk in Levanger verkoop en hom in 1926 as pelsjagter in die Kanadese Noordwesgebiede gevestig. In die volgende drie jare het Ingstad met die Kariboe-eters, 'n plaaslike Eerste Nasies-stam, rondgetrek. Ná sy terugkeer na Noorweë het hy sy blitsverkoperboek "Pelsjegerliv" ("Pelsjagterlewe") geskryf.

Toe Noorweë Eirik Raudes Land, 'n gebied in Oos-Groenland, geannekseer het, het Ingstad in 1932 en 1933 as goewerneur van die gebied gedien. Die Internasionale Geregshof in Den Haag het egter in 1933 Noorweë se aanspraak op hierdie Deense gebied verwerp. Die Noorse regering het Ingstad vervolgens as goewerneur van Svalbard (Spitsbergen en die omliggende eilande) aangestel – 'n geskikte funksie vir 'n man met 'n regswetenskaplike agtergrond en ervaring met die Arktiese lewe.

Tydens sy ampstermyn op Svalbard het Helge Ingstad sy vrou Anne Stine ontmoet. Sy was amper twintig jaar jonger as hy, maar nadat sy Helge se boeke oor Kanada en Groenland met groot bewondering gelees het, het sy op hom verlief geraak. Sy het vir hom 'n brief geskryf, en nadat hul briefwisseling vir 'n tyd lank voortgeduur het, het die twee verloof geraak en uiteindelik getrou.

Die Ingstads het hulle in 1946 in die Holmenkollengebied van die Noorse hoofstad Oslo gevestig waar hulle die res van hul lewens (of ten minste die tyd wanneer hulle nie rondgereis het nie) deurgebring het. Hulle dogter Benedicte het net soos haar moeder 'n argeologiese loopbaan gevolg. Vanaf haar tienerjare het Benedicte haar ouers op hulle verkenningsreise vergesel.

Helge Ingstad was 'n gewilde skrywer, en met sy boeke oor sy reise na afgeleë plekke van die wêreld het hy in Noorweë beroemdheid verwerf. In Groenland het hy "Øst for den store bre" ("Oos van die groot gletser") en in Svalbard "Landet med de kalde kyster" ("Die Land met die koue kuste") geskryf. Sy reisverhaal "Apache-indianerne – jakten på den tapte stamme" ("Die Apaches – Die Soektog na die Verlore Stam") baseer op die besoek wat hy aan die Apache-Indiane van Noordwes-Meksiko afgelê het. Ná die Tweede Wêreldoorlog het hy 'n tyd lank by die Nunamiut, 'n Inuit-stam in Noord-Alaska gebly en die boek "Nunamiut – blant Alaskas innlandeskimoer" geskryf.

Sowel 'n Noord-Amerikaanse rivier asook 'n berg is na Helge Ingstad vernoem. Die Kanadese Ingstad Creek, 'n klein rivier, mond in die Groot Slawemeer uit. Die naam Ingstad Mountain vir 'n bergspits in die Brooks-bergreeks (1 461 meter) is op 19 April 2006 deur die Amerikaanse "Board on Geographic Names" amptelik erken. Die Nunamiut-stam het Ingstad sodoende vir sy ondersteuning vereer.

Helge Ingstad is in 2001 op die ouderdom van 101 jaar in Oslo oorlede. Hy het die laaste jare van sy lewe aan die kategorisering en beskrywing van die groot hoeveeldheid foto's en klankopnames (141 liedere) gewy wat hy tydens sy besoek by die Nunamiut in 1950 opgeneem het. Hierdie werke het in die boek "Songs of the Nunamiut" verskyn wat van 'n kompakskyf (CD) met die oudiomateriaal vergesel was. Sy werk het uiteindelik geblyk om 'n waardevolle bydrae tot die bewaring van die Nunamiut-kultuur te lewer aangesien baie van die goed wat hy teen die middel van die 20ste eeu versamel het intussen plaaslik verlore gegaan en sodoende net in Ingstad se klankopnames oorleef het.




</doc>
<doc id="28776" url="https://af.wikipedia.org/wiki?curid=28776" title="Jimmy Wales">
Jimmy Wales

Jimmy Donal (Jimbo) Wales (gebore op 7 Augustus 1966 in Huntsville, Alabama) is 'n Amerikaanse Internet entrepreneur wat hom ten doel gestel het om kreatiwiteit te vestig en samewerking tussen gebruikers te ontwikkel. As gevolg van sy werk met Wikipedia, wat die wêreld se grootste ensiklopedie is, het "Time" tydskrif Wales in 2006 as een van die wêreld se invloedrykste mense gelys. Wales woon in St. Petersburg, Florida, met sy vrou en hul dogter Kira (* 2001).

Wales is die seun van Jim en Doris Wales. Wales se pa werk as 'n bestuurder van 'n kruidenier terwyl sy ma en ouma 'n klein privaatskool bestuur. Hy ontvang sy vroeë onderwys aan dié skool. Ná graad 8 gaan hy skool by die Randolph Skool, 'n universiteitsvoorbereidingskool in Huntsville. Hierna studeer hy in ekonomie aan die Auburn University waar hy sy Baccalaureusgraad behaal, en aan die Universiteit van Alabama waar hy sy Meestersgraad verwerf. In 1994 word Wales toegelaat om vir 'n PhD aan die Indiana Universiteit te studeer. Hy voltooi egter nie die studie nie, maar werk tussen 1994 en 2000 as navorsingsdirekteur by Chicago Options Associates, 'n termynware- ("futures") en opsiesverhandelingsfirma in Chicago.

Gedurende die tyd is een van die projekte wat Wales onderneem die stigting van die webportaal Bomis, 'n webwerf wat onder meer gebruikergegeredegeerde webringe huisves. Volgens "The Atlantic Monthly", word die webwerf "… geposisioneer as die Playboy van die Internet". Vir 'n tyd het die maatskappy erotiese foto's verkoop en het Wales die mark van die webwerf beskryf as "... soortgelyk aan Maxim-tydskrif. So dit is soort van 'n mansgeoriënteerde soekenjin". Wales word nie meer verbind met Bomis nie. Bomis het wel die aanvanklike befondsing vir die Nupedia-projek voorsien.

In Maart 2000, begin Wales 'n oopinhoud ensiklopedie met ewekniekeuring ("peer-reviewed"), Nupedia ("vrye ensiklopedie") en neem Larry Sanger in diens as hoofredakteur. Nupedia het ten doel gehad om deur middel van die ewekniekeurproses artikels te produseer gelykstaande aan professionele ensiklopedië. Nadat Sanger in die openbaar op 10 Januarie 2001 voorgestel het dat 'n wiki gebruik moet word om 'n ensiklopedie te skep het Wales wiki-sagteware op 'n bediener geïnstalleer en Sanger gemagtig om die projek onder sy toesig te loods. Sanger noem die projek "Wikipedia" en saam met Wales ontwikkel hulle die stigtersbeginsels, raamwerk vir inhoud en die stigting van 'n internet-gebaseerde gemeenskap van bydraers gedurende daardie jaar. Wikipedia se aanvanklike doel was om 'n wiki-gebaseerde webblad te wees vir samewerking om inhoud te help skep vir uiteindelike gebruik in Nupedia. Wikipedia se groei het gou Nupedia se ontwikkeling in die skadu gestel. Sanger werk aan en bevorder beide die Nupedia- en Wikipedia-projekte totdat Bomis die befondsing vir sy pos in Februarie 2002 gestaak het. Sanger bedank as hoofredakteur van Nupedia en as "hooforganiseerder" van Wikipedia op 1 Maart. In 'n onderhoud met Slashdot gedurende 2004, het Wales sy doelwit met Wikipedia as volg beskryf: "Stel jou 'n wêreld voor waarin elke persoon op die planeet vry toegang verleen word tot die somtotaal van al die menslike kennis. Dit is wat ons besig is om te doen."

Wales het eienaarskap van Wikipedia teen middel 2003 oorgedra aan die Wikimedia Stigting, 'n organisasie sonder winsbejag wat hy gestig het en gesetel is in St. Petersburg, Florida. Wales behou die posisie van "Chair Emeritus at the Foundation" en is een van die sewe direkteure op die raad van trustees van die Wikimedia Stigting. Die werk wat hy doen vir die Stigting is sonder vergoeding, insluitende die bevordering van Wikipedia by rekenaar- en onderwyskonferensies. In hierdie verband het hy Suid-Afrika by twee geleenthede besoek.

Wales het in 2004 saam met Angela Beesley 'n nie-winsgewende maatskappy Wikia, Inc. gestig. Wikia is 'n wikiplaas, 'n versameling van verskillende individuele wiki's oor verskillende onderwerpe, almal gehuisves op dieselfde webwerf.

Nog 'n diens wat deur Wikia aangebied word is 'n oopbronwebsoekenjin bekend as Wikia Search, waarmee Wales poog om 'n uitdaging aan Google te stel en deursigtigheid te bevorder. Dit open openbare debat oor hoe 'n soekenjin geskep word en hoe dit werk. Volgens Wales "vertrou ek Google redelik goed, maar dit is soos om te sê dat jy 'n gunsteling politikus het. Ek vertrou die politikus, maar ek wil nog steeds hê dat die stadsraad in die openbaar vergader. Ek wil 'n mate van deursigtigheid hê oor hoe die regering bestuur word, self al vertrou ek die persoon in beheer." Volgens Wales, "word [dit] bedoel om Google aan te vat deur die skepping van 'n soekenjin waar alle redaksionele besluite gemaak word deur die algemene publiek en alle sagteware oop is."

Wales beskou homself as 'n "objektivis", en het sy dogter Kira vernoem na die heldin in Ayn Rand se "We the Living". Hy stel egter dat "ek dink ek doen dit beter as baie persone wat hulself as objektiviste beskryf — deur nie my sienswyse op ander mense af te dwing nie." In antwoord op 'n vraag tydens 'n onderhoud op C-SPAN se "Q&A" oor Rand, stel Wales "die deug van onafhanklikheid" as persoonlik belangrik vir hom. Wales het vanaf 1992 tot 1996 'n elektroniese poslys "Moderated Discussion of Objectivist Philosophy" bestuur.


</doc>
<doc id="28779" url="https://af.wikipedia.org/wiki?curid=28779" title="Goelag">
Goelag

Goelag (Russies: ГУЛаг) was in die Sowjet-era die administrasie wat verantwoordelik was vir die bestuur van die land se gevangenekampe. Later is die naam ook vir die kampe self gebruik.

Die naam het in die Weste bekend geword ná die verskyning van Aleksandr Solzhenitsyn se boek "Архипелаг ГУЛаг" ("Goelag-argipel") in 1973. Hy het die kampe met eilande vergelyk omdat hulle oor die hele Sowjetunie verspreid was. Sowat 10 miljoen mense is na raming in die Goelag dood, Sowjet-burgers sowel as buitelanders soos Duitse, Poolse, Finse en Japannese krygsgevangenes.

Daar was minstens 476 aparte kampkomplekse, wat elk uit honderde of tot duisende individuele kampe bestaan het. Daar word geskat dat daar op enige gegewe tydstip sowat 5-7 miljoen gevangenes was. Een uit elke vyf mans is in die twintigerjare na Goelag-kampe gestuur. Sowat 10% van hulle kon jaarliks gesterf het. Die wreedste van die kampkomplekse was waarskynlik die drie noord van die Noordpoolsirkel by Kolima, Norilsk en Workoeta.

Hoewel daar baie politieke gevangenes was, was die meeste aangehoudenes nie-politieke gevangenes. Mense is na Goelag-kampe gestuur vir sulke klein oortredings soos wegbly van die werk sonder 'n verskoning, klein diefstalle of die vertel van 'n anti-regeringsgrap.

Hoewel Goelag aanvanklik die afkorting was vir die administrasie wat die kampe bestuur het (Главное управление исправительно-трудовых лагерей; "Hoofadministrasie vir straf- en arbeidskampe") het die naam later sinoniem geword met die Sowjet-stelsel van kampe en tronke vir dwangarbeid, onder meer arbeidskampe, strafkampe, kriminele en politieke kampe, vroue- en kinderkampe en transitokampe. Uiteindelik het Goelag verwys na die hele onderdrukkingstelsel, insluitend die arrestasies, ondervragings, vervoer (dikwels in onverhitte beestrokke), dwangarbeid, die skeiding van families en verbanning. Die term se moderne gebruik is nie beperk tot die Sowjetunie nie; dit word ook dikwels gebruik vir byvoorbeeld die "Noord-Koreaanse Goelag".

Die woord is nie juis in Russies gebruik om na die stelsel of die kampe self te verwys nie. In Russies word gewoonlik gepraat van "die kampe" (Russies: лагеря; "lagerja") of "die sone" (Russies: зона; "zona"). Die amptelike term, "korrektiewe arbeidskamp", is op 27 Julie 1929 deur die politburo van die Kommunistiese Party van die Sowjetunie voorgestel vir amptelike gebruik in die plek van die term konsentrasiekamp, wat tot in daardie datum algemeen gebruik is.

Die Goelag-administrasie is in 1930 gestig om die talle kampe en gevangenisse in die Sowjetunie te bestuur. Die eerste strafkampe is al in 1918 tydens die Kommunistiese bewind gestig onder leiding van Wladimir Lenin. Tot 1929 was daar egter geen sprake van 'n ten volle georganiseerde struktuur nie. Die kamp op die Solowjetski-eilande was toe nog die enigste ware georganiseerde kamp. Op 27 Junie 1929 het die politburo die oekase aanvaar "oor die gebruik van veroordeelde misdadigers vir arbeid", waarmee die basis vir die Goelag gelê is. In die besluit is aanbeveel dat 'n netwerk kampe in afgeleë gebiede opgerig word waar gevangenes sal help om natuurlike hulpbronne te ontwikkel. Dit sou aanvanklik 'n klein netwerk kampe wees met 'n maksimum van 50 000 gevangenes. Op 1 Januarie 1930 was daar egter al 180 000. Die gevolg was dat 'n aantal projekte vinnige aangepak is om werk aan almal te verskaf, soos die bou van die Witsee-Oossee-kanaal en Moskou-kanaal en die aanlê van die Baikal-Amoer-spoorlyn.

Die meeste mense is tydens die bewind van Josef Stalin na die kampe gestuur. Meer as 18 miljoen mense was moontlik in 1929–1953 Goelag-gevangenes, terwyl nog miljoene ander tydens die bevolkingsverskuiwings van die Sowjetunie na afgeleë dele van die land gestuur is.

Volgens amptelike statistieke van die Russiese regering in 1993 was daar in 1939, dus kort ná die periode van die Groot Suiwering, 2 022 976 mense in die Goelag-kampe. 'n Wetsartikel oor vyandelike bedrywighede teen die staat, die berugte Artikel 58, het dit moontlik gemaak om feitlik enigiemand te arresteer as "vyand van die volk". Dit het ware politieke teenstanders en geestelikes ingesluit, maar ook byvoorbeeld sogenaamde klassevyande (soos mense van adellike afkoms), seëlversamelaars (weens verdagte belangstelling in die buiteland), gestremdes en oorlogsgevangenes wat tydens die Tweede Wêreldoorlog dwangarbeid in Nazi-Duitsland moes verrig (weens hulp aan die vyand). Sekere volke wat in die pad gestaan het van Russifikasie moes dit veral ontgeld, soos die Baltiese volke en Wes-Oekraïners. Ná die Poolse veldtog is honderdduisende Pole uit die ooste van Pole, wat deur Rusland beset is, na die Goelag gestuur.

Meer as 'n miljoen Goelag-gevangenes is in die Tweede Wêreldoorlog "vrygelaat" om in die Rooi Leër te dien.

Hoewel die kampe 'n belangrike rol in die Sowjet-ekonomie gespeel het vanweë onder meer die herwinning van delfstowwe en die bou van kanale en stede, was die omstandighede in die kampe beroerd. Die gevangenes het nie genoeg kos en klere gekry nie, hulle is mishandel en sommige is gedryf tot hulle dood neergeslaan het.

Ná die dood van Stalin in 1953 is meer as die helfte van die Goelag-gevangenes vrygelaat. Dié wat tot vyf jaar of korter gevonnis is, het in 1953 kollektiewe amnestie gekry; in die praktyk het dit beteken dat veral gewone misdadigers vrygelaat is. In 1954 is ook groot getalle politieke gevangenes vrygelaat, al is hulle dikwels gedwing om vir nog 'n paar jaar in die omgewing van die kampe te bly.

Die vrylatings, gepaardgaande met massa-rehabilitasie, het vinnig toegeneem ná Nikita Chroesjtsjof se veroordeling van Stalinisme in sy toespraak op die 20ste Kongres van die Kommunistiese Party in Februarie 1956.

Die Goelag-administrasie is in 1960 amptelik ontbind en die bestuur van die kampe het daarna onder die KGB geval. Volgens onlangse ramings wat gebaseer is op argiefdokumente was tussen 28 miljoen en 50 miljoen mense die een of ander tyd van hul lewe in die kampe tydens die periode van Stalinisme.

Leef- en werktoestande in die Goelag het baie verskil na gelang van tyd, plek en die impak van ander gebeurtenisse – internasionaal (soos die Tweede Wêreldoorlog) én landwyd (soos droogtes en hongersnood, tekorte, vlae van terreur en die hoeveelheid mense in die kampe). Die meeste van die gevangenes het egter die grootste deel van die tyd gely weens te min kos en klere, oorbevolking, koue, hitte, swak gesondheid en geen of min gesondheidsorg. Die meeste moes harde fisieke werk verrig. Die vlak van meganisasie was in die kampe laer as in die res van die land: gereedskap was dikwels primitief en as daar masjiene was, was hulle maar dun gesaai. Amptelik vasgestelde werkure was meestal langer en af dae minder as vir gewone Sowjet-werkers. Plaaslike kamp-administrateurs het ook dikwels die amptelike werkure verleng.

Benewens 'n groot aantal strawwe vir gevangenes wat geweier het om te werk (en ander wat soms eenvoudig te swak was om hul kwotas te haal), was daar 'n paar maniere om die gevangenes aan te spoor om produktiwiteit te verhoog. Dit sluit in geldelike bonusse (sedert die vroeë 1930's) en die betaling van lone (sedert 1950), die verkorting van vonnisse asook voorkeurbehandeling en voorregte vir die produktiefste werkers.

'n Stelsel wat in al die kampe gebruik is om gevangenes te motiveer, was gestandaardiseerde "voedingskale": Die grootte van 'n gevangene se daaglikse kosrantsoen het afgehang van die persentasie van sy kwota wat hy voltooi het. Hoewel dit baie gevangenes aangespoor het, het dit ook soms die teenoorgestelde uitwerking gehad: talle wat nie hul kwotas kon haal nie, het al hoe meer verhonger en uiteindelik gesterf.

Die volgende was die kostoelating vir 'n no. 1-gevangene in 1948 (per persoon per dag, in gram):


Onmiddellik ná die Duitse inval van die Sowjetunie in Junie 1941 het die toestande in die kampe drasties versleg: werkkwotas is vergroot, kosrantsoene verklein en daar was geen mediese voorraad nie. Dit het die sterftesyfers laat styg totdat die toestande aan die einde van die oorlog begin verbeter het.

Die Goelag-tydperk het dekades lank geduur en dermiljoene mense op die een of ander manier beïnvloed. Die kulturele inpak daarvan was enorm.

Die Goelag beïnvloed steeds die manier waarop talle Russe dink en is 'n belangrike deel van die Russiese volkskunde. Baie liedjies van die skrywer-sangers bekend as die "bards", veral Wladimir Wisotski en Aleksander Galitsj (nie een van hulle was in 'n kamp nie) beskryf die lewe in die Goelag en verheerlik die lewe van "zeks", of gevangenes. Woorde en frases wat in die strafkampe ontstaan het, het in die 1960's en 1970's deel geword van die Russiese/Sowjet-omgangstaal.

Die memoires van onder andere Aleksander Dolgoen, Aleksandr Solzhenitsyn, Warlam Sjalamof en Eugenia Ginzburg het die simbool van weerstand in die Sowjet-gemeenskap geword. In hul boeke, veral dié van Solzhenitsyn, word die Sowjet-volk skerp veroordeel omdat hulle die Goelag toegelaat het, maar dis ook 'n getuigskrif vir die moed en volharding van die mense wat vonnisse uitgedien het.

Nog 'n kulturele verskynsel in die Sowjetunie wat met die Goelag verbind word, is die gedwonge migrasie van talle kunstenaars na Siberië. Dit het gelei tot 'n soort renaissance in plekke soos Magadan, waar die gehalte van teaterproduksies kers vasgehou het by dié van Moskou.

Baie verhale van Goelag-gevangenes is ná die Tweede Wêreldoorlog gepubliseer.


Mense woon steeds in sommige van die kampe. Die groot afsondering van baie kampe, soos dié om die stad Workoeta en in die Kolima om Magadan, maak vervoer duur en die gebrek aan alternatiewe lei daartoe dat baie oudgevangenes in die gebiede gebly het en soms steeds in die barakke woon.

Baie oudgevangenes worstel steeds met posttraumatiese stoornisse. Die "konsentrasiekamp-sindroom" word dikwels nie in Rusland erken nie. Baie Russe wil liewer nie herinner word aan die gebeurtenisse van die Goelag wanneer hulle terugdink aan die "goeie tyd" van die Sowjetunie nie. Verder verskil tronke in die post-kommunistiese Rusland soms min van die Goelag-gevangenisse: mense sit ingepak in klein selle onder slegte omstandighede.

Vir redelike klein oortredings word ook soms lang strawwe opgelê. In Sentraal-Asië word baie mense steeds opgesluit weens "bedrywighede teen die staat".

Die Russiese organisasie Memorial beskou dit as sy taak om gebeurtenisse van die Goelag neer te pen om die herinneringe daaraan lewend te hou.




</doc>
<doc id="28784" url="https://af.wikipedia.org/wiki?curid=28784" title="Huis van Romanof">
Huis van Romanof

Die Huis van Romanof (Russies: Рома́новы, "Romanowi") was die tweede en laaste dinastie van Rusland. Dit het van 1613 tot 1917 regeer. Van 1761 af is Rusland regeer deur ’n lyn van die Huis van Oldenburg wat ontstaan het ná die huwelik tussen ’n Romanof-groothertogin en die hertog van Holstein-Gottorp. Hierdie lyn is amptelik ook Romanof genoem, maar genealoë verwys soms, meer akkuraat, daarna as Holstein-Gottorp-Romanof.

Die dinastie het tot ’n val gekom net voor die uitbreek van die Russiese Rewolusie in 1917. Die tsaar is gedwing om te abdikeer. Hy en sy gesin was daarna eers in huisarres en is in 1918 tereggestel.

Die Romanofs deel hul oorsprong met 24 ander Russiese adellike families. Die eerste gemeenskaplike voorvader is ene Andrei Iwanowitsj Kobila, ’n bojaar in diens van Semjon I van Moskou. Later jare is dikwels beweer dat Kobila baie beroemde voorouers gehad het, soos dat sy pa ’n beroemde prins en rebel van Pruise was wat na Rusland gevlug het. In die laat 17de eeu is ’n fiktiewe stamboek gepubliseer waarvolgens hy van Julius Caesar afstam.

Sy oorsprong was waarskynlik minder luisterryk. Kobila is nie net Russies vir "merrie" nie, sy verwante het ook byname van perde en huisdiere gehad en dit dui daarop dat hy die afstammeling van ’n koninklike ritmeester was. Een van Kobila se seuns, Fjodor, ’n bojaar in die doema van Dmitri Donskoi, se bynaam was Kosjka (kat). Sy afstammelinge het die van Kosjkin aangeneem en dit is later verander na Zacharin. Die familie het daarna in twee takke verdeel: Zacharin-Jakowlef en Zacharin-Joerijef. Tydens die bewind van Iwan die Verskriklike het die eerste familie bekend geword as Jakowlef, terwyl die kleinkinders van Roman Zacharin-Joerijef hul van na Romanof verander het.

Die familie se opgang het begin toe Roman se dogter, Anastasia Romanowna, in Februarie 1547 met die jong Iwan die Verskriklike trou. Toe haar man die titel tsaar aanneem, is sy gekroon as die land se heel eerste tsarina. Die huwelik was baie gelukkig, maar toe sy in 1560 in geheimsinnige omstandighede sterf, het Iwan se hele persoonlikheid verander. Hy het vermoed die bojare het sy vrou vergiftig en het ’n terreurveldtog, die Opritsjnina (Russies: Опричнина), teen hulle begin. Iwan het sy oudste seun by Anastasia, Iwan jr., per ongeluk tydens ’n rusie doodgeslaan; die jonger en gestremde Fjodor het dus sy pa opgevolg.

Regdeur Fjodor se bewind het sy swaer Boris Godoenof en sy Romanof-neefs om mag gewedywer. Toe Fjodor sonder kinders sterf, het die 700 jaar oue Moskouse lyn van die Rjoerik-dinastie tot ’n einde gekom. Ná ’n lang stryd het Godoenof en sy ondersteuners die oorhand oor die Romanofs gekry en Godoenof is tot tsaar verkies. Sy wraak op die Romanofs was skrikwekkend: die hele familie en hul verwante is na afgeleë dele van die Russiese Noorde en Oeral-streek gestuur, waar die meeste van honger of in kettings dood is. Die hoof van die familie, Fjodor Nikititsj Romanof, is verban na die Antonijef Sijsky-klooster en gedwing om ’n monnik te word. Hy het die naam Filaret aangeneem.

Die Romanofs se geluk het weer drasties verander met die val van die Godoenof-dinastie in 1606. As ’n voormalige leier van die anti-Godoenof-party en neef van die laaste wettige tsaar, is Filaret hooggeag deur verskeie swendelaars wat tydens die Tyd van Beroeringe probeer voorgee het hulle is Dmitri, die jongste seun van Iwan die Verskriklike wat op ’n jong ouderdom dood is. Vals Dmitri I het Filaret ’n aartsbiskop gemaak en onder Vals Dmitri II het hy patriarg van Moskou geword. Ná die verdrywing van Vals Dmitri II en die Pole uit Moskou in 1612 het die Landsraad die troon vir verskeie prinse aangebied, maar almal het dit van die hand gewys.

Patriarg Filaret se 16-jarige seun, Michail Romanof, het in dié tyd saam met sy ma, Ksenija Iwanowna Sjestowa, in die Ipatijef-klooster in Kostroma gebly. Toe hy die troon aangebied word, het hy en sy ma dit eers van die hand gewys, maar tog later aanvaar. Die vroeë Romanofs was gelief onder die bevolking as die skoonfamilie van Iwan die Verskriklike en onskuldige slagoffers van Godoenof se wraak.

Michail is opgevolg deur sy enigste seun, Aleksei, wat die land stilweg deur verskeie probleme gelei het. Met sy dood was daar wedywering tussen die kinders by sy eerste vrou (Fjodor III, Sofia Aleksejewna en Iwan V) en sy seun by sy tweede vrou (Pieter die Grote). Fjodor het eers tsaar geword en ná sy dood was Pieter en Iwan medetsaars, aanvanklik met Sofia as regent. Ná Iwan se dood het Pieter alleenheerser geword en die titel van Russiese heersers na keiser verander.

Ná die dood van Pieter, wat sy enigste oorlewende seun, Aleksei, laat doodmartel het ná ’n vermeende sameswering, was daar ’n nuwe krisis, want Pieter het nie ’n opvolger aangewys soos die gebruik in dié tyd was nie. Hy is opgevolg deur sy vrou, Katharina I. Daarna het die manlike Romanof-lyn in 1730 uitgesterf met die dood van Pieter II (die vermoorde Aleksei se seun en dus Pieter I se kleinseun) op die dag waarop hy sou trou. Hy is opgevolg deur Iwan V se dogter, Anna Ioannowna (1693–1740), en daarna Pieter die Grote se dogter, Elisabeth Petrowna (1709–1762).

Elisabeth het haar suster, ook Anna, se kind (hertog Karl Peter Ulrich van Holstein-Gottorp) as haar opvolger aangewys. Die troonbestyging van Karl Peter Ulrich in 1762 as keiser Pieter III was die begin van die nuwe dinastie van Holstein-Gottorp-Romanof.

Die Holstein-Gottorps van Rusland het die van Romanof behou en klem gelê op hul afstamming van Pieter die Grote deur sy dogter, Anna. Paul was veral trots om ’n agterkleinseun van die groot Russiese monarg te wees, hoewel sy Duits-gebore ma, Katharina II (voorheen prinses Sophie van Anhalt-Zerbst), in haar memoires geïnsinueer het dat haar minnaar Sergei Saltikof Paul se regte pa was. Dit word egter deur moderne historici as onwaarskynlik beskou.

Bewus van die groot onenigheid wat kan ontstaan oor die opvolging van ’n tsaar ná groot onenigheid met sy ma tydens haar bewind, het Paul die beleid begin dat oudste seuns hul pa's sou opvolg en dat die monarg, sy vrou en enige aanspraakmakers op die troon tot die Russies-Ortodokse Kerk moes behoort. Later het sy seun, Aleksander I, die vereiste bygevoeg dat tsaars se vroue van koninklike afkoms moes wees, anders sou hul kinders geen reg op die troon gehad het nie.

Paul is in sy paleis in Sint Petersburg vemoor. Aleksander I het hom opgevolg en is later dood sonder ’n seun. Nikolaas I, sy broer, het hom opgevolg. Sy era, nes dié van Paul, is gekenmerk deur groot aandag aan die leër. Nikolaas I het vier seuns gehad, en hy het gedink enigeen van hulle kon eendag te staan kom voor die uitdaging om Rusland te regeer. Om hulle te probeer voorberei op die toekoms, het hy gesorg dat hulle ’n uitstekende opvoeding kry met die klem op die militêre.

Aleksander II was die volgende Russiese tsaar. Hy was goed opgevoed, intelligent en het gevoel sy taak is om vrede in Europa en Rusland te bewaar. Hy het onder meer die lyfeienes in 1861 bevry en het groot steun onder die bevolking gehad. Op 13 Maart 1881 is Aleksander vermoor op pad huis toe ná ’n militêre parade. Slawiese patriotisme, ’n oplewing in kultuur en Panslawiese idees het in dié tyd al hoe belangriker geword en dit het die Romanofs, wat grootliks deur Wes-Europa beïnvloed is, genoop om "meer Russies" te word.

Aleksander II is opgevolg deur sy seun Aleksander III. Hy was ’n groot en imposante man. Weens die sluipmoord op sy liberale pa het hy meer outokraties regeer en baie van Aleksander II se hervormings opgehef. Hy het getrou met prinses Dagmar van Denemarke, wat keiserin Maria Fjodorowna geword het, en hulle het ses kinders gehad.

Die oudste, Nikolaas, het tsaar geword toe sy pa op 49-jarige ouderdom skielik aan ’n niersiekte dood is. Hy was intelligent en goedhartig, maar was nie deeglik voorberei vir sy rol as heerser nie en hy het bloot sy pa se streng beleidrigtings voortgesit. Sy tsarina, die emosioneel broos Duitse prinses Alix van Hesse-Darmstadt (na haar troue bekend as Aleksandra Fjodorowna), het ook bygedra tot sy ondergang. Terwyl die tsaar tydens die Eerste Wêreldoorlog meestal aan die front was as bevelvoerder van die leër, het die hardkoppige, tradisionalistiese tsarina die septer geswaai aan die hof en in die regering.

Omdat die meeste tsaars sedert Paul Duitse vroue gehad het, het die Romanofs se gewildheid afgeneem gedurende die oorlog. Nikolaas se vrou, Alexandra, was veral gehaat weens haar Duitse agtergrond.

Aleksandra het die hemofilie-geen van haar ouma, die Britse koningin Victoria, geërf, wat meegebring het dat haar seun en die troonopvolger, tsarewitsj Aleksei, hemofilie gehad het. Nikolaas en Aleksandra het ook vier dogters gehad: die groothertoginne Olga, Tatjana, Maria en Anastasia.

Begin 1917 het die Februarie-rewolusie uitgebreek en dit het gelei tot die abdikasie van Nikolaas II ten gunste van sy broer, groothertog Michail Aleksandrowitsj. Laasgenoemde het egter die troon van die hand gewys en dit het gelei tot die einde van die Romanofs se bewind in Rusland.

Nikolaas en sy gesin is in huisarres geplaas. Op 17 Julie 1918 het die Bolsjewiste Nikolaas, sy gesin en vier lede van hul huishouding in Jekaterinburg doodgeskiet – in die kelder van ’n huis wat van ’n handelaar met die van Ipatijef afgeneem is om die tsaar en sy gesin aan te hou en wat later as Ipatijef-huis bekend sou word. Ironies het die Romanof-dinastie geëindig in ’n huis met dieselfde naam as die Ipatijef-klooster in Kostroma waar Michail Romanof die troon in 1613 aangebied is en waar die dinastie dus begin het. ’n "Kerk op Bloed" is aan die begin van die 21ste eeu gebou op die plek waar Ipatijef-huis gestaan het.

In die tagtigerjare is vyf van die gesin se beendere gevind. Die ligging is eers geheim gehou aangesien die Kommuniste nog aan die bewind was, maar in 1991, ná die val van die Sowjetunie, is die beendere opgegrawe. Om uit te vind wie se oorskot ontbreek, is twee ondersoeke gedoen. In die eerste is bevind dat Aleksei en Maria se beendere nie daar is nie, maar in die tweede ondersoek is bevind dit is Aleksei en Anastasia s’n. Hul beendere is ook later gevind.

Die gesin se oorskot is in 1998 begrawe in die Katedraal van Petrus en Paulus in Sint Petersburg – 80 jaar ná die teregstelling. Ná ’n jare lange polemiek is Nikolaas en sy gesin in 2000 deur die Russies-Ortodokse Kerk verklaar tot passiedraers (heiliges in die Oosters-Ortodokse geloof wat nie "vanweë" hul geloof vermoor is soos wat met ’n martelaar die geval is nie, maar wat "in" geloof gesterf het aan die hand van moordenaars).

Die Romanof-familie bestaan vandag nog. Daar is onenigheid oor wie die regmatige hoof is, veral tussen groothertogin Maria Wladimirowna en ander lede van die familie. Ondanks die val van die Sowjetunie lyk dit egter onwaarskynlik dat die Romanofs in die nabye toekoms weer sal regeer. Die Russiese volk is nie geesdriftig oor die herinstelling van die monargie nie, nie eens op ’n konstitusionele grondslag nie.





</doc>
<doc id="28786" url="https://af.wikipedia.org/wiki?curid=28786" title="Telefoonnommers in Japan">
Telefoonnommers in Japan

Skakelkode 81

 0 Nasionale gebiedskode voorsyfer

 1xx Spesiaale nommers

Neem kennis, dat vir internasionale oproepe na Japan, die eerste '0' syfer nie gebruik moet word nie. Dus, by voorbeeld, om 090 1111 1111 te skakel van die VSA, moet jy 011-81-90-1111-1111 gebruik.

 Spesiaalel nommers is 3 syfers lank

 110 Polisie

 100 NTT operateur
NTT = Nippon Telegraph and Telephone)

 104 NTT nasionale gids navrae

 114 Geoutomatiseerde nommer-besig toets

Met die uitsondering van 001, is al die kiesing kodes 4 syfers lank. Hulle word voor die nommer geskakel om die spesifieke draer te kies.

 0120 NTT Freedial, tollfree services

 0150 Voorheen gebruik vir maritieme radio kommunikasie

 011 Sapporo

Geografiese nommers is 10 syfers lank insluitende voorste 0 en die gebiedskode. Gevolglik, dig bevolkde gebiede het korter gebiedskodes, terwyl minder dig bevolkde gebiede langer gebiedskodes het. By voorbeeld:

Gebiedskodes verminder van die noorde na die suide; Sapporo in Hokkaido (die noordelikste prefektuur ) het 011, en Setouchi-cho's 09973 is ver na die suide in Kagoshima. Toe die telefoon sisteem uitgedink was, was Okinawa nog steeds onder VSA okkupasie, so toe dit teruggegee was aan Japan in 1972, is die telefoon nommers ingedruk tussen Miyazaki (098x) en Kagoshima (099x), en begin met 0988, 0989, en 0980.

Tydens die 1990's, toe planne beraam was om middel-groote stede en dorpe te amalgameer in groter munisipaliteite, is telefoon nommersisteme vooraf saamgesmelt. By voorbeeld,

word:

Baie van hierdie dorpe het egter geweier om saam te smelt, en het oproepers met meer nommers gelos wanneer plaaslike oproepe geskakel word. Dit is gedeeltelik gebalanseer deur nie 'n gebiedskode te skakel vir 'n buur stad nie.



</doc>
<doc id="28789" url="https://af.wikipedia.org/wiki?curid=28789" title="Pous Leo II">
Pous Leo II

Leo II was die 80ste pous van die Rooms-Katolieke Kerk.

Pous Leo II is in Sisilië gebore van Griekse afkoms, die seun van Paulus. Hoewel hy reeds 'n paar dae na die dood van sy voorganger Pous Agato op 10 Januarie 681 tot pous verkies is, is hy nie in die amp bevestig tot 17 Augustus 682, en regeer tot sy dood op 3 Julie 683. Hy word opgevolg deur Pous Benedictus II. Die naam ‘Leo’ beteken 'Leeu'.

Pous Leo staan bekend as 'n welsprekende prediker, 'n musiekliefhebber en vir sy welsynswerk vir die armes. Die rede vir sy vertraagde bevestiging was waarskynlik die onderhandelings oor die keiser se betrokkenheid by die verkiesing van pouse. Die pous was beide Latyn en Grieks magtig en het briewe in beide tale geskrywe.

Sy kort bewind het hom nie toegelaat om veel te verrig nie. Hy het egter die besluite van die sesde Ekumeniese Konsilie (680 – 681) bekragtig. Die konsilie het Monotelitisme verwerp as kettery. Pous Leo het briewe aan konings, biskoppe en adellikes in die Weste geskryf waarin hy in beroep op hulle doen om die besluite te onderskryf.

Die Konsilie het 'n banvloek teen Pous Honorius I uitgespreek omdat hy (Pous Honorius) nie sterk genoeg teen die Monotelitisme opgetree het nie. In opdrag van Pous Leo is in 684 'n sinode in Toledo gehou wat die besluite van die konsilie bevestig het.

Die banvloek teen Pous Honorius I het later probleme geskep toe die leer van die 'pouslike onfeilbaarheid' ter sprake gekom het. Leo skryf oor Pous Honorius I dat hy hom sien as iemand wat "profana proditione immaculatem fidem subvertare conatus est" (deur verraad probeer het om die onbevlekte geloof te ondermyn). In die Griekse teks van die brief aan die keiser is die gedeelte "subvertare conatus est" egter vervang met die sagtere "subversi permisit" (toegelaat het om ondermyn te word).

Pous Leo II het ook 'n einde gemaak aan die pogings van die aartsbiskoppe van Ravenna om onafhanklik van Rome te wees. Keiser Konstantein het die edik van sy vader Konstans teruggetrek. Die pous het egter die belasting wat die aartsbiskoppe tradisioneel betaal het as hulle die pallium ontvang, afgeskaf.

As gevolg van die aanvalle van die Lombarde het die pous die relieke van verskeie martelare uit die katakombes na kerke binne die mure van Rome laat oorplaas.

Die pous het verskeie kerke laat bou, onder andere San Giorgio in Velabro vir die Griekse gemeenskap en St. Paulus en Ste. Sebastianus en George.

Pous Leo II word in die Rooms-Katolieke Kerk as heilige vereer. Sy feesdag is op 3 Julie.



Saamgestel en vertaal uit die , , en wikipedia.


</doc>
<doc id="28790" url="https://af.wikipedia.org/wiki?curid=28790" title="Andrei Kobila">
Andrei Kobila

Andrei Iwanowitsj Kobila (Russies: Андрей Иванович Кобыла) was ’n voorvader van die tsaars van die Huis van Romanof asook baie ander Russiese adellike families. 

Hy word net een keer in kontemporêre geskrifte genoem: toe hy in 1347 deur grootprins Semjon die Trotse na Twer gestuur is om Semjon se bruid te ontmoet. Nie sy afkoms of presiese posisie aan die hof word genoem nie, en dit het aanleiding gegee tot talle bespiegelings. 

Later jare is dikwels beweer dat Kobila baie beroemde voorouers gehad het, soos dat sy pa ’n beroemde prins en rebel van Pruise was wat na Rusland gevlug het. In die laat 17de eeu is ’n fiktiewe stamboek gepubliseer waarvolgens hy van Julius Caesar afstam.

Sy oorsprong was waarskynlik minder luisterryk. Kobila is nie net Russies vir "merrie" nie, sy verwante het ook byname van perde en huisdiere gehad en dit dui daarop dat hy die afstammeling van ’n koninklike ritmeester was. Een van Kobila se seuns, Fjodor, ’n bojaar in die doema van Dmitri Donskoi, se bynaam was Kosjka (kat). Sy afstammelinge het die van Kosjkin aangeneem en dit is later verander in Zacharin. Hierdie laaste familie het in twee takke verdeel: Zacharin-Jakowlef en Zacharin-Joerijef. Tydens die bewind van Iwan die Verskriklike het die eerste familie bekend geword as Jakowlef, terwyl die kleinkinders van Roman Zacharin-Joerijef hul van in Romanof verander het.

Kobila se ander seuns was Simjon Zjerebets, Aleksander Jolka, Wasili Wantei en Gawrila Gafsja.


</doc>
<doc id="28791" url="https://af.wikipedia.org/wiki?curid=28791" title="Semjon I van Moskou">
Semjon I van Moskou

Semjon I of Semjon die Trotse (Russies: Семён Иванович Гордый; 7 November 1316 - 27 April 1353) was die prins van Moskou en die grootprins van Wladimir. Hy was die oudste seun van Iwan Kalita. 

Semjon het in 1340 die prins van Moskou geword en ’n jaar later het hy die Goue Horde se toestemming gekry om die Russiese hoofprins, die grootprins van Wladimir, te word. Sy militêre veldtog teen die stad Torzjok in 1341 het gelei tot die uitbreiding van sy mag na Nowgorod. Tien jaar later het hy Smolensk aangeval. Hy het sy pa se beleid voortgesit om die Goue Horde te steun. Hy het al hoe meer mag gekry by die khan om Litaue se groeiende mag teen te staan omdat dit ’n bedreiging vir die Mongoolse oorheersing was. Anders as die meeste ander Russiese prinse het Semjon lojaal teenoor die Horde gebly.

Semjon se testament is op papier geskryf. Dit word beskou as die eerste gebruik van papier in Rusland, voor perkament gebruik is. 

Hy was getroud met Augusta, dogter van groothertog Algirdas van Litaue. Voor sy dood in 1353 het Semjon ’n monnik geword met die naam Sozont. Hy en twee van sy seuns gesterf weens die Swart Dood. 


</doc>
<doc id="28792" url="https://af.wikipedia.org/wiki?curid=28792" title="Dmitri Donskoi">
Dmitri Donskoi

Sint Dmitri Iwanowitsj Donskoi (Russies: Дми́трий Донско́й) of Dimitri van die Don (12 Oktober 1350, Moskou - 19 Mei 1389, Moskou), seun van Iwan II Krasni, het van 1359 as grootprins van Moskou regeer en van 1363 as die grootprins van Wladimir tot met sy dood. Hy was die eerste grootprins van Moskou wat die Tartaarse oorheersing openlik uitgedaag het. Sy bynaam Donskoi (van die Donrivier) verwys na sy groot oorwinning teen die Tartare in die Slag van Koelikowo in 1380 wat aan die Don plaasgevind het.

Dmitri het op negejarige ouderdom grootprins van Moskowië geword. Terwyl hy minderjarig was, het metropolitaan Aleksei van Rusland eintlik aan die hoof van die regering gestaan. In 1360 is die hoogste eer onder Russiese prinse van daardie tyd, dié van grootprins van Wladimir, deur die khan van die Goue Horde aan Dmitri Konstantinowitsj van Nizjni Nowgorod toegeken. In 1363, toe dié prins van die troon gesit is, is Dmitri Iwanowitsj eindelik in Wladimir gekroon. Drie jaar later het hy vrede gemaak met Dmitri Konstantinowitsj en het hy met dié se dogter Ewdoksia getrou.

Die belangrikste gebeurtenis tydens die vroeë bewind van Dmitri was die bou van die eerste klip-Kremlin in Moskou. Dit is in 1367 voltooi. Danksy die nuwe fort het die stad twee aanvalle deur Algirdas van Litaue afgeweer, in 1368 en 1370. In 1375 het Dmitri sy konflik met Twer in sy guns bygelê. Ander prinse van Noord-Rusland het ook sy mag erken en het troepe gestuur om hom te help in sy stryd teen die Horde. Teen die einde van sy bewind het hy Moskowië se grondgebied meer as verdubbel.

Dmitri se bewind was die begin van die einde van die Mongoolse oorheersing van wat nou Rusland is. Die Goue Horde is aansienlik verswak deur interne struwelinge en burgeroorlog. Dmitri het die verswakking van die Mongoolse mag tot sy voordeel gebruik en hulle openlik uitgedaag.

Terwyl hy die khan se vergunning om belasting in die hele Rusland in te samel, behou het, was Dmitri ook beroemd daarvoor dat hy die eerste Russiese militêre oorwinning oor die Mongole behaal het. Mamai, ’n Mongoolse generaal en aanspraakmaker op die troon, wou Dmitri straf omdat hy sy mag probeer vergroot het. In 1378 het Mamai ’n Mongoolse leër gestuur, maar Dmitri se magte het dit verslaan. Twee jaar later het Mamai persoonlik ’n groot mag teen Moskowië gelei. Dmitri het hulle verslaan met die Slag van Koelikowo.

Die verslane Mamai is daarna onttroon deur ’n mededingende Mongoolse generaal, Tochtamisj. Dié het Mongoolse heerskappy weer in groot dele van die huidige Rusland herstel en het Moskowië oorrompel weens Dmitri se weerstand teen Mamai. Dmitri het egter trou aan Tochtamisj en die Goue Horde beloof en is herstel in sy posisie as die hoofbelastinggaarder vir die Mongole en as grootprins van Wladimir. Met sy dood in 1389 was Dmitri die eerste grootprins wat sy titels aan sy seun, Wasili, nagelaat het sonder om eers die khan te raadpleeg.

Hy was getroud met Ewdoksia van Nizjni Nowgorod. Sy was die dogter van Dmitri van Soezdal en Wasilisa van Rostof. Hulle het minstens twaalf kinders gehad.



</doc>
<doc id="28793" url="https://af.wikipedia.org/wiki?curid=28793" title="Opritsjnina">
Opritsjnina

Die Opritsjnina (Russies: опричнина) was ’n deel van Rusland wat direk onder die bestuur van Iwan die Verskriklike geval het. Die term is afgelei van die ou Russiese woord "опричь" ("opritsj"), wat "apart" beteken het en kan dus losweg as "aparte gebied" vertaal word.

Die tydperk word veral gekenmerk deur die berugte opritsjniki, wat ’n terreurveldtog in dié gebied gevoer het en veral die stad Nowgorod verwoes het. 

In 1564 het prins Andrei Koerbski, wat na Litaue oorgeloop het, dié land se leër teen Rusland gelei en die Russiese streek Welikije Loeki verwoes. Tsaar Iwan het begin vermoed dat ander aristrokate hom ook wou verraai.

Op 3 Desember 1564 het Iwan Moskou verlaat en na die naburige dorp Aleksandrof getrek. Die kerk het die tsaar gesmeek om terug te kom. In 1565 het kerkamptenare Iwan ontmoet en ingestem tot sy skepping van die Opritsjnina in ruil daarvoor dat hy na Moskou terugkeer.

Iwan het die Opritsjnina in dieselfde jaar begin. Daarvolgens het hy ’n gebied hoofsaaklik in die noordooste gekry waarin hy vryelik as ’n algehele outokraat regeer het sonder die inmenging van die magtige feodale aristokrasie. 

Die hele Opritsjnina-stelsel word deur historici beskou as ’n wapen teen die magtige Russiese bojare wat die neiging tot sentralisasie teengestaan het.

Die Opritsjnina het sowat ’n derde van Rusland beslaan en het ’n groot deel van die beste land bevat, onder meer dele van Moskou en baie van die groot sentrale stede. Daar is na die res van die land verwys as die Zemsjtsjina (Земщина); dié dele is deur magtige bojare regeer.

Die Opritsjnina het dieselfde voordele as die kerk geniet, met onder meer kwytskelding van belasting. Dit was ’n soort monnike-organisasie met Iwan as kloosterhoof Die grootste verskil was dat, in plaas van ’n godsdienstige liggaam, die Opritsjnina vr Iwan ’n manier was om te doen net wat hy wil. Die gebied is geadministreer deur die opritsjniki, wat buitengewone geweld gebruik het teen enige vorm van verset teen Iwan se bewind – deur edelmanne én landbouers. Baie opritsjniki was lid van die elite. Hulle is beskryf as "vertrouelinge van Iwan wat swart hoofbedekkings gedra en besems en hondekoppe aan hul perde se saals gehang het." 

Die opritsjniki het duisende mense doodgemaak en die gebied verwoes. So was Iwan byvoorbeeld in 1570 besorg oor die strategiese waarde van Weliki Nowgorod in die oorlog met die Teutoonse Orde en Swede en hy het die bevel gegee dat die stad verwoes word. Die opritsjniki het die stad geplunder en duisende mense vermoor.

In die 1560's het swak oeste, die pes, plundertogte deur Pole en Litaue en Tartaarse aanvalle Rusland baie swaar getref. Die opritsjnina het niks gedoen om die toestand te verbeter nie, maar eerder die ondermyning van Rusland se stabiliteit aangehelp. Wat eers Rusland se vrugbaarste streke was, was verwoes en baie inwoners het na ander dele van die land gevlug.

Die Opritsjnina was ’n algehele mislukking en Iwan moes dit in die herfs van 1572 noodgedwonge ontbind. 

Iwan Lazjetsjnikof het die tragedie "Die Opritsjniki" geskryf waarop Tsjaikofksi sy opera "Die Opritsjnik" gebaseer het. Dit was weer in 1911 die inspirasie vir ’n skildery deur Apollinari Wasnetsof waarin mense wegvlug voor die opritsjniki.

Sergei Eisenstein het die opritsjniki as gesonde, lojale en skoon mense uitgebeeld in sy rolprent "Ivan the Terrible, Part I" en hulle daarna in ’n minder vleiende lig uitgebeeld in "Ivan the Terrible, Part II".

Jare ná die bewind van Iwan die Verskriklike het die Opritsjnina nog ’n invloed op Rusland gehad. Stalin self het baie van sy "suiwering"-skemas gebaseer op die wrede Opritsjnina en die amp van tsaar was vir altyd gehul in ’n groot gevoel van skrikwekkende mag. 


</doc>
<doc id="28796" url="https://af.wikipedia.org/wiki?curid=28796" title="Gottfried Wilhelm Leibniz">
Gottfried Wilhelm Leibniz

Gottfried Wilhelm Freiherr von Leibniz (* 1 Julie 1646 in Leipzig, geb. Gottfried Wilhelm Leibniz; † 14 November 1716 in Hannover) was 'n Duitse filosoof en wetenskaplike, wiskundige, diplomaat, fisikus, geskiedkundige, bibliotekaris en doktor van sekulêre en kerklike reg. Hy word beskou as die universele denker van sy tyd en was een van die belangrikste filosowe van die laat 17de en vroeë 18de eeu.

Leibniz is op 1 Julie 1646 in Leipzig gebore. Sy ouers, veral sy pa, 'n regsgeleerde, Friedrich Leibniz, oorspronklik van Altenberg/Erzgeb, wek al vroeg sy belangstelling in regs- en filosofiese probleme. Sy pa was 'n juris en professor in Moraliteitsfilosofie (Etiek) en sy ma die dogter van 'n regsgeleerde.



</doc>
<doc id="28799" url="https://af.wikipedia.org/wiki?curid=28799" title="Pous Benedictus II">
Pous Benedictus II

Benedictus II was die 81ste pous van die Rooms-Katolieke Kerk.

Volgens oorlewering is Pous Benedictus II gebore in Rome, die seun van Johannes. Hy het skool gegaan in die "Schola cantorum" en priester geword. Op 26 Junie 684 byna 'n jaar na die dood van sy voorganger, volg hy Pous Leo II op en regeer tot sy dood op 8 Mei 685. Hy word opgevolg deur Pous Johannes V. Die naam ‘Benedictus’ beteken 'die geseënde'.

Die lang tyd tussen sy verkiesing en sy bevestiging as pous is veroorsaak deur die vereiste dat keiser Konstantyn IV goedkeuring moes verleen vir die bevestiging. Volgens die "Liber Diurnus Romanorum Pontificum" het Pous Benedictus egter 'n dekreet van die keiser bekom wat bepaal het dat die eksarg van Ravenna in die toekoms die goedkeuring sou gee. Benedictus het die twee seuns van Konstantyn, Justinianus en Heraclius, simbolies geadopteer.

Soos sy voorganger was pous Benedictus 'n sterk teenstander van die monotelitisme. Hy het probeer om ook die Spaanse biskoppe en die afgesette biskop van Antiogië, Macarius, so ver te kry om die besluite van die Sesde Ekumeniese konsilie te aanvaar. Koning Ervig en Sint Julianus, aartsbiskop van Toledo, het die besluite tydens die sinode van Toledo in November 684 aanvaar, maar Macarius het 'n ketter gebly. Benedictus het ook Sint Wilfrid as biskop van York gesteun.

Pous Benedictus II het die beginsel van "veilige hawe" (Eng. Sanctuary) weer ingestel, wat 'n lang tyd deur verskillende groepe verontagsaam is.

In die 15de eeu is beweer dat die pous 'n gesamentlike voorvader van die Savelli-familie was, maar die bewering kon nie dokumentêr gestaaf word nie en is baie onwaarskynlik.

Pous Benedictus II word as heilige vereer in die Rooms-Katolieke Kerk. Sy feesdag is op 8 Mei.



Saamgestel en vertaal uit die , , en wikipedia.


</doc>
<doc id="28801" url="https://af.wikipedia.org/wiki?curid=28801" title="Oppervlak">
Oppervlak

In wiskunde, en veral topologie, is 'n oppervlak 'n twee-dimensionele spruit. Die bekendste voorbeelde is dié wat grense van soliede voorwerpe in gewone drie-dimensionele Euklidiese ruimte is. Daar is ook meer eksotiese oppervlakke, wat so "verwring" is, dat hulle glad nie in drie-dimensionele ruimte veranker kan word nie.

Om na 'n oppervlak as "twee-dimensioneel" te verwys, beteken dit dat daar, by elke punt, 'n gekoördineerde deel is waarop 'n twee-dimensionele koördinaatstelsel gedefinieer kan word. Byvoorbeeld: die oppervlak van die aarde is (ideaalgesproke) 'n twee-dimensionele sfeer en breedte- en lengteliggings verskaf koördinate op hierdie oppervlak. Dit geld nie by die Internasionale Datumlyn en die pole nie, hiér is daar geen gedefinieerde lengteligging nie. Hierdie voorbeeld wys dat dit nie moontlik is om enige gekoördineerde deel te verleng om op die hele oppervlak van toepassing te wees nie: net soos spruite van ander dimensies, word 'n oppervlak gewoonlik saamgestel deur verskeie koördinaatstelsels aaneen te voeg.

Oppervlakke word gebruik in fisika, ingenieurswese, rekenaargrafika en baie ander vakgebiede, hoofsaaklik waar hulle die oppervlakke van fisiese voorwerpe voorstel. Byvoorbeeld: wanneer die lugdinamiese eienskappe van 'n vliegtuig geanaliseer word, is die belangrikste oorweging die vloei van lug oor die vliegtuig se oppervlak.


</doc>
<doc id="28806" url="https://af.wikipedia.org/wiki?curid=28806" title="Microsoft .NET Framework">
Microsoft .NET Framework

Die Microsoft .NET Framework is 'n sagtewarekomponent wat deel vorm van die Microsoft Windows bedryfstelsel. Dit bestaan uit 'n groot versameling van voorafgeskrewe oplossings tot algemene programvereistes en bestuur die uitvoer van programme wat spesifieke ontwikkel is vir die raamwerk. Die .NET Framework is een van Microsoft se kernaanbiedinge en is die gedagte is dat dit gebruik sal word deur die meeste nuwe toepassings wat vir die Windows-platform ontwikkel word.

Die voorafgeskrewe oplossings wat deel vorm van die raamwerk se Basis klasversameling dek 'n wye verskeidenheid programmeerbehoeftes op gebiede wat onder ander insluit: gebruikerskoppelvlak, datatoegang, Databasisverbinding, kriptografie, webtoepassing-ontwikkeling, numeriese algoritmes en netwerkkommunikasie. Die klasversameling word deur programmeerders saam met hulle eie bronkode gebruik om toepassings te skep.

Programme wat geskryf is vir die .NET Framework loop in 'n sagtewareomgewing wat die program se vereistes tydens uitvoering beheer. Hierdie omgewing wat ook deel is van die .NET Framework, staan bekend as die "Common Language Runtime" (CLR). Die CLR verskaf 'n virtuele masjien vir toepassings sodat programmeerders nie die vermoë van 'n spesifieke SVE in gedagte hoef te hou nie. Die CLR verskaf ook ander belangrike dienste soos sekuriteitsmeganismes, geheuebestuur en fouthantering. Die klasversameling en die CLR maak saam die .NET Framework uit.

Die .NET Framework word ingesluit by Windows Server 2003, Windows Server 2008 en Windows Vista en kan op die meeste ouer weergawes van Windows geïnstalleer word indien nodig.

Microsoft .NET Framework is ontwerp met verskeie doelwitte voor oë:

Die kern van die .NET Framework lê in wese by die "Common Language Infrastructure" of CLI. Die doel van die CLI is om 'n neutrale platform ten opsigte van rekenaartale daar te stel vir die ontwikkeling van toepassings, die uitvoer van programme insluite funksies wat fouthantering, geheuebestuur, sekuriteit en versoenbaarheid in die hand werk. Microsoft se implementering van die CLI word die "Common Language Runtime" of CLR genoem.

Die CLR bestaan uit vier primêre onderdele:

Die intermediêre CIL-kode word in ".NET assemblies" gehuisves. Die spesifikasie skryf voor dat assemblies in die "Portable Execution"-formaat gestoor word, wat dieselfde is vir alle DLL en EXE lêers op die Windows bedryfstelsel. Die "assembly" bestaan uit een of meer lêers maar elkeen moet die manifes bevat wat die metadata vir die "assembly" bevat. Die volledige naam van die "assembly" bevat sy eenvoudige teksnaam, weergawe nommer, kultuur en publiekesleutel datagreep. Die publiekesleutel datagreep bevat 'n unieke "hash" wat geskep word wanneer die "assembly" gekompileer word; dus sal twee "assemblies" met dieselfde publieke sleutel datagreep gewaarborg wees om identies te wees. 'n Privaatsleutel kan ook gespesifiseer word wat slegs aan die skepper van die "assembly" bekend is en kan gebruik word om te waarborg dat die "assembly" afkomstig is vanaf dieselfde skrywer wanneer 'n nuwe weergawe van die "assembly" saamgestel word.

Die CIL is selbeskrywend deur ".NET metadata". Die CLR gaan die metadata na om te verseker dat die korrekte metode geroep word. Metadata word gewoonlik geskep deur die taalsamestellers ("compilers") maar ontwikkelaars kan hulle eie metadata skep deur hul eie kenmerke ("attributes") te definieer. Metadata bevat ook inligting oor die "assembly". Metadata word ook gebruik om die reflektiewe programmeervermoëns van die .NET Framework te implementeer.

Die Basis klasversameling ("Base Class Library" of BCL) is 'n versameling van klasse wat aan alle tale beskikbaar is deur die .NET Framework. Die BCL verskaf klasse wat 'n aantal algemene funksies verpak soos die lees- en skryf van lêers, verbeelding van grafika, databasisinteraksie, manipulasie van XML-dokumente ensovoorts.

.NET het sy eie sekuriteitsmeganisme wat twee algemene kenmerke insluit: "Code Access Security" (CAS) asook kontrole en geldigheidsversekering. "Code Access Security" is gebaseer op bewyse wat verbind word met 'n spesifieke "assembly". Die "bewyse" is tipies die bron van die "assembly". "Code Access Security" gebruik bewyse om die toestemming wat aan die kode verleen word vas te stel. Ander kode kan vereis dat die kode wat dit aanvra 'n spesifieke toestemming moet hê. Die aanvraag veroorsaak dat die CLR 'n "call stack walk" uitvoer, elke "assembly" word nagegaan om te verseker dat elke metode in die "call stack" die vereiste toestemming het en indien die toestemming nie verleen is nie word 'n sekuriteitsfout gegenereer.

Wanneer 'n "assembly" gelaai word, onderneem die CLR 'n verskeidenheid toetse. Twee sulke toetse is geldigheidsversekering en kontrolering. Tydens die geldigheidsversekeringstoets maak die CLR seker dat die "assembly" geldige metadata en CIL bevat en maak seker dat die interne tabelle korrek is. Kontrole is nie so noukeurig nie. Die kontrolemeganisme gaan na om te sien of die kode enigiets doen wat "onveilig" is. Die algoritme wat gebruik word is nogal konserwatief en kan soms veroorsaak dat "veilige" kode afgekeur word. Onveilige kode sal slegs uitgevoer word as die "assembly" die "skip verification" toestemming gegee is, wat gewoonlik beteken dat die kode op 'n plaaslike masjien geïnstalleer is.



</doc>
<doc id="28807" url="https://af.wikipedia.org/wiki?curid=28807" title="Lys van lande volgens Menslike-ontwikkelingsindeks">
Lys van lande volgens Menslike-ontwikkelingsindeks

Die onderstaande lys van lande volgens Menslike-ontwikkelingsindeks is afkomstig uit die Verenigde Nasiesontwikkelingsprogram se Menslike-ontwikkelingsverslag 2007/2008, saamgestel op grond van 2005 data en gepubliseer op 27 November 2007. Dit dek 175 VN-lidlande (uit 192), asook Hongkong (SAR van China) en die Palestynse Administrasie-geadministreerde gebiede. 17 VN-lidlande is nie ingesluit nie as gevolg van gebrek aan data. Die gemiddelde MDI van gebiede van die Wêreld en groepe lande word ook ter vergelyking verskaf.

Die Menslike-ontwikkelingsindeks (MDI) is 'n vergelykende maatstaf van lewensverwagting, geletterdheid, onderwysvlak, en lewenstandaard vir lande wêreldwyd. Dit is 'n standaardmetdode om welstand, veral kinderwelstand, te meet. Dit word gebruik om te onderskei of 'n land 'n ontwikkelde, ontwikkelende of onder-ontwikkelde land is, en om die impak van ekonomiese beleide op lewensgehalte te meet. Die indeks is in 1990 deur die Pakistanse en Indiese ekonome Mahbub ul Haq en Amartya Sen ontwikkel.

Lande val in drie breë katergorieë gegrond op hulle MDI: hoë, medium, en lae menslike ontwikkeling.


10 hoogste MDI's

10 Laagest MDI's

10 hoogste MDI's

10 Laagest MDI's

10 hoogste MDI's

10 Laagest MDI's

10 hoogste MDI's

10 Laagest MDI's


</doc>
<doc id="28836" url="https://af.wikipedia.org/wiki?curid=28836" title="Pous Johannes V">
Pous Johannes V

Johannes V was die 82ste pous van die Rooms-Katolieke Kerk.

Pous Johannes V is van Siriese afkoms, die seun van Cyriacus, moontlik gebore in Antiogië, die eerste van 'n reeks van nege opeenvolgende pouse (behalwe Pous Gregorius II) wat uit die Ooste (Griekeland of Sirië) afkomstig is. Op 23 Julie 685 volg hy Pous Benedictus II op en regeer tot sy dood op 2 Augustus 686. Hy word opgevolg deur Pous Konon. 
Die naam ‘Johannes’ beteken 'God is genadig'.

Vanweë sy kennis van Grieks was hy voor sy verkiesing aangestel as die pouslike afgevaardigde na die sesde Ekumeniese konsilie van Konstantinopel. Die pous het goeie betrekkinge gehad met die nuwe keiser Justinianus II en het verskeie gunste van hom vir die Roomse Kerk verkry. Hy het ook daarin geslaag om die biskoppe van Sardinië aan die pous ondergeskik te maak. Pous Johannes V was vir die grootste gedeelte van sy pontifikaat bedlêend.



Saamgestel en vertaal uit die , , en wikipedia.


</doc>
<doc id="28847" url="https://af.wikipedia.org/wiki?curid=28847" title="Iwan V van Rusland">
Iwan V van Rusland

Iwan V Aleksejewitsj (Russies: Иван V Алексеевич) (Moskou, 27 Augustus 1666 – Moskou, 29 Januarie 1696) was van 25 Junie 1682 tot met sy dood mede-tsaar van Rusland saam met sy jonger halfbroer Pieter die Grote. Hy was die elfde kind van Aleksei van Rusland en Maria Miloslafskaja.

Iwan is geestelik en liggaamlik gestrem en ná die dood van Fjodor III wil die familie van Aleksei se tweede vrou, Natalia Narisjkina, hê haar seun, Pieter (later Pieter die Grote), moet tsaar word. Die Narisjkins se vyande versprei gerugte dat hulle Iwan laat vermoor het en dit lei tot die Moskou-opstand van 1682. Die opstand word eers beëindig toe Iwan se familie hom vir die woedende skare wys.

Op 25 Junie van daardie jaar word hy mede-tsaar saam met Pieter die Grote, met hul suster Sofia as regentes. In 1689 probeer Sofia, wat besef sy is besig om mag te verloor, nog ’n opstand ontlok deur gerugte te versprei dat die Narisjkins Iwan se kroon vernietig het en sy kamer aan die brand wil steek. Iwan se onderwyser, prins Prozorofsky, oorreed hom egter om sy broer te ondersteun.

Iwan was sedert 1684 getroud met Praskowja Fjodorowna Saltikowa (1664-1723). Hulle het vyf dogters gehad, onder andere keiserin Anna:

In die laaste dekade van sy lewe is Iwan heeltemal deur die meer energieke Pieter I oorskadu. Hy het die meeste van die tyd saam met sy vrou deurgebring en heeldag gebid en gevas. Toe hy 27 was, is hy deur buitelandse ambassadeurs beskryf as seniel, verlam en feitlik blind. Hy is twee jaar later dood en in die Katedraal van die Aartsengel op Katedraalplein in Moskou begrawe. 


</doc>
<doc id="28864" url="https://af.wikipedia.org/wiki?curid=28864" title="Fjodor III van Rusland">
Fjodor III van Rusland

Fjodor III Aleksejewitsj van Rusland (Russies: Фёдор III Алексеевич) (9 Junie 1661 - 7 Mei 1682) was van 1676 tot 1682 tsaar van Rusland. Tydens sy kort heerskappy was daar sprake van ’n groot Poolse kulturele invloed op die Kremlin.

Fjodor is in Moskou gebore. Hy was die derde en oudste oorlewende seun van tsaar Aleksei en Maria Miloslafskaja. In 1676, op 15-jarige ouderdom, volg hy sy pa as tsaar op. Hy is intelligent en word onderrig deur die kerkleier Simjon van Polotsk, die mees geleerde Slawiese monnik van sy tyd. Fjodor leer benewens sy gewone vakke ook Pools en selfs Latyn, wat destyds ongewoon was vir Russiese tsare. Hy stel ook belang in wetenskap, kuns en musiek. 

Hy is egter erg vermink en half verlam weens ’n geheimsinnige siekte, dalk skeurbuik. Hy kan nie loop nie weens sy geswolle voete en bring die grootste deel van die dag in die bed deur. Hy is dikwels in die geselskap van die jong adellikes Jazikof en Lichatsjof, wat die Russiese hof later bekend stel aan Poolse seremonies, kleredrag en die Poolse taal.

Fjodor is nes sy pa ’n vroom man en is die eerste Russiese tsaar wat Westerse klere en sy hare op ’n Westerse manier dra.

Op 28 Julie 1680 trou hy met Agafia Simjonowna Groesjefskaja, dogter van die Oekraïense bojaar Simjon Fjodorowitsj Groesjefsk en sy vrou, Maria Iwanowna Zaborofska. Sy energie word nie ondermyn deur sy gebreke nie; en gou bewys hy hy is so ’n deeglike en toegewyde hervormer as wat hy onder die omstandighede kan wees. ’n Nuwe liberalisme word ook oral gesien en die strafwette word minder streng gemaak. Hy stig die Slawies-Grieks-Latynse Akademie, die eerste Slawiese inrigting vir hoër onderwys, in die Zaikonospasski-klooster waar vermoënde professors onderrig gee in alles wat nie in stryd met die Russies-Ortodokse Kerk is nie, onder meer in Kerkslawies, Grieks, Latyn en Pools.

Die grootste verskil tussen Fjodor se hervormings en dié wat Pieter die Grote later ingestel het, was dat eersgenoemde hoofsaaklik vir die glorie van die kerk was en laasgenoemde hoofsaaklik tot voordeel van die staat. 

Fjodor se belangrikste hervorming was egter die afskaffing van die mestnitsjestwo-stelsel, ’n rangstelsel waarvolgens bojare op grond van die hul adellike afkoms bevorder is. Dit het gelei tot groot vergrypinge in die bestuurstelsel van Moskowië en Rusland wat die hele staats- en militêre organisasie lamgelê het. Voortaan sou alle aanstellings in die staats- en militêre diens volgens meriete en die wil van die tsaar wees, terwyl adellike geslagsregisterboeke vernietig moes word. 

Fjodor se eerste vrou, Agafia Simjonowna Groesjefskaja, deel sy progressiewe idees. Sy is die eerste voorstander van die skeer van hare en baarde. Op 21 Julie 1681 skenk die tsarina die lewe aan die tsarewitsj, Ilja Fjodorowitsj. Agafia sterf drie dae later weens komplikasies, op 24 Julie, en ses dae later, op 30 Julie, sterf ook die nege dae oue tsarewitsj.

Sewe maande later, op 24 Februarie 1682, trou Fjodor met sy tweede vrou, Marfa Matwejewna Apraksina (1667-1716), dogter van Matwei Wasilijewitsj Apraksin en sy vrou, Domna Bogdanowna Lowtsjikowa. 

Fjodor sterf drie maande ná sy laaste troue en kort voor sy 21ste verjaardag, sonder erfgename of ’n opvolger. Hy word begrawe in die Katedraal van die Aartsengel op Katedraalplein in Moskou. 

Die nuus van sy dood gee aanleiding tot ’n groot twis oor die troonopvolging. Eindelik bestyg Fjodor se suster Sofia Aleksejewna die troon as regentes vir die geestelik en liggaamlik gestremde Iwan V en die jong Pieter I.


</doc>
<doc id="28922" url="https://af.wikipedia.org/wiki?curid=28922" title="Ernest Jones">
Ernest Jones

Ernest Jones was 'n aanhanger van Sigmund Freud en word beskou as die stigter van die psigoanalise beweging in Brittanje. Hy is gebore in Gowerton, Wallis, in 1879 op Nuwejaarsdag. Hy is opgelei as 'n dokter, maar weens beweringe van onetiese gedrag teenoor jong vroulike pasiënte, moes hy padgee uit Londen. Hy het vanaf 1908 tot 1913 in Kanada gewerk. In hierdie tydperk was hy ook instrumenteel om psigoanalise in die VSA te vestig.

In 1913 is hy terug na Engeland, waar hy gepraktiseer het as 'n psigoanalis. Hy het die Londense Psigoanalitiese Vereniging begin en was verantwoordelik vir verskeie publikasies en lesings rakende verskeie aspekte van die vakgebied. 

Jones was ook President van die Internasionale Psigoanalitiese Vereniging vanaf 1920 tot 1924 asook 1932 tot 1949. In 1920 het hy ook die "International Journal of Psychoanalysis" begin, en was redakteur tot 1939.

Die Britse Mediese Vereniging het amptelike erkenning gegee aan psigoanalise in 1929, en dit was grootliks te wyte aan die aktiewe bydraes van Jones. Hierna het die BBC hom verwyder van hulle lys van sprekers wat gevaarlik sou wees vir publieke moraliteit en in 1932 het hy reeks uitsendings behartig rakende psigoanalise. 

Na Hitler se oorname in Duitsland het Jones verskeie Duitse analiste van Joodse afkoms gehelp om te hervestig in Engeland en ander lande. Na die oorname van Oostenryk het hy self onder moeilike en gevaarlike omstandighede na Wenen gereis en 'n bepalende rol gespeel in die emigrasie van Freud na Londen.

Na die oorlog, het Jones voortgegaan met sy praktyk as psigoanalis en om lesings te gee. Hy het ook sy laaste jare gewy aan die skrywe van die omvattende biografie van Freud en beskrywing van sy werke. Hierdie skrywe het drie volumes beslaan en het tussen 1953 en 1957 verskyn. Sy duitssprekende vrou het hom hiermee gehelp deurdat sy verskeie van Freud se vroeë korrespondensie en ander dokumente, wat deur Anna Freud beskikbaar gestel is, vertaal het.

Jones het self begin om 'n outobiografie, "Free Associations" te skryf, maar dit is nooit voltooi nie en is na sy dood in 1959 gepubliseer. 

Jones is oorlede op 11 Februarie 1958.



</doc>
<doc id="29002" url="https://af.wikipedia.org/wiki?curid=29002" title="Oos-Timor">
Oos-Timor

Oos-Timor (Portugees: Timor-Leste, Tetoem: "Timor-Lorosae"), amptelik die Demokratiese Republiek Oos-Timor (Portugees: "República Democrática de Timor-Leste", Tetoem: "Repúblika Demokrátika Timór-Leste"), is 'n eilandnasie in Suidoos-Asië. Dié land is op die oostelike deel van die eiland Timor geleë en beslaan ook 'n klein eksklawe op die noordwestelike deel van die eiland. Oos-Timor grens in die weste, noorde en ooste aan Indonesië, en word in die suidooste deur die Timorsee van Australië geskei. Dit het 'n oppervlakte van 15 007 en 'n bevolking van 1 167 242 in 2015 gehad. Die hoofstad en grootste stad is Dili. Oos-Timor het twee amptelike tale: Portugees en Tetoem.

Oos-Timor is in die 16de eeu deur Portugal gekoloniseer en het tot die dekolonisasie bekend gestaan as Portugees-Timor. Op 28 November 1975 het Oos-Timor sy onafhanklikheid verklaar, maar is kort daarna deur Indonesië beset en verklaar tot dié land se 27ste provinsie. Op 20 Mei 2002 het Oos-Timor die eerste land geword, wat in die loop van die 21ste eeu onafhanklik geword het. Dit is net een van twee lande in Suidoos-Asië, wat deur die Christendom gekenmerk is, die ander is Filippyne. Daarbenewens is Oos-Timor die enigste onafhanklike land in Asië, waar Portugees 'n amptelike taal is, en saam met Macau een van twee Portugeestalige gebiede in Asië.


</doc>
<doc id="29057" url="https://af.wikipedia.org/wiki?curid=29057" title="AGV">
AGV

Die AGV ('n afkorting van die Franse Automotrice à grande vitesse) is 'n nuwe reeks Franse hoësnelheidstreine wat deur die maatskappy Alstom vervaardig en as opvolger van die TGV beskou word. Die trein is aanvanklik as 'n gemeenskaplike projek van Alstom en die Franse spoorwegmaatskappy SNCF ontwikkel, maar SNCF het sy deelname later beëindig. Die nuwe trein, wat in tegniese opsig die vierde generasie van TGV-hoësnelheidstreine verteenwoordig, is uiteindelik deur Alstom teen 'n koste van sowat € 100 miljoen ontwikkel, en die eerste treine is in 2010 in bedryf gestel.

Die tegniese hoofverskille teenoor die voorloper TGV is die hoër togsnelheid (360 km/h teenoor die TGV se 320 km/h), meer sitplekke (615) en nuwe enjins wat - net soos by die Duitse hoësnelheidstrein ICE - nou oor die hele lengte van die trein verdeel is. In vergelyking met die TGV sal die AGV se nuwe enjins ook energiebesparend wees. Die AGV se massa is ook in vergelyking met ander tipes hoësnelheidstreine verminder sodat die totale energiebesparing tot 30 persent beloop.

Die eerste AGV-prototipe, wat uit drie waens bestaan het, is op 5 Februarie 2008 naby La Rochelle amptelik bekend gestel. 

Die Italiaanse privaatmaatskappy "Nuovo Trasporto Viaggiatori (NTV)" was die eerste onderneming wat in Januarie 2008 25 treine met 11 seksies elk bestel het. Elkeen van die treine bied sitplek vir 500 passasiers. Die treine is vanaf die jaar 2012 vir spoorwegverbindings tussen Milaan, Turyn en Napels en tussen Rome en Venesië gebruik. Die treine, wat volgens die kontrak 30 jaar lank deur Alstom gediens sal word, is teen 'n totale koste van € 1,5 miljard aangeskaf.

Volgens persberigte oorweeg ook die Duitse spoorwegmaatskappy "Deutsche Bahn AG" om AGV-treine aan te skaf asook die Franse lugredery Air France.


</doc>
<doc id="29058" url="https://af.wikipedia.org/wiki?curid=29058" title="Anastasia Romanowna">
Anastasia Romanowna

Anastasia Romanowna Zacharina-Joerijewa (Russies: Анастасия Романовна Захарьина-Юрьева) († 7 Augustus 1560) was die eerste vrou van Iwan die Verskriklike van Rusland en die land se eerste tsarina. Sy was die dogter van die bojaar Roman Joerijewitsh Zacharin-Joerijef, van wie die Romanof-dinastie van Russiese monarge sy naam gekry het, en sy vrou Oeljana Iwanowna.

Sy is uit ’n groot groep meisies as bruid vir Iwan gekies. Al die adellike families van Rusland is genooi om hul hubare dogters na die Kremlin te bring sodat Iwan ’n vrou kon kies. Hy en Anastasia is op 3 Februarie 1547 getroud. Hulle het ses kinders gehad: Anna, Maria, Dmitri, Iwan, Jewdokia en Fjodor.

Daar word wyd geglo dat Anastasia ’n kalmerende uitwerking op Iwan gehad het. In die somer van 1560 word sy siek en sterf ná ’n lang lyding. Iwan gaan daarna geestelik agteruit; hy glo dat die bojare sy geliefde vrou vermoor het. Hy het geen bewyse nie, maar laat nogtans verskeie van hulle martel en teregstel. Hy het toe reeds ’n groot afkeer van die bojare gehad omdat hulle hom as kind so sleg behandel het.

Toe argeoloë en forensiese kenners Anastasia se bene in die laat 20ste eeu ondersoek, het hulle bewyse gekry dat Iwan se vrese dat sy vergiftig is, dalk nie ongegrond was nie.

Anastasia se broer, Nikita Romanowitsj, was die pa van Fjodor, die eerste mens wat die van Romanof (seun van Roman) aangeneem het. Fjodor Romanof was dus die neef van die laaste Rjoerik-tsaar, Fjodor I. Dit was een van die redes dat Fjodor Romanof se seun Michail ná Rusland se Tyd van Beroeringe verkies is tot eerste tsaar van die Huis van Romanof.


</doc>
<doc id="29060" url="https://af.wikipedia.org/wiki?curid=29060" title="Vals Dmitri I van Rusland">
Vals Dmitri I van Rusland

Vals Dmitri I (Russies: Лжедмитрий) was van 21 Julie 1605 tot met sy dood op 17 Mei 1606 tsaar van Rusland onder die naam Dmitri Ioannowitsj (Russies: Димитрий Иоаннович). Hy was een van drie swendelaars wat in die Tyd van Beroeringe voorgegee het hulle is Dmitri Iwanowitsj, jongste seun van Iwan die Verskriklike, wat in 1591 glo ’n sluipmoordaanval oorleef het. Daar word algemeen aanvaar dat die ware Dmitri in Oeglitsj vermoor is en dat die eerste Vals Dmitri eintlik Joeri (Grigori) Otrepjef was, hoewel dit glad nie seker is nie. 

Hierdie kamtige Dmitri maak omstreeks 1600 sy verskyning in die geskiedenis toe hy patriarg Job van Moskou beïndruk met sy geleerdheid. Boris Godoenof gee egter bevel dat hy gevang en ondervra word, waarna hy vlug. 

Daar was vae gerugte dat Dmitri die buite-egtelike seun was van ’n vorige Poolse koning, Stefan Batori, wat van 1575 tot 1586 regeer het. Dmitri self het beweer dat sy ma, die weduwee van Iwan die Verskriklike, die sluipmoordaanval deur Boris Godoenof verwag het en hom toe in die sorg van ’n dokter gelaat het. Dié sou hom in ’n klooster weggesteek het. Ná die dokter se dood het hy na Pole gevlug waar hy ’n kort rukkie lank ’n onderwyser was. ’n Paar mense wat tsaar Iwan geken het, het later beweer Dmitri lyk wel soos die jong tsarewitsj. Dmitri het aristokratiese vaardighede geopenbaar soos geletterdheid, en hy het Pools en Russies gepraat.

’n Paar Poolse adellikes besluit om Dmitri te steun teen Boris Godoenof, ongeag of hulle sy storie glo. In Maart 1604 besoek Dmitri die koninklike hof van koning Sigismund III Wasa van Pole. Die koning steun hom voorwaardelik, maar beloof nie enige direkte hulp om hom op die Russiese troon te kry nie. Om die steun van magtige Jesuïete te kry, neem Dmitri op 17 April 1604 in die openbaar die Rooms-Katolieke geloof aan. In dié tyd ontmoet hy Marina Mniszech. Sy is ’n Poolse Katolieke adellike, die dogter van Jerzy Mniszech. Hy vra haar om haar hand, en kry dit op voorwaarde dat hy Pskof, Nowgorod, Smolensk en Noworod-Siwerski aan die Mniszech-familie gee.

Dmitrii kry verskeie ondersteuners, vorm ’n klein leër en kry ook die steun van Gemenebes-magnate wat vir hom sowat 3 500 soldate uit hul private leërs gee. In Junie 1604 trek hy op na Rusland. Vyande van Goedoenof, onder andere die suidelike Kosakke, sluit op pad by Dmitri aan. Dmitri se magte is in twee skermutselings met Russiese soldate; hulle wen die eerste en neem Tsjernigof, Poetiwl, Sjefsk en Koersk oor, maar die tweede verloor hulle sleg. Dmitri word net gered toe die soldate hoor dat tsaar Boris dood is.

Godoenof se skielike dood op 13 April 1605 ruim die swendelaar se laaste versperring na die troon uit die weg. Russiese soldate begin na Dmitri se kant oorloop en op 1 Junie arresteer bojare in Moskou die pas gekroonde tsaar, Fjodor II, en sy ma en vermoor hulle later. Op 20 Junie maak die swendelaar sy triomfantelik intog in Moskou en op 21 Julie word hy gekroon deur ’n nuwe patriarg van sy keuse, die Griekse Ignatius.

Die nuwe tsaar besoek dadelik die graf van Iwan die Verskriklike en ook die klooster van sy weduwee, Maria Nagaja, wat hom as haar seun aanvaar. Die Godoenof-familie word tereggestel, behalwe prinses Ksenia Godoenowa, wat hy as sy konkubine aanhou. Ander families wat deur Godoenof verban is, word toegelaat om terug te keer. Hy stel patriarg Filaret (Fjodor Romanof) aan as biskop van Rostof. 

Dmitri beplan ’n reeks politieke en ekonomiese hervormings. Hy soek ook ’n alliansie met Pole-Litaue en die Pous. Hy beplan ’n oorlog teen die Ottomaanse Ryk en gee bevel vir die massavervaardiging van vuurwapens. In sy korrespondensie verwys hy na homself as Keiser van Rusland, ’n eeu voor Pieter die Grote die titel sou verander. Dit word egter nie destyds erken nie.

Op 8 Mei 1606 trou Dmitri in Moskou met Marina Mniszech. Gewoonlik as ’n tsaar met ’n vrou van ’n ander geloof getrou het, moes sy eers die Russies-Ortodokse geloof aanneem. Daar word geglo dat Dmitri sy Poolse ondersteuners beloof het dat hy Rusland tot Katolisisme sou bekeer en dat dit die rede was hoekom Marina nie die Ortodokse geloof aangeneem het nie. 

Dit maak die Russies-Ortodokse Kerk, die bojare en die bevolking kwaad. Die bojare, onder leiding van prins Wasili Sjoeiski, begin teen hom saamsweer. Op die oggend van 17 Mei 1606, sowat twee weke ná die troue, bestorm samesweerders die Kremlin. Dmitri probeer deur ’n venster vlug, maar breek sy been en word doodgeskiet. Hy het net tien maande regeer. Hy word opgevolg deur Wasili Sjoeiski.



</doc>
<doc id="29061" url="https://af.wikipedia.org/wiki?curid=29061" title="Vals Dmitri II van Rusland">
Vals Dmitri II van Rusland

Vals Dmitri II (Russies: Лжедимитрий II), ook genoem die "Rebel van Tusjino", was die tweede swendelaar wat in die Tyd van Beroeringe voorgegee het hy is Dmitri Iwanowitsj, jongste seun van Iwan die Verskriklike wat in 1591 glo ’n sluipmoordaanval oorleef het. Daar word algemeen aanvaar dat die ware Dmitri in Oeglitsj vermoor is. 

Die tweede Vals Dmitri het omstreeks 1607 in Starodoeb op die toneel verskyn. Hy was na bewering óf ’n priester se seun óf ’n bekeerde Jood en was goed opgevoed vir daardie tyd. Hy het Russies en Pools gepraat en was ’n soort kenner van liturgiese sake. Hy gee eers voor hy is die Moskouse bojaar Nagoi; maar erken onder marteling hy is tsarewitsj Dmitri. Hy word geglo en duisende Kosakke, Pole en inwoners van Moskou sluit by hom aan. 

In die loop van die jaar "herenig" Jerzy Mniszech, vader van Marina Mniszech, weduwee van die eerste Vals Dmitri, hom met Marina. Sy erken die tweede Dmitri wonder bo wonder as haar oorlede man, Vals Dmitri I. Sy trou in die geheim met dié swendelaar, wat glad nie soos haar eerste man lyk nie. Daardeur verwerf hy die steun van die eerste Vals Dmitri se ondersteuners, wat vir hom geld en 7 500 soldate gee. 

Gou neem hy Karatsjef, Brijansk en ander dorpe in en versterk Poolse soldate sy leër. In die lente van 1608 trek hy teen Moskou op. Met beloftes dat beslag gelê sal word op die landgoede van die bojare, werf hy die steun van talle gewone mense. Die dorpie Tusjino naby Moskou word in ’n leërkamp vir Dmitri omskep. Daar is aanvanklik 7 000 Poolse soldate, 10 000 Kosakke en 10 000 ander soldate, en dit groei gou aan tot meer as 100 000 man. Hy stel Fjodor Romanof aan as patriarg en wen die onderdanigheid van die stede Jaroslawl, Kostroma, Wologda, Kasjin en verskeie ander. 

Die aankoms van koning Sigismund III Wasa by Smolensk veroorsaak dat talle Poolse ondersteuners hom verlaat en oorloop na die leërs van die Poolse koning. Intussen trek ’n sterk Russies-Sweedse leër onder Michail Skopin-Sjoeiski en Jacob de la Gardie na Tusjino op. Dit dwing hom om na Kostroma te vlug, vermom as ’n boer, en daar sluit Marina by hom aan. Hy loods nog ’n onsuksesvolle aanval op Moskou en herwin ’n houvas oor Suidoos-Rusland met die steun van die Don-kosakke. Hy word egter op 11 Desember 1610 vermoor terwyl hy halfdronk is.


</doc>
<doc id="29062" url="https://af.wikipedia.org/wiki?curid=29062" title="Pieter II van Rusland">
Pieter II van Rusland

Pieter II Aleksejewitsj (Russies: Пётр II Алексеевич) (23 Oktober 1715 – 30 Januarie 1730) was van 1727 tot met sy dood keiser van Rusland. Hy was die enigste seun van Aleksei Petrowitsj, seun van Pieter die Grote, en prinses Charlotte Christine van Brunswick-Wolfenbüttel. Hy was ook die enigste kleinseun van Pieter I deur die manlike lyn.

Pieter word op 23 Oktober 1715 in Sint Petersburg gebore. Van kleins af word die weeskind in streng afsondering gehou en gedurende die bewind van Katharina I grootliks geïgnoreer, maar net voor haar dood word dit vir die mense met die mag duidelik dat die kleinseun van Pieter die Grote nie langer sy erfreg ontken kan word nie. Die grootste deel van die volk en die adel is aan sy kant. Op 18 Mei 1727 word Pieter II verklaar tot keiser nadat hy in Katharina I se testament as haar opvolger aangewys is.

Aleksander Mensjikof neem Pieter II onder sy vlerk en beplan om hom met sy dogter Maria te laat trou. Die skema val plat met Mensjikof se val in September 1727, maar Pieter beland toe in die hande van die ewe beginsellose prins Wasili Dolgoroekof, wat hom van Sint Petersburg na Moskou neem. Hier word Pieter se kroning op 25 Februarie 1728 gevier. Hy raak verloof aan sy mentor se niggie prinses Katharina Dolgoroekowa en die troue word gereël vir 30 Januarie 1730. Op dié spesifieke dag sterf die jong keiser egter aan pokke. Terwyl hy op sterwe lê, word sy aanstaande vrou by hom in die bed gedwing in ’n desperate poging om haar swanger te maak. 

Pieter II is die enigste keiser ná Pieter die Grote wat in die Kremlin begrawe is.

Met Pieter se dood kom die direkte manlike lyn van die Huis van Romanof tot ’n einde. Hy word opgevolg deur Anna Ioannowna, dogter van Pieter die Grote se halfbroer en mede-tsaar, Iwan V.


</doc>
<doc id="29066" url="https://af.wikipedia.org/wiki?curid=29066" title="Duin">
Duin

In aardrykskunde is 'n duin 'n sandheuwel wat deur eoliese prosesse gebou word of die vloei van water. Duine bestaan in verskeie vorms en groottes, afhangende van hulle wisselwerking met die wind. Meeste duine is langer aan die kant wat die wind trotseer en waar sand teen die duin op beweeg word. 'n Duineveld is 'n area wat deur baie duine bedek word.

Sommige kusgebiede het een of meer rye duine wat parallel met die kuslyn loop. In meeste sulke gevalle is die duine baie belangrik, siende dat hulle die land beskerm teen die moontlike teisteringe deur stormwinde wat van die see afkomstig is.

Duine word nie net langs die kuslyn gevind nie, maar ook op land, by droë en woestynagtige gebiede. Hulle word ook onder water gevorm deur die vloei van water, op die bodems van riviere, mondings en die seebodem. 

Die moderne woord "dune" het in 1790 is Engels uit Frans gekom, wat op sy beurt afkomstig was van die Middel-Hollandse "dūne".

Die sandmassas duine kan beide kante toe beweeg, afhangende van of die wind van onder of bo in kontak kom met die duin. As wind van bo af slaan, beweeg die sanddeeltjies eenkant. As sand van onder raak, beweeg sanddeeltjies windwaarts. Die spoelstroom van sand is groter as die windwaartse vloed. Verder, as die wind sanddeeltjies dra wanneer dit die duin slaan, sal die duin se sand meer sout dra as wanneer die wind die duin getref het sonder om sanddeeltjies te dra.




</doc>
<doc id="29235" url="https://af.wikipedia.org/wiki?curid=29235" title="Lys van lande volgens BBP (nominaal) per capita">
Lys van lande volgens BBP (nominaal) per capita

Hierdie artikel verskaf drie lyste van lande van die wêreld gerangskik volgens hulle nominale per capita Bruto Binnelandse Produk, die waarde van alle finale goedere en dienste wat in 'n land in 'n gegewe jaar geproduseer word gedeel deur die gemiddelde bevolking vir dieselfde jaar.

Die syfers wat hier verskaf word neem nie verskille in lewenskoste in verskillende lande in ag nie en die syfers kan heelwat van jaar tot jaar wissel. Sulke wisselinge kan 'n land se rang beduidend van een jaar na die ander beïnvloed; selfs al maak dit nie 'n groot verskil aan die lewenstandaard van die land se inwoners nie. Vergelykings van nasionale welvaart word ook baie keer gemaak op grond van koopkragpariteit wat die verskille in lewenskoste in verskillende lande in ag neem ("Sien" Lys van lande volgens BBP (koopkragpariteit) per capita).


Data in verskillende kolomme is nie vergelykbaar nie aangesien dit na verskillende jare kan verwys. Alle data is in Amerikaanse dollar. Nie-soewereine gebiede, voormalige lande en ander spesiale groeperings word in skuinsgedrukte letter weergegee.

"Let wel: Om die tabel in dalende volgorde te rangskik, klik op die klein vierkant langs die kolom waarin jy belangstel."


</doc>
<doc id="29239" url="https://af.wikipedia.org/wiki?curid=29239" title="Boris Godoenof">
Boris Godoenof

Boris Fjodorowitsj Godoenof (Russies: Борис Фёдорович Годунов) (1550 / 1551 – 23 April 1605) was van 1584 tot 1598 die de facto-regent van Rusland en daarna, van 1598 tot 1605, die eerste tsaar wat nie van die Huis van Rjoerik was nie. Ná sy dood het Rusland die Tyd van Beroeringe betree.

Boris Godoenof was die beroemdste lid van ’n antieke Russiese familie wat afgestam het van die Tartaarse prins Tsjet, wat in die vroeë 14de eeu van die Goue Horde na Kostroma geïmmigreer en daar die Ipatijef-klooster gestig het.

Godoenof se loopbaan begin aan die hof van Iwan die Verskriklike. In 1570 neem hy deel aan die Serpeisk-veldtog en die volgende jaar word hy lid van die gevreesde Opritsjnina.

In 1570/1571 versterk Godoenof sy posisie aan die hof deur te trou met Maria Grigorijewna Skoeratowa-Belskaja, dogter van Maljoeta Skoeratof, Iwan se groot gunsteling. In 1580 kies Iwan vir Irina (Aleksandra) Fjodorowna Godoenowa (1557–23 November 1603), Godoenof se suster, as vrou vir sy seun en erfgenaam, die 14-jarige Fjodor (1557–1598). Op dié geleentheid word Godoenof bevorder tot die rang van bojaar. Op sy sterfbed wys Iwan ’n raad aan as raadgewers vir sy seun en opvolger, Fjodor, wat geestelik en liggaamlik swak is. Die raad bestaan uit onder andere Godoenof, Fjodor Nikititsj Romanof en Wasili Sjoeiski.
Toe Iwan die Verskriklike in 1584 sterf, word sy seun Fjodor tsaar en verskeie adellikes ding mee om die werklike mag. Godoenof tree as oorwinnaar uit die stryd en word die de facto-heerser van Rusland.

Godoenof se bewind is suksesvol. Rus en vrede keer terug en die ekonomie blom. Verskeie bouprojekte word aangepak: die stadsmure van Moskou en Smolensk, die uitbreiding van die hawe van Archangelsk en ’n groot aantal kerke. Hy spoor Engelse handelaars aan om met Rusland sake te doen deur hulle van belasting vry te stel. Hy brei ook die Russiese mag uit in die suide (Oekraïne) en ooste (Siberië), en herower gebiede wat intussen aan Swede afgestaan is.

In 1598 sterf Fjodor I kinderloos en Godoenof word op 1 September tot tsaar gekroon. Tydens sy bewind ontvang die Russies-Ortodokse Kerk sy patriargaat, wat dit op dieselfde voet plaas as die ander antieke Oosterse kerke en dit bevry van die invloed van die Patriarg van Konstantinopel. 

Boris se belangrikste binnelandse hervorming is dat boere in 1587 verbied word om van een landeienaar na ’n ander te trek. So word hulle aan die grond gebind. Dit lei uiteindelik tot lyfeienskap in sy ergste vorm.

Godoenof kry nou met groot probleme te doen. Opeenvolgende misoeste in 1601-1603 lei tot ’n groot hongersnood. Godoenof laat wel graan uitdeel, maar die meeste daarvan word teruggehou deur handelaars en grootgrondbesitters. Verder ontstaan gerugte dat Godoenof lede van die ou tsaarfamilie laat vermoor het.

’n Volksopstand deur boere, gevangenes en slawe wat gevlug het, word in 1603 deur die leër onderdruk, maar die volgende jaar trek ’n man na Moskou op en beweer hy is Dmitri, die seun van Iwan die Verskriklike wat ’n sluipmoordaanval op sy lewe oorleef het. Hierdie "Vals Dmitri" is ’n charismatiese leier en Godoenof het nie die mag om hom teen te staan nie.

Op 13 April 1605 sterf Godoenof skielik, aan ’n hartaanval of moontlik vergiftiging. Kort daarna verower die "Vals Dmitri" die troon. 

Godoenof was ongetwyfeld een van die grootste Russiese tsare. Sy goeie eienskappe is egter oorskadu deur ’n ongeneeslike agterdog wat hom verhoed het om enigiemand rondom hom beleefd te behandel. Sy vrees vir moontlike swendelaars het hom gedryf om selfs die grootste bojare te verbied om te trou. Hy het ook informante gehad en verdagtes vervolg na ongestaafde bewerings.

Aleksander Poesjkin het ’n fiktiewe weergawe van Godoenof se lewe geskep in sy beroemde toneelstuk "Boris Godoenof", wat geïnspireer is deur Shakespeare se "Macbeth". Modest Moessorgski het weer sy opera met dieselfde naam op Poesjkin se toneelstuk baseer. Sergei Prokofijef het later musiek vir die toneelstuk geskryf.



</doc>
<doc id="29240" url="https://af.wikipedia.org/wiki?curid=29240" title="Lys van lande volgens BBP (koopkragpariteit) per capita">
Lys van lande volgens BBP (koopkragpariteit) per capita


</doc>
<doc id="29245" url="https://af.wikipedia.org/wiki?curid=29245" title="Fjodor I van Rusland">
Fjodor I van Rusland

Fjodor I Iwanowitsj (Russies: Фёдор I Иоаннович) (31 Mei 1557 – 17 Januarie 1598) was van 1584 tot 1598 tsaar, die laaste heerser van Rusland se Rjoerik-dinastie. Dié seun van Iwan die Verskriklike is ook "Fjodor die Klokluier" genoem vanweë sy gewoonte om deur die land te reis en kerke se klokke te lui. 

Fjodor, wat na bewering verstandelik gestrem was, het feitlik glad nie in die politiek belang gestel nie. Hy was vroom en het die meeste van sy tyd in gebed deurgebring. Hy het ’n land beërwe wat verwoes was deur die buitensporighede van sy pa, Iwan die Verskriklike, en het die regering van die land oorgelaat aan sy swaer, Boris Godoenof.

Hy trou in 1580 met Irina (Aleksandra) Fjodorowna Godoenowa, Boris se suster. Ná twaalf jaar van getroude lewe skenk Irina in 1592 die lewe aan ’n dogter, Fjodosia. Toe sy in 1594 op tweejarige ouderdom sterf, stort die tsaar geestelik ineen. Omdat hy geen ander kinders het nie, kom die eeue oue Rjoerik-dinastie met sy dood tot ’n einde en betree Rusland die Tyd van Beroeringe. Fjodor het in Moskou gesterf en is in die Kremlin begrawe. 


</doc>
<doc id="29246" url="https://af.wikipedia.org/wiki?curid=29246" title="Lys van lande volgens oppervlak">
Lys van lande volgens oppervlak

Hierdie artikel bestaan uit 'n lys van lande gerangskik volgens oppervlak. Die lys gee die rang van soewereine state sowel as selfregerende afhanklike gebiede. Totale oppervlak word gegee wat land en binnelandse watermassas (mere, damme, en riviere) insluit. Mariene interne watergebied, gebiedswaters en Eksklusiewe Ekonomiese Sones word nie ingesluit nie. Lande se aansprake op dele van Antarktika word ook nie ingesluit nie.



</doc>
<doc id="29247" url="https://af.wikipedia.org/wiki?curid=29247" title="Fjodor II van Rusland">
Fjodor II van Rusland

Fjodor II Borisowitsj Godoenof (Russies: Фёдор Борисович Годунов) (1589 – 20 Julie 1605) was ’n tsaar van Rusland in 1605 tydens die Tyd van Beroeringe. Hy is in Moskou gebore as die seun en opvolger van Boris Godoenof. Sy ma was ’n dogter van Maljoeta Skoeratof, die berugte gunsteling van Iwan die Verskriklike.

Hy is fors gebou en sy pa dra hom op die hande. Hy kry die bes moontlike onderrig van sy tyd en word van kleins af blootgestel aan al die besonderhede van die regering. Hy sit dikwels in die Doema en ontvang buitelandse gesante. Hy is blykbaar baie intelligent en is verantwoordelik vir die eerste kaart van Rusland wat deur ’n Rus opgetrek word.

Met Boris se skielike dood word die 16-jarige op 13 April 1605) tot tsaar verklaar. Hoewel sy pa gesorg het dat hy deur magtige vriende omring word, lewe hy van die eerste oomblik van sy bewind in ’n atmosfeer van verraad. Op 1 Julie 1605 arriveer die gesante van Vals Dmitri I in Moskou om te eis dat hy van die troon gesit word. ’n Groep bojare wat nie trou aan die nuwe tsaar wil sweer nie, neem beheer van die Kremlin oor en arresteer hom.

Op 20 Julie word Fjodor en sy ma verwurg. Amptelik word aangekondig dat hy vergiftig is, maar volgens die Sweedse historikus Peter Petreius het die liggame, wat in die openbaar vertoon is, tekens van ’n gewelddadige worsteling getoon. Fjodor was net 16, maar so sterk dat vier mans blykbaar nodig was om hom te oorrompel.


</doc>
<doc id="29248" url="https://af.wikipedia.org/wiki?curid=29248" title="Montehermoso">
Montehermoso

Montehermoso is 'n munisipaliteit in die provinsie Cáceres in die Spaanse outonome gebied Extremadura.


</doc>
<doc id="29251" url="https://af.wikipedia.org/wiki?curid=29251" title="Russiese mat (taal)">
Russiese mat (taal)

Mat (Russies: мат, матерщина, матерный язык) is ’n Russiese straattaal wat gebaseer is op spesifieke vulgêre vloekwoorde.

Mat is nie sleng in die gewone sin van die woord nie, maar ’n hele sleng-taal wat net uit vloekwoorde bestaan. Dis moontlik om ’n hele gesprek te voer met vulgêre woorde, iets wat net in Russies moontlik is. Die "taal" het waarskynlik in die Russiese kriminele onderwêreld ontstaan. 

Hoewel wyd geglo word dat die naam afgelei is van die Russiese woord vir "ma" (мать), kom dit eintlik van ’n ou Russiese woord vir "hard skree" wat tans net in spesifieke uitdrukkings gebruik word, soos "благим матом". 

Dit word feitlik deur almal verstaan en word algemeen gebruik, maar dit gee baie mense aanstoot. Die eerste mat-woorde het al in die Middeleeue ontstaan en word gebruik om verskeie redes, soos disrespek, sinisme of selfgelding. Dit is in die 18de eeu vir die eerste keer in die Russiese letterkunde gebruik deur die digter Iwan Barkof. Nie-moedertaalsprekers van Russies word gewoonlik aangeraai om die woorde baie versigtig te gebruik as hulle nie gewoonlik in hul eie taal vloek nie. 

Die sleutel-elemente van mat is:

Hierdie vier woorde kan in verskeie kontekste gebruik word en ’n groot aantal woorde kan van hulle afgelei word deur middel van voor- en agtervoegsels. Die eerste uitgawe van die "Groot Mat-woordeboek" (Большой словарь мата) bevat net woorde wat van die woord "choei" afgelei is – altesaam 500 van hulle.


Let wel: eufemismes is deurgaan gebruik.





Verskeie uitdrukkings kan gebruik word om verbasing of verrassing uit te druk: "job twojoe mat" (ёб твою мать), "ni choeja sebje" (ни хуя себе), "ebat menja w rot!" (ебать меня в рот!), "ebat-kopat" (ебать-копать), "ebat-kolotit" (ебать-колотить), "etit-kolotit" (етить-колотить) en vele ander.

Filipp Kirkorof se nuuskonferensie

Michail Lermontof ("Петергофский праздник"; "Peterhof-vakansie"), 1834 

Die meeste vra-woorde het standaard-antwoorde wat rym. Hulle is eintlik betekenisloos en bloot onbeskof. Die volgende gesprekke is ’n voorbeeld:




</doc>
<doc id="29252" url="https://af.wikipedia.org/wiki?curid=29252" title="Direktoraat van Spesiale Operasies">
Direktoraat van Spesiale Operasies

Die Direktoraat van Spesiale Operasies, ook genoem die DSO of Skerpioene was 'n multidisiplinêre agentskap wat georganiseerde misdaad en korrupsie vervolg het. Die Skerpioene is op 12 Januarie 2001 deur die ANC-regering van Suid-Afrika ingestel. Op 23 Oktober 2008 het die Nasionale Vergadering die ontbinding van die Skerpioene goedgekeur.

Die breë statutêre mandate van die 'DSO' was toegespits op vier kriminele fokusareas:

In begin Februarie 2008, na slegs sowat 7 jaar se werking van die spesiale eenheid probeer die ANC-regering om die eenheid te ontbind.

Op 23 Oktober 2008 het die Nasionale Vergadering die ontbinding van die Skerpioene met 252 stemme teenoor 63 goedgekeur. Lede van die eenheid is in die Suid-Afrikaanse Polisiediens hergroepeer en herontplooi.



</doc>
<doc id="29254" url="https://af.wikipedia.org/wiki?curid=29254" title="Pilar Lorengar">
Pilar Lorengar

Pilar Lorenza Garcia, beter bekend as Pilar Lorengar, was 'n bekende Spaanse sopraan-operasanger.

Lorengar is op 16 Januarie 1928 in Saragossa, Spanje gebore. Sy het agt jaar by Angeles Otein gestudeer en het daarna verder in Berlyn by Carl Ebert en Hertha Klust gestudeer. In 1949 het sy haar debuut as koorsanger by die "Teatro de la Zarzuela" in Madrid gemaak, waar sy ook 'n paar jaar lank gewerk het. In 1952 het sy vir die eerste keer as solis in Barcelona opgetree en in die 9de Simfonie van Ludwig van Beethoven en Brahms se Requiem gesing.

Sy is op 2 Junie 1996 in Berlyn, Duitsland oorlede.




</doc>
<doc id="29256" url="https://af.wikipedia.org/wiki?curid=29256" title="Stemomvang">
Stemomvang

Stemomvang verwys na die reeks tone wat 'n menslike stem kan voortbring.



</doc>
<doc id="29260" url="https://af.wikipedia.org/wiki?curid=29260" title="Verspreide kragopwekking">
Verspreide kragopwekking

Verspreide kragopwekking verwys na die opwekking van elektrisiteit vanuit baie kleiner verspreide energiebronne. Nywerheidslande wek tans die meeste van hulle krag op vanaf groot gesentraliseerde aanlegte soos steenkool-kragsentrales, kernkragsentrales, hidro-kragsentrale of gesamentlike opwekkingsentrales.

Hierdie aanlegte geniet uitstekende skaalvoordele maar versprei elektrisiteit oor baie groot afstande. Steenkoolsentrales is dikwels ver buite stede geleë om besoedeling daar te verminder. Kernreaktore word ook nie veilig genoeg geag om naby stede te bou nie. Damme word ook nie as veilig genoeg beskou om naby stede te bou nie en word ook dikwels ver van stede af gebou. Die steenkool- en kernaanlegte word daarom ook dikwels te ver vanaf bewoonde gebiede gebou dat hulle reswarmte vir die verhitting van geboue benut kan word. 

Lae besoedeling is 'n kritiese voordeel van gesamentlike opwekkingsaanlegte wat aardgas as energiebron benut. Die lae besoedeling maak dit moontlik om die aanlegte naby genoeg aan stede te bou sodat reswarmte benut kan word vir doeltreffende warmteverspreiding en verkoeling.

Verspreide kragopwekking is 'n alternatiewe benadering. Dit verminder die hoeveelheid energie wat verlore gaan as gevolg van verspreiding omdat die elektrisiteit baie na aan die verbruikspunt opgewek word, dikwels selfs in dieselfde gebou. Dit verminder ook die omvang en aantal kraglyne wat gelê moet word. 

Tipiese verspreide kragbronne in sulke skemas verg min onderhoud, het lae besoedelingsvlakke tot gevolg en is baie doeltreffend. Tegnologiese vooruitgang ten opsigte van outomatisering en skoner brandstowwe soos sonlig, wind en aardgas maak dit moontlik om bostaande doelwitte selfs op 'n winsgewende en kleiner skaal te verkry.

Verspreide energiebronstelsels is kleiner skaal kragopwekkingstegnologieë (dikwels in die bestek van 3 kW tot 10 000 kW) wat ingespan word as 'n alternatiewe of bykomstige bron tot tradisionele elektriese kragnetwerke.

Die probleem met verspreide kragopwekkers is gewoonlik hulle hoë kostes.

Die een uitsondering is waarskynlik klein hidrokragopwekkers. 'n Goed ontwerpte aanleg kan byna geen onderhoudskoste per kWh verg en kan baie jare lank bruikbare krag lewer.

Een gewilde bron is sonpanele op die dakke van geboue. Die koste/W kan is vergelykbaar met die van steenkoolkragsentrales. terwyl dié van Kernkragsentrales hoër is. Daar is egter ook probleme met die wegdoen van gebruikte sonpanele aangesien hulle swaarmetale (CdTe en CIGS) bevat en moet eerder herwin word. Die pluspunt is dat daar geen brandstofkostes daaraan verbonde is nie met gevolglik geen besoedeling, mynbou- of bedryfsveiligheidsprobleme nie.

'n Ander gewilde bron is klein windturbines. Hierdie masjiene vereis min onderhoud en veroorsaak min besoedeling. Boukostes per watt is hoër as groot kragsentrales behalwe in baie winderige gebiede. Windkragopwekkers dra gewoonlik hoë versekeringskostes vanweë die risiko van windskade, maar bedryfsveiligheid is baie goed. Wind is ook 'n goeie aanvulling tot sonkrag; op dae waarop die son gewoonlik nie skyn nie neig dit om meer winderig te wees en omgekeerd.

Verspreide gesamentlike opwekkingsbronne gebruik aardgasaangedrewe mikroturbines of suierenjins om generators te draai. Die warm uitlaatgas word dan gebruik vir ruimte- of waterverhitting, of soms om absorpsie-verkoelers aan te dryf vir lugverkoelingsdoeleindes. Dié skoon brandstof het ook lae besoedelingsvlakke tot gevolg.

Gesamentlike opwekking is ook duurder per watt as sentrale kragopwekking. Die grootste voordeel van hierdie stelsels is die groter benutting van die hittewaarde van die brandstof.


</doc>
<doc id="29269" url="https://af.wikipedia.org/wiki?curid=29269" title="Bruto binnelandse produk">
Bruto binnelandse produk

'n Gebied se Bruto binnelandse produk of BBP, is een van die meganismes waarmee die grootte van die ekonomie daarvan gemeet kan word. Die BBP van 'n land word gedefinieer as die algehele markwaarde van al die finale goedere en dienste wat binne 'n land geproduseer word in 'n gegewe tydperk, gewoonlik 'n kalenderjaar. Dit word ook beskou as die som van waarde toegevoeg in elke produksiestadium van al die finale produkte en dienste wat oor 'n gegewe tydperk binne 'n land geproduseer word.

Die mees algemene benadering tot die meting en verduideliking van BBP is die uitgawe metode:

"Bruto" beteken waardevermindering van kapitaalvoorraad word nie afgetrek nie. As bruto belegging deur netto belegging vervang word (wat bruto belegging minus waardevermindering is) in die bostaande vergelyking word die formule vir Netto binnelandse produk verkry. Verbruik en belegging in hierdie vergelyking is uitgawes op finale goedere en dienste. Die uitvoere minus invoere deel van die vergelyking (baie keer "netto uitvoere" genoem) pas dit dan aan deur die deel van besteding wat nie binnelands geproduseer word nie (die invoere) af te trek, en dan die binnelandse gedeelte (die uitvoere) terug te voeg.

Ekonome verkies om die verbruik gedeelte in twee dele te deel; private verbruik, en openbare sektor (of regerings-) besteding. Twee voordele van die benadering in teoretiese makro-ekonomie is:


</doc>
<doc id="29272" url="https://af.wikipedia.org/wiki?curid=29272" title="Lys van landskakelkodes">
Lys van landskakelkodes

Hierdie artikel is 'n lys van landskakelkodes soos gedefinieer deur ITU-T aanbeveling E.164. 

Gebiede in die Noord-Amerikaanse Nommerplangebied (NANPA) word skakelkodes toegeken asof hulle almal gebiede binne een land is. Die onderstaande kodes in die formaat +1-XXX verteenwoordig die skakelkode XXX binne die +1 NANPA Sone — nie 'n aparte landkode nie. Byvoorbeeld, die skakelkode vir Guam is +1 (die NANPA landkode) gevolg deur die gebiedskode 671 — nié +671 of +1671 nie.




































































































Oorspronklik is groter lande, soos Frankryk, tweesyferkodes toegeken (om te kompenseer vir hulle gewoonlik langer binnelandse nommers) en kleiner lande soos Ysland, is driesyferkodes toegeken; sedert die 1980's kry alle nuwe toekennings egter driesyferkodes ongeag lande se groottes.

















































































































































































































CCITT, die voorganger van die ITU Telekommunikasie Standardisasiesektor (ITU-T), het die eerste formele lys landskodes ontwikkel. Hierdie lys is ingesluit in die "1964 CCITT Blue Book", as een van die internasionale telekommunikasie aanbevelings, wat later ITU-T aanbeveling E.164 sou word.

'n Vroeëre stelsel kodes vir Europese gebruik is in die "1960 CCITT Red Book" genoem. Sommige van die landkodes is behou in die CCITT landkodetoekenning en bly steeds in plek (bv. Frankryk +33, Verenigde Koninkryk +44).



</doc>
<doc id="29274" url="https://af.wikipedia.org/wiki?curid=29274" title="Russies-Ortodokse Kerk">
Russies-Ortodokse Kerk

Die Russies-Ortodokse Kerk (Russies: Ру́сская Правосла́вная Це́рковь, "Roesskaja Prawoslawnaja Tserkof") is ’n outokefale Oosters-Ortodokse Kerk wat sedert 15 Oktober 2018 nie meer in volle gemeenskap met die Ekumeniese Patriargaat van Konstantinopel is nie. Die primaat van die kerk het die titel Patriarg van Moskou en die Hele Rusland.

Die Kerk het kerklike jurisdiksie oor verskeie Ortodokse kerke buite Rusland, soos die Outonome Oekraïens-Ortodokse Kerk, maar ondervind spanning met dié kerk weens skismatiese groepe wat deur die huidige regering gesteun word. Die debat oor die erkenning van ander Ortodokse kerke as outokefaal het ook spanning tussen die Russies-Ortodokse Kerk en die Ekumeniese Patriargaat van Konstantinopel veroorsaak.

Die Russiese Kerk ontstaan in 988, toe grootprins Wladimir die Grote van Kiëf-Roes die Christelike geloof aanneem as die land se amptelike godsdiens.

Die Kiëfse Kerk val aanvanklik onder die Ekumeniese Patriargaat van Konstantinopel en die Bisantynse patriarg stel die aartsbiskop aan wat hoof van die Russiese Kerk is. In 1054 is die Russiese Kerk deel van die Oosters-Ortodokse Kerk wat ontstaan ná die skeuring in die kerk van die Romeinse Ryk bekend as die Oos-Wes-skisma. In 1448 maak die Russiese biskoppe hulle los van die Patriargaat van Konstantinopel. Sedertdien is dit ’n outokefale, administratief selfregerende kerk. Vyf jaar later val Konstantinopel in die hande van die Ottomaanse Ryk en in Rusland ontstaan die teorie dat Moskou die "Derde Rome" is en die Christelike (Ortodokse) keiserryk moet voortsit. In 1589 neem die aartsbiskop van Moskou met die toestemming van die patriarg van Konstantinopel die titel patriarg aan.

In die middel van die 17de eeu voer die destydse patriarg van Moskou, Nikon, hervormings deur in die Russies-Ortodokse rite. Baie gelowiges betwis die wetlikheid van hierdie kerkhervormings en onder leiding van aartspriester Awwakoem staan hulle dit sterk teen. Die stryd word besleg in die guns van die hervormingsgesindes en dit lei in 1666–1667 tot ’n skeuring (Russies: раскол; "raskol") in die Kerk. ’n Banvloek word oor die ou rite uitgespreek en die aanhangers daarvan word as skismatici (раскольники; "raskolniki") bestempel en vir ’n baie lang tyd vervolg. Hulle noem hulself Ougelowiges (Староверы). Die banvloek is eers in 1971 deur die Patriargaat van Moskou opgehef.

Die Ougelowiges verskil steeds van die Russies-Ortodokse Kerk. Een van die belangrikste verskille is die manier waarop die kruisteken gemaak word. Die Ougelowiges doen dit met twee vingers as teken van die dualiteit van Christus die Seun van God en Christus die Mens. Die amptelike Kerk maak die teken met drie vingers as simbool van die Heilige Drie-eenheid (Vader, Seun en Heilige Gees).

Ná die Russiese Rewolusie van 1917, tydens die kommunistiese era, is die Kerk vervolg. Biskoppe, priesters en ander gelowiges is gearresteer en tereggestel. Kloosters is gesluit en talle kerke is verniel of as pakhuise, bioskope en gemeenskapsale ingerig.

Nadat Nazi-Duitsland die Sowjetunie in 1941 ingeval het, laat Josef Stalin die Russies-Ortodokse Kerk herleef om patriotiese ondersteuning van die Russiese deelname aan die oorlog aan te moedig.

Op 4 September 1943 kry die aartsbiskoppe Sergius (Stragorodski), Aleksi (Simanski) en Nikolai (Jaroesjewitsj) toestemming om op 8 September ’n raad byeen te roep wat Sergius verkies tot patriarg van Moskou en die hele Rusland. Dit word deur sommige kerklikes beskou as ’n oortreding van die XXXIV Apostoliese Kanon aangesien geen kerkhiërarg deur ’n niekerklike owerheid ingeseën kan word nie.

’n Nuwe patriarg word gekies, teologiese skole geopen en duisende kerke weer in gebruik geneem. Die Moskouse Teologiese Akademie-kweekskool, wat in 1918 gesluit is, word ook heropen.

Tussen 1945 en 1959 word die amptelike organisasie van die Kerk baie uitgebrei. Teen 1957 is sowat 22 000 Russies-Ortodokse kerke weer aktief.

In 1959 begin Nikita Chroesjtsjof egter sy eie veldtog teen die Kerk en sowat 12 000 kerke word gedwing om hul deure te sluit. Teen 1985 is daar minder as 7 000 kerke oop. Lede van die kerkhiërargie word uitgedwing en in die tronk gestop en hul plekke word ingeneem deur "gehoorsame" kerklikes, van wie talle na bewering bande met die KGB het.

Sedert die val van die Sowjetunie gaan die Russies-Ortodokse Kerk deur ’n soort renaissance.

Die liturgie en rite van die Russies-Ortodokse Kerk kom grootliks ooreen met dié van ander Oosters-Ortodokse Kerke, wat ook uit die Kerk van Bisantium ontwikkel het. Tipies is dat die kruisteken gemaak word vanaf die voorkop, via die regterskouer na die linkerskouer met drie vingers nes in die Grieks-Ortodokse Kerk. In die kerkdienste word die hoogtepunte soos die geboorte, dood en opstanding van Christus herdenk. Geen musiekinstrumente word gebruik nie. Daar is egter baie koorsang. Die lidmate staan soms ure aaneen om saam te aanbid.

Die kerk is sterk verteenwoordig in die lande van die voormalige Sowjetunie. Die Belarussies-Ortodokse Kerk en die Oekraïens-Ortodokse Kerk val onder die Russiese Kerk. ’n Deel van die Oekraïens-Ortodokse Kerk het egter afgestig en het hul eie patriargaat van Kiëf. Die Russies-Ortodokse Kerk word ook verteenwoordig in Europa, Amerika en Oseanië.

Die Russies-Ortodokse Kerk kry dikwels kritiek oor sy invloed op die Russiese politiek en openbare lewe. So word soms anti-semitiese berigte gepubliseer in nuusbronne van plaaslike bisdomme, word baie ander geloofsoortuigings soos die Jehovasgetuies, Mormone, Rooms-Katolieke Kerk, Hare Krishnas en Protestantse kerke "sektes" genoem en word in plaaslike kerke oproepe gedoen dat hul dienste versteur word en hulle selfs geweld gebruik teen hierdie "ongelowiges".

In Rusland is daar amptelik vryheid van godsdiens, maar invloedwerwers van die Russies-Ortodokse Kerk probeer die vryheid weer inperk, onder meer deur die verpligte registrasie van kerke. Dit lyk egter nie of die Kerk sy monopolie kan handhaaf nie. Benewens ander gelowe is baie Russe ook ateïsties, of hulle staan minstens onverskillig teenoor godsdiens.



</doc>
<doc id="29275" url="https://af.wikipedia.org/wiki?curid=29275" title="Lys van lande volgens geletterdheidskoers">
Lys van lande volgens geletterdheidskoers

Hierdie artikel bestaan uit 'n lys van lande gerangskik volgens geletterdheidskoers soos gerapporteer deur die VN Menslike Onwtikkelingsverslag 2007/2008.



</doc>
<doc id="29280" url="https://af.wikipedia.org/wiki?curid=29280" title="Pous Konon">
Pous Konon

Konon was die 83ste pous van die Rooms-Katolieke Kerk.

Pous Konon is gebore as die seun van 'n offisier in die Trasiese regiment. Hy is opgevoed in Sisilië en tot priester gewy in Rome. Op 21 Oktober 686 volg hy Pous Johannes V op as kompromis-kandidaat en regeer tot sy dood op 21 September 687. Hy word opgevolg deur Pous Sergius I.

Voor sy verkiesing was daar tweespalt in Rome tussen die klerus en die militêre owerhede. Die militêre owerhede het ouderling Theodorus II tot pous verkies. Weens sy ouderdom, sy eerbiedwaardige voorkoms en sy eenvoudige karakter, is hy as kompromis-kandidaat deur beide faksies aanvaar en tot pous verkies. Hy is op 21 Oktober 686 in die amp bevestig na goedkeuring deur die eksarg van Ravenna verleen is.

Hy het die Ierse sendelinge, Sint Kilian en sy geselle ontvang en Kilian as biskop gewy en hom saam met sy geselle opdrag gegee om die Evangelie te verkondig in Frankonië. (Vita S. Kiliani, in Canisius, Lect. Antiquæ, III).

Hy was in die guns by keiser Justinianus II die hom in kennis gestel het dat die Handelinge van die Sesde Ekumeniese Konsilie teruggevind is en dat hy (die keiser) hom daartoe verbind. Justinianus het ook die belastingplig op verskeie pouslike gebiede verlig.

Die pous het nie belanggestel in wêreldlike sake nie en was baie siek, iets wat waarskynlik aan sy hoë ouderdom te wyte was. Dit het waarskynlik ook gelei tot die boere-opstand in Sisilië. Die pous het 'n diaken met die naam Konstantyn van die gemeente in Sirakuse, aangestel as opsiener van die pouslike besittings in Sisilië. Die hoë klerus van Sisilië was egter van mening dat die amp die Rektor van Sisilië toekom en wou nie Konstantyn aanvaar nie. Konstantyn het die boere uitgebuit en die boere het in opstand gekom. Die goewerneur van Sisilië het die Rektor gearresteer en uit Sisilië verban, wat 'n groot probleem vir die pous geskep het.

Daar word beweer dat hy vergiftig is.



Saamgestel en vertaal uit die , , en wikipedia.


</doc>
<doc id="29285" url="https://af.wikipedia.org/wiki?curid=29285" title="Kerk van Jesus Christus van die Heiliges van die Laaste Dae">
Kerk van Jesus Christus van die Heiliges van die Laaste Dae

Die Kerk van Jesus Christus van die Heiliges van die Laaste Dae (Engels: "The Church of Jesus Christ of Latter-day Saints") is 'n Mormoonse kerk wat in 1830 deur Joseph Smith in die VSA begin is. Dit is die grootste Mormoonse kerk en die vyfde grootste geloofsgemeenskap in die Verenigde State wat byna twee persent van die Amerikaanse bevolking en ook die meerderheid in die deelstaat Utah verteenwoordig. Die Anglikaanse, Katolieke en Protestantse Kerke weier om die Mormoonse Kerk as 'n egtelike Christelike kerk te aanvaar as gevolg van besondere verskille in doktrine, byvoorbeeld die Mormoonse geloof dat die leier van hul kerk 'n "lewende profeet" en die opvolger van Jesus Christus is.

Saam met ander geloofsgemeenskappe, soos die liberale Community of Christ en kleiner splintergroepe, wat naas die Bybel ook die Boek van Mormon as 'n heilige skrif aanvaar, word na hierdie denominasie ook as Mormone of Mormoonse Kerk verwys.

Die kerk is amptelik deur Joseph Smith jr. op 6 April 1830 in Fayette in die VSA-deelstaat New York gestig. As gevolg van die Mormone se groot trek na die weste in die 19de eeu het die kerk sy hoofkwartier tans in Salt Lake City, die administratiewe hoofstad van Utah. Volgens die kerk se eie statistieke is daar tans sowat 15,4 miljoen lede in meer as 160 lande en gebiede wêreldwyd, waarvan 6,5 miljoen in die VSA en 61 221 in Suid-Afrika en 793 in Namibië. Die eerste Mormoonse sendelinge het op 19 April 1853 by Kaapstad in Afrika aangekom.

Lede van die kerk, wat na hulself as "Heiliges van die Laaste Dae" verwys, beskou hul geloof as 'n deur God geïnspireerde herstigting van die oorspronklike kerk wat volgens die Christelike tradisie deur Jesus van Nasaret ("Jesus Christus") gestig is. Die kerk staan volgens sy eie leerstellings nie in die Katolieke, Ortodokse of Protestantse tradisie nie en gebruik naas die Bybel – wat as "onvolledig" beskou word – ander religieuse geskrifte soos die Boek van Mormon.

Die kerk word deur ander Christelike denominasies gevolglik as 'n sinkretistiese nuwe religieuse beweging geklassifiseer (die Duitse "Handbuch Religiöse Gemeinschaften und Weltanschauungen", 'n Evangelies-Lutherse standaardwerk oor religieuse gemeenskappe, beskou die Kerk van Jesus Christus van die Heiliges van die Laaste Dae nie as 'n Christelike gemeenskap nie), en sy dope word nie deur ander kerke en sektes erken nie, terwyl die Mormone-kerk die geldigheid van ander kerke en sektes se sakramente betwis. Die geloofsoortuigings van ander Christene word nogtans gerespekteer, en naas die samewerking met ander Christelike gemeenskappe op humanitêre gebied spreek Mormone hulle ten gunste van religieuse verdraagsaamheid uit en maak finansiële bydraes tot die oprigting van kerke en tempels van ander religieuse gemeenskappe soos die Gereformeerde Joodse sinagoge in Salt Lake City en die Hindoeïstiese tempel in Spanish Fork (Utah).

Omstrede aktiwiteite van die kerk sluit sy diskriminasie van homofiele, sy kritiek op aborsies en sy sendingprogram in waarvolgens jongmense as sendelinge in ander lande optree. Die kerk het vroeër ook teen Swartes gediskrimineer en tot by die jaar 1978 geweier om hulle as priesters toe te laat.




</doc>
<doc id="29286" url="https://af.wikipedia.org/wiki?curid=29286" title="Bedryfstelselkern">
Bedryfstelselkern

Die bedryfstelselkern in rekenaarwetenskap verwys na die sentrale komponent van die meeste rekenaarbedryfstelsels. Die kern is verantwoordelik die bestuur van die stelsel se hulpbronne (die kommunikasie tussen die hardeware- en sagtewarekomponente). Die kern as basiese komponent van 'n bedryfstelsel verskaf die laagste vlak abstraksielaag vir die hulpbronne (veral ewetoeganklike geheue, SVE's en Toevoer/afvoertoestelle) wat toepassingsagteware moet beheer om hul funksies te verrig. Dit maak tipies hierdie fasiliteite beskikbaar aan toepassingsagteware se prosesse deur middel van interproseskommunikasie meganismes en stelselroepe.

Hierdie take word verskillend aangepak deur verskillende bedryfstelselkerne, afhangende van hul ontwerp en implementering. Terwyl monolitiese kerne probeer om hierdie doelwitte te bereik deur al die kode in dieselfde adresruimte uit te voer om die werkverrigting van die stelsel te probeer verbeter, mikrokerne hardloop die meeste van hulle dienste in die gebruikersruimte, met die mikpunt om die onderhoubaarheid en modulariteit van die kodebasis te verbeter. 'n Reeks van moontlikhede bestaan tussen hierdie twee uiterste benaderings.

Volgens Jochen Liedtke is die bedryfstelselkern al daardie dele wat deel maak van die bedryfstelsel en wat noodsaaklik is en deur alle ander sagteware benodig word.

Die meeste bedryfstelsels maak staat op die begrip van 'n bedryfstelselkern. Die bestaan van 'n kern is 'n natuurlike gevolg van 'n ontwerpsbenadering waar die rekenaarstelsel gesien word as 'n reeks abstraksielae wat elk staat maak op die funksies en lae daaronder. Die kern, gesien uit dié oogpunt, is eenvoudig die naam wat gegee word aan die laagste vlak van abstraksie wat deur sagteware geïmplementeer word.

In die meeste gevalle sal die selflaaier (en: Boot Loader) die kern begin uitvoer in beheermodus. Die hoogste voorregvlak het verskeie name afhangende van die argitektuur (beheermodus (supervisor mode), kernmodus (kernel mode), CPLO, DPLO, Ring O ensovoorts). Die kern inisialiseer homself en begin dan die eerste proses. Hierna sal die kern tipies nie direk loop nie maar slegs in reaksie op eksterne gebeure (d.w.s deur stelselroepe van toepassingsprogramme om dienste te versoek vanaf die kern of deur onderbrekingsversoeke wat deur die hardeware gebruik word om die kern van gebeure te verwittig). Verder verskaf die kern tipies 'n lus wat uitgevoer word wanneer daar geen prosesse beskikbaar is om uit te voer nie; dit word dikwels na verwys as die "vrylooptyd".

Die ontwikkeling van die bedryfstelselkern word beskou as een van die mees komplekse en moeilike programeertake. Die sentrale posisie van die kern in 'n bedryfstelsel maak goeie werkverrigting noodsaaklik en beteken dat die kern 'n kritiese sagtewarekomponent is. Om verskeie redes is dit dikwels nie moontlik om die abstraksiemeganismes te gebruik wat aan ander sagteware verskaf word nie.

'n Kern sal gewoonlik laevlak skeduleringkenmerke verskaf vir prosesse.

Die kern se hoofdoel is om die rekenaar se hulpbronne te bestuur en ander programme daartoe in staat te stel om hierdie hulpbronne te hardloop en te gebruik. Hierdie hulpbronne bestaan tipies uit:

Sleuteloorwegings in die bestuur van hulpbronne is die definisie van 'n uitvoerdomein (adresruimte) en die beskermingsmeganismes wat gebruik word om die toegang tot hulpbronne binne-in 'n domein te beheer.

Bedryfstelselkerne verskaf ook gewoonlik die metodes vir die sinkronisasie en kommunikasie tussen prosesse.

'n Bedryfstelselkern kan ook die kenmerke self implementeer of op van die prosesse wat dit uitvoer staatmaa om die fasiliteite te verskaf aan ander prosesse in welke geval dit 'n interproseskommunikasie-meganisme daar moet stel om die prosesse toe te laat om die fasiliteite by mekaar onderling te kan verkry. Die kern moet dan die programme wat loop van 'n metode voorsien om versoeke te rig om toegang tot hierdie fasiliteite te verkry.


</doc>
<doc id="29295" url="https://af.wikipedia.org/wiki?curid=29295" title="Las Vegas">
Las Vegas

Las Vegas (dikwels afgekort tot "Vegas") is die grootste stad in die Amerikaanse deelstaat Nevada en ook een van die volkrykste metropole in die weste van die VSA. Die stad staan vandag veral bekend as 'n internasionale toeristesentrum en eersterangse bestemming vir handelskoue en konferensies soos die jaarlikse "Consumer Electronics Show (CES)", die belangrikste internasionale handelskou vir elektroniese verbruikersware. Die plaaslike toerismebedryf steun veral op dobbelary, groot winkelsentrums en Las Vegas se vermaaklikheidsbedryf.

Las Vegas word dikwels as die "Wêreld se Vermaaklikheidshoofstad" ("The Entertainment Capital of the World") beskryf - onder meer danksy die reusagtige luukse kasino's, die onbeperkte beskikbaarheid van alkoholiese dranke (net soos in die res van die deelstaat Nevada) en sy vermaak-industrie wat op volwassenes gemik is. Las Vegas, wat vroeër ook as "Sin City" bekend gestaan het, het daarnaas 'n gewilde toneel vir rolprente en televisieprogramme geword.

Las Vegas is in 1905 gestig en ses jaar later amptelik as 'n stad geïnkorporeer. Danksy die vinnige ekonomiese groei het Las Vegas tot die grootste Amerikaanse stad ontwikkel wat in die 20ste eeu gestig is. Die stad is op 29 ná die volkrykste metropool in die VSA, en sy metropolitaanse gebied vorm met sowat twee miljoen inwoners een van die belangrikste demografiese sentrums in die Amerikaanse weste.

Die naam Las Vegas word in die VSA ook dikwels gebruik om na die nie-geïnkorporeerde gebiede van Clark County te verwys, 'n gebied wat die stad omsluit en baie van die ontspanningsgebiede langs en naby Las Vegas Strip behels. Die bekende Las Vegas Boulevard met 'n totale lengte van 4,5 myl (7,2 kilometer) loop grotendeels buite die stadsgebied deur die nie-geïnkorporeerde nedersettings Paradise, Winchester en Enterprise. 


</doc>
<doc id="29301" url="https://af.wikipedia.org/wiki?curid=29301" title="Matthías Jochumsson">
Matthías Jochumsson

Matthías Jochumsson (* 11 November 1835 in Skógar, † 18 Desember 1920 in Akureyri) was 'n Yslandse joernalis, digter, dramatikus en vertaler. Hy staan veral bekend vir sy liriese digkuns en as die skrywer van die Yslandse volkslied, "Lofsöngur", wat hy in 1874 ter geleentheid van Ysland se Millenniumfeesviering geskryf het.

Matthías Jochumsson is in Skógar (Thorskafjördur) as die seun van 'n arm 'n boere-egpaar gebore. Hy het eers skool toe gegaan nadat hy mense met sy talent beïndruk en ondersteuning gekry het. Op 'n ouderdom van 30 jaar het hy in Reykjavík teologie gestudeer en vervolgens na die Europese vasteland gereis.

Hy is as die priester van 'n kerkgemeente in die sentrum van Reykjavík geordineer, maar het in 1873 ná die afsterwe van sy tweede vrou bedank. Terwyl hy deur religieuse twyfel gepla is, het hy as redakteur vir Ysland se oudste weeklikse koerant gewerk. Hy het vervolgens weer as priester in twee gemeentes gefungeer. Hy het hierdie posisies tot by die jaar 1900 beklee toe hy deur die Yslandse parlement, die Alþingi, as die eerste Yslander erkenning vir sy digkuns gekry het. Vir die volgende twintig jaar was hy een van die belangrikste literêre figure in die land.

Hy het roem verwerf met sy vertalings van werke uit die wêreldliteratuur - waaronder William Shakespeare, Lord Byron en Henrik Ibsen. Alhoewel hy met sy toneelstukke soos "Útilegumennirnir" in 1864 die grondslag vir die moderne Yslandse drama gelê het, het hy veral met sy digkuns bekendheid verwerf. Sy poësie word as verfynd en elegant, maar soms ook onewewigtig beskryf. Hy het daarin geslaag om die ou Nordiese metrum (versmaat) te laat herleef en het in sy gedigte dikwels onderwerpe uit die Oud-Nordiese literatuur behandel soos die voëlvrye Grette Åsmundsson uit die Grettes-saga. Ter gedagtenis van Eggert Ólafsson het hy die gelyknamige gedig geskryf.

As Ysland se leidende romantiese digter en verteenwoordiger van 'n ryk humanisme het die lirieke vir 'n melodie van Sveinbjörn Sveinbjörnsson geskryf wat in 1874 tot Ysland se volkslied verklaar is. Dit is sy bekendste werk, maar verteenwoordig nogtans nie sy beste digkuns nie. Sy outobiografie "Sögukaflar af sjálfum mér" ("Verhale van my lewe") het in 1922 verskyn. 'n Moderne biografie, wat deur Þórunni Valdimarsdóttur geskryf is ("Upp á Sigurhæðir"), is in die najaar van 2006 vrygestel.

Toe Matthías Jochumsson op 18 Desember 1920 in Akureyri oorlede is, was hy die onbestrede nasionale digter van Ysland. Sy huis in Akureyri, Sigurhæðir, wat in 1903 opgerig is, is tot sy gedagtenis gerestoureer en staan oop vir die publiek. Die stigting, wat tot sy gedagtenis in die lewe geroep is, dien onder meer as 'n wetenskaplike navorsingsentrum en instelling vir digters wat besig is met kreatiewe skryfwerk. Daarnaas word hier ook gereeld kursusse, voordragte en spesiale literêre uitstallings gehou.


</doc>
<doc id="29304" url="https://af.wikipedia.org/wiki?curid=29304" title="Sveinbjörn Sveinbjörnsson">
Sveinbjörn Sveinbjörnsson

Sveinbjörn Sveinbjörnsson (1847 - 1927) was 'n Yslandse komponis en staan veral bekend vir die melodie van Lofsöngur ("Lofsang"), die nasionale volkslied van Ysland.

Sveinbjörnsson was 'n teologie-student toe hy met 'n jong Noorse violinis en komponis, Johan Svendsen, kennis gemaak het. Svendsen het destyds in Leipzig (Duitsland) afgestudeer en Sveinbjörn aangemoedig om self ook in Leipzig of Kopenhagen musiek te studeer. Sveinbjörn het eers na Kopenhagen gegaan, maar sy studies later in Leipzig voortgesit waar Carl Reinecke sy dosent was. Sveinbjörn het sodoende 'n hoër vlak van musikale opleiding geniet as ander destydse musici in Ysland.

Aangesien daar in die laat 19de eeuse Ysland min geleenthede was om sy loopbaan as musikus te bevorder, het Sveinbjörn hom in Edinburg gevestig. Sy komposisies het hoofsaaklik uit melodieuse liedere of poëtiese kamermusiek in die gees van Felix Mendelssohn bestaan. Sveinbjörn het daarnaas ook 'n aansienlike aantal folkloristiese liedere gekomponeer.

In 1922 het die "Alþingi", die Yslandse parlement, besluit om 'n salaris aan hom te betaal sodat hy in staat was om na sy tuisland terug te keer.


</doc>
<doc id="29306" url="https://af.wikipedia.org/wiki?curid=29306" title="Federale deelgebiede van Rusland">
Federale deelgebiede van Rusland

Rusland is ’n federasie wat bestaan uit verskeie federale deelgebiede (Russies: субъект(ы); "soebjekt(i)"). Sedert 18 Maart 2014 is daar 85 federale deelgebiede, hoewel die twee mees onlangse gebiede wat bygevoeg is, internasionaal as deel van die Oekraïne beskou word. Rusland se deelgebiede het gelyke verteenwoordiging in die staatsdoema (2 afgevaardigdes per deelgebied), maar verskil in outonomie. Dit moet nie verwar word met Russiese federale distrikte nie.

Rusland onderskei die volgende ses kategorieë (soos op 18 Maart 2014):

In die onderstaande tabel is al die federale deelgebiede met hul hoofstad, federale distrik en ekonomiese streek. Hulle is in dieselfde volgorde as in die Grondwet van die Russiese Federasie: republieke, krais, oblaste, federale stede, outonome oblast en outonome okroegs. In dié kategorieë word elke deelgebied alfabeties gerangskik volgens hul Russiese name in die Cyrilliese alfabet.

22 republieke:

46 oblaste:

9 krais:

3 federale stede: 

1 outonome oblast, die Joodse Outonome Oblast:

4 outonome okroegs:



</doc>
<doc id="29308" url="https://af.wikipedia.org/wiki?curid=29308" title="American Atheists">
American Atheists

American Atheists is 'n Amerikaanse organisasie wat hom vir die verdediging van die burgerlike vryheide van ateïste beywer en vir die volledige skeiding van kerk en staat pleit. Die organisasie verskaf sprekers wat by kolleges, universiteite, klubs en die nuusmedia optree en gee ook boeke en die maandelikse tydskrif "American Atheist Magazine" uit. Die organisasie het tans sowat 2 200 lede, en sy hoofkwartier is in Cranford (deelstaat New Jersey).

Die organisasie is oorspronklik in 1963 deur Madalyn Murray O'Hair as die "Society of Separationists" gestig. 'n Aantal regsake oor verpligte skoolgebede in openbare skole het die aanleiding tot die stigting van American Atheists gegee. Die organisasie het oor die jare talle klagte teen openbare instellings ingedien wat na bewering die amptelike skeiding tussen kerk en staat - 'n grondwetlike beginsel in die VSA - verbreek het.

In 1959 het Murray 'n klag namens haar seun William J. Murray ingedien wat gedwing is om Bybellesse op skool by te woon en deur onderwysers en skooladministrateurs gepla is nadat hy geweier het om deel te neem aan die Bybelklasse. Die saak is in Amerikaanse Hooggeregshof aangehoor, en die regters het in hul uitspraak op 17 Junie 1963 met 'n meerderheid van 8 teen 1 stem
verpligte skoolgebede en gemeenskaplike Bybellesse in openbare skole as 'n skending van die "Establishment Clause" in die Eerste Wysiging van die Amerikaanse Grondwet beskou.

In haar openingstoespraak het Murray gesê: 



</doc>
<doc id="29311" url="https://af.wikipedia.org/wiki?curid=29311" title="Lofsöngur">
Lofsöngur

Lofsöngur (Afrikaans "Lofsang") is die naam van Ysland se nasionale volkslied wat uit die jaar 1874 dateer. Die teks is deur Matthías Jochumsson (1835–1920) geskryf, terwyl Sveinbjörn Sveinbjörnsson (1847–1926) die melodie gekomponeer het. Die lied het drie strofes waarvan net die eerste as amptelike teks van die nasionale volkslied gesing word.

Lofsöngur het ter geleentheid van Ysland se milleniumfeesvierings ontstaan wat op 2 Augustus 1874 plaasgevind het. Tydens 'n kerkdiens in Reykjavík se Dómkirjka, wat deur die Deense en Yslandse koning Christiaan IX van Denemarke bygewoon is, is Lofsöngur vir die eerste keer deur 'n gemengde koor opgevoer. Die liedteks baseer op die Bybelse psalm 90 wat as preekteks vir die plegtigheid gekies is.

Die lied het vervolgens as nasionale volkslied van Ysland gewild geraak en is ook ter geleentheid van die viering van Ysland se selfregerende status in 1918 opgevoer. Nogtans het die volkslied eers deur 'n wet uit die jaar 1983 amptelike status verkry.

Voor 1874 is gewoonlik Bjarni Thorarensen se lied "Eldgamla Ísafold" volgens die melodie van "God Save the Queen" as 'n soort nasionale volkslied gesing.



</doc>
<doc id="29317" url="https://af.wikipedia.org/wiki?curid=29317" title="Koffie">
Koffie

Koffie (Turks "kahve" vanaf Arabies قهوة "qahwa", wat "stimulerende drank" beteken) is 'n wyd genuttigde stimulerende drankie wat met geroosterde sade voorberei word. Hierdie sade, wat algemeen bekend staan as koffiebone, is afkomstig van die koffieplant. Koffie is vir die eerste keer in die 9de eeu gedrink, toe dit in die hooglande van Ethiopië ontdek is. Van daar het dit na Egipte en Jemen versprei en teen die 15de eeu het dit ook Persië, Turkye en Noord-Afrika bereik. Vanuit die Moslemwêreld (hoofsaaklik die Ottomaanse Ryk) het koffie na Venesië en Italië versprei, en toe na die res van Europa en die Amerikas. Vandag is koffie een van die gewildste drankies ter wêreld.

Koffiebessies, wat die koffiesade, of "bone", bevat, word deur verskeie spesies van die klein, immergroen bos van die genus "Coffea" geproduseer. Die twee algemeenste spesies is "Coffea canephora" (ook bekend as "Coffea robusta") en "Coffea arabica", wat in Latyns-Amerika, Suidoos-Asië en Afrika verbou word. Wanneer hulle ryp is, word die bessies gepluk, geprosesseer en laat droog. Die sade word dan gerooster, waardeur dit 'n aantal fisiese en chemiese veranderinge ondergaan. Die mate, waartoe dit gerooster word, hang af van die smaak wat verlang word. Hulle word dan dikwels gemaal en gebrou, met koffie as die eindresultaat. In 1877 het die Oostenrykse entrepreneur Julius Meinl II 'n omwenteling in die koffiebedryf teweeggebring deur sy eie roostermetode te ontwikkel waarby koffiebone nie meer regstreeks aan verhittingsgasse blootgestel is nie wat die koffie 'n onaangename bysmaak gegee het. Koffie kan voorberei en bedien word op 'n verskeidenheid maniere.

Deur die loop van die moderne geskiedenis het koffie in baie samelewings 'n belangrike rol gespeel. In Afrika en Jemen is dit tydens godsdienstige seremonies gebruik. Die Ethiopiese Kerk het die nuttiging van koffie gevolglik verban, tot en met die heerskappy van Keiser Menelik II. In die 17de eeu is dit in die Ottomaanse Ryk verban vir politieke redes en is dit geassosieer met oproerige politiese aktiwiteite in Europa.

Koffie is 'n belangrike handelsproduk: in 2004 was dit die mees uitgevoerde produk in twaalf lande en in 2005 was dit die wêreld se sewende grootste wettige landboukundige uitvoerartikel. Die verbouing van koffie en die impak daarvan op die omgewing word met ligte omstredenheid bejeën. Baie studies het die verhouding tussen die drink van koffie en sekere mediese toestande ondersoek; of die effekte van koffie positief of negatief is, word steeds betwis.

In Afrikaans staan koffie ook as "boeretroos" bekend en word algemeen gebruik om 'n koppie koffie te beskryf wat tipies swart, sonder room of melk met suiker aangebied word.

Koffie, 'n drankie wat gemaak word van die geroosterde, gemaalde sade van die koffieplant (genus "Coffea"), is waarskynlik eeue gelede al gedrink in Kaffa (Suid-Ethiopië), die land waar koffie oorspronklik vandaan kom. Koffie het 'n stimulerende uitwerking omdat dit kafeïen, 'n alkaloïde, bevat. Arabiere wat na Ethiopië gereis het, het koffiesade huis toe geneem en so het die eerste koffiehuise ontstaan. Ondanks besware van geestelike leiers teen die stimulerende uitwerking van koffie het die gebruik vinnig toegeneem. Vanweë die handelsbetrekkinge met die Ooste het koffie ook na Europa versprei. Die gewildheid van koffie het meegebring dat die verbouing daarvan uitgebrei is. Die Nederlanders het in 1690 met die verbouing van koffie in Java begin en daarna in Ceylon Sri Lanka. In 1706 is plantjies na Nederland gebring. Hulle is in kweekhuise gekweek en van Nederland af na feitlik die hele wêreld versprei. In 1713 het Lodewyk XIV 'n koffiestruik as geskenk ontvang en van Frankryk al is koffie na die Karibiese gebiede versprei. Van Nederland al is koffie ook na Suriname versprei en van daar af na Brasilië. Die verbouing van koffie in Kuba het in 1748 begin. 

Verskeie spesies van die genus Coffea word koffie genoem. Die spesies is hoolsaaklik struike wat tot die familie Rubiaceae behoort. Een van die spesies, Coffea arabica, groei vandag steeds wild in Ethiopië. Hier word die plante 10 tot 15 m hoog. 

Dp koffieplantasies word die plante gereeld gesnoei en op 'n hoogte van 3 m gehou omdat dit andersins moeilik sou wees om die sade te oes. Koffie moet in humusryke, poreuse grand met 'n lae suurgehalte gekweek word en daarom is die verbouing van die plant beperk tot die streke wat tussen 25° NB en 40° SB geleë is. Brasilië is die belangrikste koffieprodusent, gevolg deur Colombia, die Ivoorkus, Uganda, Mexiko, Angola, Ethiopië en Guatemala. 

Die belangrikste koffiespesies is Coffea arabica (ongeveer 70% van die wêreldproduksie), Coffea canephora (onder meer robustakoffie), wat ongeveer 30% van die wêreldproduksie lewer, en Coffea liberica (ongeveer 1% van die wêreldproduksie). Daar is 'n groot hoeveelheid kultivars, waaronder Bourbon, 'n variëteit van C. arabica, wat in veral Brasilië verbou word. C. canephora is afkomstig van Afrika-oerwoude wat aan die ewenaar geleë is. C. canephora se plant is effens groter as die van C. arabica - sy blare is groter, maar die vrugte en blomme is kleiner. 

Die kwaliteit van robustakoffie is merkbaar swakker as die van C. arabica, en robustakoffie word daarom dikwels met ander, beter koffies gemeng en word baie in poeierkoffie gebruik. C. liberica groei hoofsaaklik in die vogtige laagland van Liberië in Wes-Afrika. Die spesie is vroeër op groot skaal in Suriname verbou, maar word vandag feitlik nêrens meer verbou nie. Die belangrikste koffieprodusente in Suidelike Afrika is Angola, Madagaskar, Tanzanië en Demokratiese Republiek van die Kongo. Die 4 lande se produksie het sedert die vroeë sewentigerjare ingrypend verminder, hoofsaaklik as gevolg van toestande in Angola. Waar die lande in die eerste helfte van die sewentigerjare 6,5 miljoen sakke (van 60 kg elk) koffie gelewer het, het hulle produksie in die vroeë tagtigerjare maar 3,9 miljoen sakke bedra. In dieselfde tydperk het Angola maar 350 000 sakke koffie gelewer, wat maar 'n klein gedeelte is van produksie gedurende die vroeë sewentigerjare. 

Die redes vir die afname in produksie is eerstens administratiewe en tegniese onbekwaamheid en onvoldoende geriewe wat uitvoer betref, en tweedens die oorlog wat in die noordelike koffieproduserende gebiede heers. Die produksie van koffie in Madagaskar het toegeneem, terwyl toestande in die Demokratiese Republiek van die Kongo en Tanzanië min of meer dieselfde gebly of gestagneer het. Koffie word nie op groot skaal in Suid-Afrika verbou nie omdat hier nie 'n groot vraag na koffie van hoë gehalte is nie. Pogings om koffie ekonomies te verbou, is in 1925 en 1952 aangewend toe koffiepryse baie hoog was, maar sonder welslae. In 1982 het die Koffiekorporasie van Suid-Afrika egter weer begin met 'n skema om die produksie van koffie in Suid-Afrika te verhoog.

Temperatuur en reënval is die belangrikste faktore wat die verbouing van koffie beïnvloed. "Coffea arabica" moet in hoogliggende gebiede (1 000 m en hoër) met 'n gemiddelde jaartemperatuur van 16 tot 20°C verbou word. Die reënval moet verkieslik reëlmatig oor 8 tot 10 maande van die jaar versprei wees. 

Twee tot 4 droë maande is noodsaaklik vir die vorming van blomme en vrugte. Die robusta-variëteite kan in laagliggende gebiede met 'n gemiddelde jaartemperatuur van 22 tot 26°C verbou word. Die variëteite is beter as arabica bestand teen siektes en plae wat koffieplante bedreig. 

Gewoonlik word koffieplante onder skadugewende bome geplant. Die skaduwerking reguleer die temperatuur, verdamping en die voggehalte. Op die manier word die klimaatstoestande van die koffieplantasie kunsmatig verbeter. Koffieplante sal niks oorkom as hulle vir kort periodes aan koue blootgestel word nie, maar ryp en sterk winde kan baie skade aanrig.

Koffieverbouing word hoofsaaklik met geselekteerde plante beoefen. Die sade van die geselekteerde plante word eers in beddings gekweek en wanneer die plantjies 9 maande oud is, word die bestes uitgeplant in die plantasie. Nuwe plante kan ook verkry word deur steggies van bestaande plante te sny of deur lote te ent. 

Na 'n jaar word blomme op die takke gevorm. Dit duur 8 tot 12 maande na bestuiwing voordat die vrug ryp is. In streke met 'n nat en 'n droë periode lewer die koffieplantasies een oes, maar in streke met 2 droë periodes blom die plante 2 maal en lewer die plantasie dus 2 oeste per jaar. Koffie word gewoonlik met die hand geoes. Die vrugte (verkeerdelik bessies of bone genoem, want dit is steenvrugte) het 2 sade. Indien dit gedurende die bloeiseisoen baie reën, kan windbestuiwing nie optimaal plaasvind nie. Dit gebeur dan dikwels dat net een saad per vrug gevorm word. Die verskynsel kom veral voor by "Coffea liberica" en "Coffea canephora". By "Coffea arabica" vind selfbestuiwing plaas en 'n oormaat reën het dus geen uit werking op die vorming van sade nie.

Koffieplantasies word deur verskeie skimmel- en ander siektes bedreig. Die algemeenste siekte is skimmel op die blare, wortels en stingels. Koffieroes ("Hemileia vastalix") kom veral voor op plantasies in vogtige laaglande. Dit is 'n skimmelsiekte wat veroorsaak dat die blare afsterf (koffieblaarsiekte of koffieroes). In Indonesië en Sri Lanka het die siekte byna al die plantasies met "C. arabica" uitgeroei Koffieverbouers in Indonesië het daarom omgeskakel na robustakoffie, wat minder vatbaar is vir die skimmelsiekte. 

Meeldou (genus "Oidium") is ook ŉ bedreiging vir koffieplante. In Oos-Afrika het koffieverbouers te kampe met 'n koffieboonsiekte wat veroorsaak word deur 'n skimmel, "Collecotrichum coffeanum", wat die bone aantas. Die wortelskimmel wat die meeste voorkom, is "Fomes noxius". Die siektes word hoofsaaklik met chemiese middels bestry. In Portugal word die moontlikheid van roesbestande koffieplante ondersoek. Dit kan moontlik bewerkstellig word deur kruisteling met gekultiveerde en wilde spesies.

Omdat die vrugte van dieselfde oes nie almal op dieselfde tyd ryp word nie, word koffie in 3 reekse gepluk. Die koffie wat van die eerste oes verkry word, is van die beste gehalte. Koffievrugte is rooi, langwerpig en lyk soos 'n bessie. Die vrug se vleis word onmiddellik verwyder nadat dit gepluk is. 

Dit kan op 2 maniere geskied. Die oudste metode is die droogmetode, wat in veral Brasilië en Afrika toegepas word. Met die metode word die koffievrugte in die son gedroog, wat veroorsaak dat die vleis en die horingskil aan mekaar vaskleef. Deur middel van 'n meganiese proses (die uitdop) word die droë vrughulsel, die vleis en die horingskil verwyder. Die silwervlies rondom die koffiepit bly merendeels agter. Die nat metode of Wes-Indiese metode word veral in Sentraal-Amerika toegepas. 

Die metode is baie duurder en is lonend net vir koffiesoorte van 'n beter gehalte omdat die soorte se eindproduk beter is. Die koffievrugte word eers gewas om die groen en slegte vrugte weg te spoel. Die vleis van die vrug word dan deur 'n masjien verwyder. Dit word gevolg deur ŉ gistingsproses waardeur die oorblyfsels van die vleis rondom die horingskil verwyder word. Hierna word die vrugte vir 'n tweede maal gewas en dan gedroog totdat die bone net 10% vog bevat. Deur die hele proses bly die horingskil in posisie om die pitte teen beskadiging, uitdroging en verlies van geur te beskerm. Vroeër was dit baie belangrik dat die koffiebone beskerm moes word omdat vervoer per skip baie lank geduur het. Die laaste bewerking by albei metodes is om die horingskil en die silwervlies te verwyder. Soms word die pitte gepoleer om die silwervlies behoorlik te verwyder.

Die land wat die koffiepitte invoer, sorteer die pitte volgens grootte en verwyder tegelykertyd onsuiwerhede, Verskillende soorte koffie word gewoonlik vermeng om ŉ koffiemengsel te verkry. Na vermenging word die koffie vir 8 minute by 'n hitte van tussen 150 en 220°C in 'n draaitrommel gebrand. Elke soort koffie word op ŉ bepaalde manier gebrand. In die brandproses word die meeste koolhidrate in karamel omgesit. Die pitte word groter, droër en brosser en verloor sowat 20% aan massa. 

ŉ Bietjie olie of suiker word soms bygevoeg wanneer die pitte gebrand word om hulle glans te gee en te voorkom dat die geur verlore gaan. Wanneer relatief baie suiker in die proses gebruik word, moet dit op die pakkie aangedui word. Nadat die pitte gebrand is, word dit vinnig afgekoel en verpak in houers wat aan verpakkingsmasjiene gekoppel is. Koffie word gewoonlik in hoeveelhede van 250 g verpak. Die beste maar ook duurste metode is vakuumverpakking in blikke of plastieksakke. By hierdie proses word die lug uitgesuig terwyl die koffie verpak word en deur koolsuurgas vervang. Die goedkoopste vorm van verpakking is geïmpregneerde papiersakke, maar die koffie verloor op die duur baie geur in die soort verpakking. 

Papiersakke wat met tinfoelie uitgevoer is, bewaar die geur langer. Koffie in papierverpakking hoort dus by ŉ handelaar met 'n groot omset gekoop te word sodat 'n mens seker kan wees dat die koffie nie reeds te lank gelede verpak is nie. Gemaalde koffie verloor sy geur vinniger as ongemaalde koffie. Albei moet egter in digte houers op 'n koel plek bewaar word. Die beste plek om koffie te bewaar is in 'n koelkas. 

Daar is 3 soorte koffie: arabica, robusta en liberica. Die soorte is vernoem na die Latynse name van die plante waarvandaan die pitte kom. Wat bemarking betref, is arabica- en robustakoffie van die grootste belang. Die boon van arabicakoffie is langwerpig, puntig, plat en groot. Robustabone is ronder en kleiner. Die 2 koffiesoorte verskil hemelsbreed wat smaak betref. Koffie van die beste gehalte bevat baie arabicabone, terwyl robustabone koffie van 'n swakker gehalte lewer. 

Gewilde koffiesoorte is Santoskoffie ('n uitstekende koffie afkomstig van Brasilië), Guatemalakoffie (afkomstig van Sentraal-Amerika) en Colombiakoffie (afkomstig van Suid-Amerika). Al die soorte is arabicakoffie. Angolakoffie is 'n robustasoort van goeie gehalte. Elke koffiebrandery maak sy eie mengsels vir bemarking en dit kan van fyn tot grof gemaal wees of glad nie. Duurder koffie kan spaarsamer gebruik word omdat dit sterker is. Duurder koffie kan maklik uitgeken word omdat die bone groter is en ŉ wit omhulsel het. 

Koffie-ekstrak of mokka-ekstrak is 'n vloeibare aftreksel van koffie en word in bottels verkoop. Dit is oor die algemeen 'n duur produk wat met net kokende water en/of melk gemaak kan word. Poeierkoffie is ŉ produk wat verkry word deur vloeibare koffie-ekstrak te droog. Dit bevat minder kafeïen as vars voorbereide koffie. Vroeër is die ekstrak gedroog deur middel van hitte, maar deesdae word van die bevriesingsmetode gebruik gemaak. Wanneer karamel en/of sigorei by vloeibare of droë koffie-ekstrak gevoeg word, moet dit op die verpakking aangedui word. 

Die produk moet in elk geval minstens 50 % koffie bevat Die prys van die ekstrakte word bepaal deur die soort koffie wat gebruik is en deur die hoeveelheid karamel, sigorei en smaakversterkers wat bygevoeg is. Kafeïenvrye koffie en kafeïenvrye poeierkoffie het voor branding ŉ proses ondergaan waardeur die stimulerende kafeïen in die bone vernietig is. Die geur en smaak word nie veel beïnvloed nie. Die kafeïenvrye koffieprodukte is egter nog steeds nie onskadelik vir hartlyers wat geen kafeïen mag gebruik nie. 

Dit bevat nog steeds kalisoute wat die bloeddruk kan verhoog. Die koffie is wel minder stimulerend en veroorsaak nie slapeloosheid nie. Daar is van tyd tot tyd sprake van sintetiese koffie, maar die geur en smaak van regte koffie kon nog nooit in 'n sintetiese produk gereproduseer word nie.

Koffie is, indien die waarde in berekening gebring word, die belangrikste handelsproduk ter wêreld. Die meeste produksiegebiede is in Latyns-Amerika en Suidoos-Asië geleë. Sowat 38 % van die totale koffieproduksie word na die VSA uitgevoer, 35 % na lande van die Europese Ekonomiese Gemeenskap en 27% na die res van die wêreld.

Sowat 20 000 ton koffie word jaarliks in Suid-Afrika ingevoer, terwyl slegs 600 ton plaaslik verbou word. Koffie word op klein skaal aan die noordkus van Natal, in Noord- en in Oos-Transvaal verbou. Slegs ŉ klein hoeveelheid gebrande koffie word na Suid-Afrika ingevoer. Die res is reeds voorberei, maar word in Suid-Afrika gebrand, gemaal en vermeng. Die Ivoorkus is die belangrikste koffieprodusent in Afrika en lewer sowat 25 % van Afrika se totale koffieproduksie. In die vroeë tagtigerjare het Afrika sowat 18,6 miljoen sakke koffie geproduseer, waarvan die Ivoorkus 4,5 miljoen sakke gelewer het. Ethiopië het in dieselfde tydperk 3,1 miljoen sakke gelewer, Uganda 2 miljoen sakke, Kameroen 1,6 miljoen sakke, Madagaskar 1,5 miljoen en Kenia 1,4 miljoen. Oor die algemeen het die lande meer koffie gelewer as in vroeër jare.

Swede is die wêreld se grootste verbruiker van koffie: 8,5 kg per kop per jaar. Die verbruik van koffie in die wêreld bly min of meer konstant omdat, terwyl die verbruik van koffie in sommige lande afneem, ander lande se koffieverbruik toeneem. 

Die voortdurende oorproduksie van koffie het in die vyftigerjare tot 'n verswakking in die prys op die wêreldmark gelei. Daar was steeds 'n groter aanbod van as vraag na koffie. Om die situasie te verbeter, het die koffieproduserende lande ooreengekom om ŉ uitvoerkwota in te stel. Die ooreenkoms het egter nie geslaag nie omdat sekere lande hulle nie daarby gehou het nie. Samewerking met die invoerlande het na 'n beter uitweg gelyk en in 1963 is 'n internasionale koffie-ooreenkoms by die Verenigde Volke tussen 41 uitvoer en 24 invoerlande gesluit. 

Die ooreenkoms sou 5 jaar duur, Dit sou dien om die koffieprys te stabiliseer deur aan elke land ŉ uitvoerkwota beskikbaar te stet wat deur invoerlande gekontroleer sou word. Die kwota is volgens skommelinge in die internasionale koffieprys vergroot of verklein. Die stelsel het aanvanklik goed gewerk. Toe die ooreenkoms in 1968 verstryk, is dit gewysig en 'n verdere 5 jaar toegepas. In 1972 het daar 'n einde gekom aan die oorproduksie van koffie en 'n redelike ewewig tussen vraag en aanbod het ontstaan. 

Een van die redes vir die vermindering in die produksie van koffie was 'n afname in Brasilië se produksie weens swaar ryp in 1969 en 1972 en weens koffiesiektes wat die plantasies in 1970 aangetas het. Lande het ook onderling ooreenkomste bereik wat die uitvoer van koffie betref. Dit het tot gevolg gehad dat daar nie meer 'n beperking op die verhoging van koffiepryse was soos in die internasionale koffie-ooreenkoms bepaal is nie. Koffiepryse het in die daaropvolgende jare aansienlik gestyg.

ŉ Mate van wantroue het tussen die invoer- en uitvoerlande ontstaan en in 1973 is die koffie-ooreenkoms slegs met 2 jaar verleng, maar alle ekonomiese bepalings wat die kwota en pryse betref, het verval. Die konferensie wat in 1975 deur die Internasionale Koffie-organisasie in Londen gehou is, het ook geen veranderinge in die toedrag van sake gebring nie.



</doc>
<doc id="29328" url="https://af.wikipedia.org/wiki?curid=29328" title="Kosovo">
Kosovo

Kosovo (Albanees: "Kosova", [kɔsɔva]; Serwies: Косово; "Kosovë"), amptelik die Republiek van Kosovo (Albanees: "Republika e Kosovës"; Serwies: Република Косово, "Republika Kosovo"), is ’n politieke omstrede entiteit op die Balkanskiereiland wat homself op 17 Februarie 2008 eensydig onafhanklik verklaar het van Serwië. Dit is voorheen bestuur deur die VN-missie Unmik. "De jure" is Kosovo ’n outonome provinsie van Serwië en sy onafhanklikheid word nog nie heeltemal deur die internasionale gemeenskap erken nie. Die Republiek van Kosovo word tans deur 111 lande erken.
Kosovo het sowat 2 miljoen inwoners, van wie ongeveer 92% etniese Albaniërs is. Dit grens aan Montenegro, Serwië, Masedonië en Albanië. Die hoofstad en grootste stad is Pristina met 'n bevolking van sowat 200 000, wat ook die ekonomiese en kulturele sentrum is.

Die oudste bekende bewoners van die voormalige Joego-Slawië is die Illiriërs: Hulle beset omstreeks 1000 v.C. groot dele van die land en vestig hulle veral in die kusstrook. In die 1ste eeu v.C. beset die Romeine groot dele van die Illiriese binneland – tot aan die Donau.

Die eerste Slawiese stamme steek die Donau in die 5de eeu oor en trek deur die land suid ("joeg" = "suid") van die vroeëre Romeinse grensrivier. Hulle kom onder invloed van die Romeins-Bisantynse kultuur en maak kennis met die Christendom.

In die 6de eeu beset die Slawiese Serwiërs die huidige Serwië. Daar vorm hulle klein vorstedomme (bestuur deur ’n "župan") wat in ’n voortdurende staat van oorlog met mekaar leef. Eers in die 12de eeu slaag Stefan Nemanja daarin om ’n Serwiese koninkryk te stig wat voortdurend deur sy opvolgers uitgebrei word. Dit word ’n magtige Balkanstaat onder Dušan (1331–1355), wat in 1346 vir hom die titel keiser ("tsaar") toeëien.

In 1354 begin die Turke die Balkanskiereiland bewoon. Die Serwiese Keiserryk kom op 28 Junie 1389 tot ’n einde toe die Serwiese leër deur die Turke verpletter word by Kosovo Polje. Die veldslag duur sestien dae, waarin sowel die Serwiese tsaar Lazar as die Turkse sultan Murat I sterf. Ná Murat I se dood volg Bajezid I hom op.

Tydens die Derde Heilige Liga (of Groot Turkse Oorlog van 1683–1699) word Kosovo verower deur Oostenrykse troepe met die hulp van ongeveer 6 000 Albanese onder leiding van die Rooms-Katolieke aartsbiskop Pjetër Bogdani. In 1690 lei die Serwiese patriarg Peć Arsenije III 30 000 families, waaronder moontlik ook nie-Serwiërs, uit Kosovo om te ontsnap aan die wraak van die Ottomaanse Turke toe hulle die gebied herower. Talle mense trek uit die gebied weg weens die wreedhede deur die Turke.

Die Turke sluit Kosovo in in die bestuurhervormings van 1864. Dit sorg vir ’n groot volksverhuising; talle Islamitiese en Rooms-Katolieke Albanese en Turke kom vestig hulle in Kosovo, in so ’n mate dat die Albanese die meerderheid word. Baie Serwiërs neem ook die Islam en die Albanese Moslems se kultuur en taal aan.

Serwiese opstande word in 1804, 1809 en 1815 op bloedige wyse gewreek. Ná die Russies-Turkse Oorlog, wat eindig met die algehele nederlaag van die Turke (vandaar die gevoel van solidariteit tussen Serwië en Rusland), word Serwië in 1878 ’n onafhanklike staat. By die Kongres van Berlyn verkry Serwië die gebied wat tans bekend is as Suid-Serwië (ongeveer die grootte van Kosovo). Binne twee maande word die gebied etnies gesuiwer deur die Serwiërs en die bevolking verdryf na Kosovo, Masedonië en veral die huidige Turkye.

Tydens die Balkanoorloë word Kosovo en Albanië in 1912 deur Serwië verower en die westelike deel van Kosovo deur Montenegro. Die Serwiërs wil Kosovo weer suiwer van Albanese, maar ná onderhandelinge met Turkye word afgespreek dat die Albanese toegelaat sal word om na Turkye te trek, ’n plan met weinig sukses.

In 1912 verklaar Albanië hom onafhanklik van die Ottomaanse Ryk nadat Serwië, Montenegro en Griekeland hul aanspraak op die gebied ophef. Ná die einde van die Tweede Balkanoorlog verleen die Groot Lande in 1913 op die Konferensie van Londen onafhanklikheid aan Albanië. Kosovo word egter beskou as ’n integrale onderdeel van Serwië en verkry nie onafhanklikheid nie.

Ná die Eerste Wêreldoorlog smelt Serwië, Montenegro, Slowenië, Kroasië, Bosnië en Herzegowina en Masedonië saam tot die staat Joego-Slawië: ’n bont allegaartje van die mees uiteenlopende kulture, onder die naam "Koninkryk van die Serwiërs, Kroate en Slowene". Later word dit Joego-Slawië genoem.

Tydens Josip Broz Tito se staatshervorming van 1974 word Kosovo (net soos Vojvodina) ’n outonome provinsie van die deelstaat Serwië, waarmee Kosovo feitlik ewe veel seggenskap verkry as ’n deelstaat (met sy eie parlement, regering en regbank).

Ná die val van Joego-Slawie vorm Serwië en Montenegro ’n nuwe federasie terwyl die ander deelstate onafhanklik word. Serwië het twee provinsies met beperkte outonomie: Vojvodina (met ’n belangrike Hongaarse minderheid) en Kosovo (met ’n belangrike Albanese meerderheid).

Ná onderdrukkende optrede teen die Albanese in Kosovo in 1974 en 1976 kom die Albanese inwoners op 11 Maart 1981 in opstand. Hulle eis dat Kosovo nes al die ander deelstate behandel word. Ná die onderdrukking van die opstand word sowat 2 000 Albanese gevange geneem, waaronder ’n belangrike deel van die Albanese intelligentsia en partykaders.

Dit was net ’n proeflopie vir die opstand van 1986, wat eindelik ook ’n uitwerking op die ander Joego-Slawiese republieke. In 1989 beëindig president Slobodan Milosevic die outonomie van Kosovo en kom die gebied weer geheel en al onder Serwiese bestuur. Honderdduisende Albanese verloor hul werk en hul parlement word ontbind. Die Albanese bevolking van Kosovo reageer daarop deur hulle onder leiding van Ibrahim Rugova ondergronds te organiseer. Hierdie skadusamelewing in Kosovo het sy eie regering en parlement, ’n universiteit, skole en hospitale. Dit word gefinansier deur middel van ’n eie belastingstelsel en met behulp van Kosovare wat in die buiteland werk). Intussen is daar vanuit die internasionale gemeenskap min belangstelling in die onderdrukking van Albanese in Kosovo.

In 1997 verander dit egter. Milosevic sien dat sy posisie deur die opposisie bedreig word. Ekonomiese probleme weens internasionale boikotte en grootskaalse korrupsie en misdaad het die meeste Serwiërs van hom vervreem. Tegelykertyd raak 'n deel van die Albaniese bevolking radikaal omdat agt jaar van vreedsame verset geen verbetering opgelewer het nie. Hulle stig die Kosovaarse Bevrydingsleër (UÇK), wat die wapens opneem teen die Serwiërs. Dit word gevolg deur aanslae op Albanese wat van sameswering beskuldig word.

Die Verenigde State het die UÇK in die begin nog as ’n terroriste-organisasie beskou, maar verander van mening in die stryd teen Milosevic. Die land en NAVO steun die stryd van die UCK sedertdien. In Februarie 1997 antwoord Belgrado op die konstante provokasies van die UÇK met ’n groot militêre aanval.

In Februarie 1999 word die Kosovo-konferensie in die Franse Rambouillet gehou. Hier ontstaan die plan om vir ’n periode van drie jaar selfbestuur aan Kosovo te verleen, maar geen onafhanklikheid nie. Die Kosovare teken die plan in Maart 1999 in Parys. Maar die Serwiërs is daarteen omdat die plan ook ’n NAVO-troepemag in Kosovo insluit: Die besetting van Serwiese grondgebied deur buitelandse troepe is vir hulle onaanvaarbaar. Ook dreigement van NAVO-lugaanvalle staan Serwië nie aan nie.

Einde Maart begin die lugaanvalle, waarvoor die toestemming van die VN-veiligheidsraad nie gekry is soos wat die oorlogsreg vereis nie. Die teikens van die aanvalle is sowel militêr as burgerlik: brûe, spoorlyne, chemiese fabrieke en selfs ’n televisiesender in Belgrado word deur NAVO-vliegtuie verwoes, ten koste van burgerlike slagoffers. Ná 78 dae van bombardering van Serwiese teikens in Serwië, Montenegro en Kosovo teken Belgrado die Ooreenkoms van Kumanovo vir die terugtrekking van die Serwiese leër uit Kosovo.

Kosovo is sedertdien onder bestuur van die Verenigde Nasies, wat die missie Unmik (United Nation Interim Administration Mission in Kosovo) daarvoor geskep het. ’n NAVO-vredesmag met die naam KFOR (Kosovo Force) hou toesig op die openbare orde. Die Kosovaarse parlement sorg in oorleg met Unmik vir wetgewing, wat op sommige terrein (soos die strafreg) die Serwiese wetgewing heeltemal vervang.

Die eensydige onafhanklikverklaring is op voorstel van premier Hashim Thaçi op Sondag 17 Februarie 2008 om 16:00 eenparig uitgeroep deur die Kosovaarse parlement. Daar was tien afwesiges, onder andere die afgevaardigdes van die Serwiërs uit Kosovo.

In die verklaring staan onder meer:

Dit was in werklikheid Kosovo se tweede onafhanklikheidsverklaring. Die eerste is uitgeroep op 7 September 1990, maar is toe slegs deur die buurland Albanië erken.

Duitsland, Frankryk, die Verenigde Koninkryk en die Verenigde State het reeds die nuwe staat erken, terwyl Griekeland, Roemenië, Rusland, Siprus, Slowakye en Spanje dit as onwettig beskou en bang is dit wakker oproer onder hul eie minderheidsgroepe aan. Hierdie lande is nog onseker oor hoe om te reageer.

Die Serwiese premier, Vojislav Kostunica, het die onafhanklike Kosovo ’n "onegte" staat genoem wat gestig is in oortreding van internasionale wette. Serwië weier verdere samewerking met Kosovo en wil sy betrekkinge met lande wat die onafhanklikheid erken, heroorweeg.

Rusland het die Veiligheidsraad van die Verenigde Nasies vir ’n spoedberaad byeengeroep om die situasie te bespreek. Rusland eis maatreëls van Unmik en die NAVO-troepe om die onafhanklikheid ongedaan te maak. Die sekretaris-generaaal van die VN, Ban Ki-moon, het in ’n verklaring sy besorgdheid uitgespreek en het gevra "dat afgesien word van enige optrede of verklaring wat die vrede in Kosovo en die omliggende gebied in gevaar kan stel, mense kan oprui tot geweld of die veiligheid in gevaar kan stel.

Op 22 Julie 2010 het die Internasionale Geregshof verklaar, dat die Kosovariese onafhanklikheidsverklaring nie in stryd is met die internasionale reg nie.







</doc>
<doc id="29334" url="https://af.wikipedia.org/wiki?curid=29334" title="Skógar">
Skógar

Skógar [ˈskou.ar], letterlik "bosse", is 'n klein Yslandse dorpie suid van die Eyjafjallajökull-gletser met 25 inwoners. Die dorp, wat vier meter bo seevlak en 154 kilometer van die hoofstad Reykjavík af lê, maak deel uit van die munisipaliteit Rangárþing eystra. Sy naam dui daarop die omgewing vroeër moontlik bebos was.

Skógar staan veral bekend vir die nabygeleë Skógafoss-waterval van die Skóga-rivier (met 'n hoogte van 60 meter) en sy Museum vir Volkskunde ("Skógasafn"). 'n Tweede museum behandel die geskiedenis van vervoer in Ysland. Skógar is die geboortedorp van die Yslandse joernalis, digter, dramatikus en vertaler Matthías Jochumsson (1835–1920) wat onder meer bekendheid verwerf het as die skrywer van die teks van die Yslandse volkslied Lofsöngur.

Skógar is ook die beginpunt van die voetslaanpad Laugavegur wat via die Fimmvörðuháls en Þórsmörk (letterlik "Thor se woud") tot by die afgeleë gebied Landmannalaugar loop.



</doc>
<doc id="29337" url="https://af.wikipedia.org/wiki?curid=29337" title="Tomsk-oblast">
Tomsk-oblast

Tomsk-oblast (Russies: Томская область; "Tomskaja oblast") is ’n deelgebied van Rusland. Dit lê in die suidooste van die Wes-Siberiese Vlakte, in die suidweste van die Siberiese Federale Distrik. Die ontwikkeling van die gebied het vroeg in die 17de eeu begin en die stad Tomsk is in 1604 gestig. Die grootste deel van die oblast is moeilik bereikbaar weens taiga, bosse en moerasse. Die streek grens aan die Krasnojarsk-krai en die oblaste Tjoemen, Omsk, Nowosibirsk en Kemerowo.

Tomsk-oblast is ryk aan grondstowwe soos olie, aardgas, turf en ondergrondse water. Sowat 20% van die Wes-Siberiese bosse is in dié oblast. Die nywerheid sorg vir byna die helfte van die BNP, landbou dra 19% by en konstruksie 13%. Die chemiese en olienywerheid is die beste ontwikkel in die streek, gevolg deur masjienbou. Die belangrikste uitvoerprodukte is olie (62,1%), metanol (30,2%), masjiene en uitrusting (4,8%).





</doc>
<doc id="29338" url="https://af.wikipedia.org/wiki?curid=29338" title="Tiwa">
Tiwa

Tiwa, voorheen Toewa (Russies: Республика Тува; Республика Тыва; Tiwaans: Тыва Республика), is ’n outonome republiek in die Russiese Federasie. Die yl bevolkte gebied lê in die suidweste van Siberië noord van Mongolië. In die weste grens Tiwa aan die Republiek Altai, in die noorde aan die Republiek Chakassië, Krasnojarsk en Irkoetsk en in die weste aan die Republiek Boerjatië.

Die hoofstad is Kizil. Dié stad lê volgens sommige presies op die geografiese middelpunt van Asië. Nog iets waarvoor Tiwa bekend is, is dat daar met sowel rendiere as kamele geteel word, asook die tradisionele botoonsang.

Tiwa word reeds baie lank bewoon en is ’n lang tyd oorheers deur ander volke. Van die 13de tot die 18de eeu val dit onder die bestuur van die Mongole, waarna dit in 1757 deur die Mantsjoe verower word. Hulle hernoem die gebied na Tannoe-Oerjantsjai. Vanaf die 19de eeu begin Russe hulle in die gebied vestig. In die begin van die 20ste eeu is dit vir 'n rukkie onafhanklik. Eindelik lei die steeds groter wordende Russiese bevolking daartoe dat tsaar Nikolaas II in 1911 troepe na die gebied stuur weens die toenemende aantal aanvalle op Russe. Twee jaar later, in 1914, word dit tot 'n protektoraat van Rusland verklaar.

In 1917 breek onluste in die gebied uit tussen Mongole, Toewane, die Rooi Leër en die Wit Leër weens die magsvakuum wat ontstaan het ná die Russiese Rewolusie. In 1920 val die Rooi Leër die gebied binne en in 1921 verkry dit onafhanklikheid as die Volksrepubliek Toewa, ook bekend as Tannoe Toewa. Die republiek is kommunisties, maar verkry deur die eerste president, Koelar Dondoek, tog reeds ’n eie karakter. Hy voer die Lamaïsme in as staatsgodsdiens en probeer van die land ’n teokrasie maak. Dit was egter nie wat die kommunistiese leiers in Rusland in gedagte gehad het nie en Dondoek word vervang deur die pro-Russiese kommunis Saltsjak Toka.

Tydens die bewind van Josef Stalin word die staat in 1944 weer geannekseer en Toewa word ’n outonome oblast in die Russiese SFSR. Die leier van die voormalige volksrepubliek, Toka, word die eerste sekretaris van die Toewaanse Kommunistiese Party. Op 10 Oktober 1961 kry die republiek die status van outonome republiek binne die RSFSR. Die kommunistiese regering gaan gepaard met grootskaalse en ongewilde kollektiwisasies en die onderdrukking van die Toewaanse kultuur en godsdiens.

In 1990 ontstaan die Toewaanse Demokratiese Beweging onder leiding van Kaadyr-ool Bicheldei, ’n filoloog van die Universiteit van Kizil. Die beweging beloof loopbane en huise, wat skaars was in dié tyd. Hulle beloof ook om die posisie van die Toewaanse kultuur en taal te verbeter. Die resultaat is ’n reeks aanvalle op die Russiese minderheid in die gebied later dié jaar, wat daartoe lei dat die Russiese leër die gebied beset.

Ná die ontstaan van die Russiese Federasie op 31 Maart 1992 word ’n nuwe grondwet op 22 Oktober 1993 vir Toewa opgestel. Die amptelike naam word van Toewa (Тува) in Tiwa (Тыва) verander. In die grondwet staan onder meer dat Tiwa die reg het om van Rusland af te skei indien die bevolking dit verkies. Die eerste president, Sjerig-ool Oorzjak, word in 1992 verkies.

China en Taiwan erken tot vandag toe nie Russiese soewereiniteit oor dié gebied en oor Buite-Mongolië nie en op sommige kaarte uit dié lande val die gebiede onder die "Chinese grondgebied".

Die republiek lê aan die boloop van die Jenisejrivier. Sowel die Groot- as die Klein-Jennisei begin in die gebied. Daar is ongeveer 6 700 mere, waaronder baie gletsermere. Tiwa lê op die kruising van die Siberiese taiga en die Sentraal-Asiese woestyn en steppe. Wat die reliëf betref, kan die gebied ingedeel word in twee gebiede: die ooste, wat 80% uitmaak en berg- en bosagtig is, en die weste, wat die droë en laerliggende woestyn en steppes bevat.

Die gebied word bewoon deur Boeddhistiese Tiwane wat Tiwaans, ’n Turkse taal, praat en sterk verwant is aan ’n ander volk, die Tofalari. Die Tiwane vorm die meerderheid van die 305 000 inwoners; 70,02% van die bevolking (2002). Russe maak 20,11% uit. Die bevolking is besig om te verstedelik. Die geloof is oorwegend Tibettaanse Boeddhisme. Dit is jare lank onderdruk, maar het ná die ontstaan van die nuwe Rusland ’n nuwe hupstoot gekry.

Die bevolking van Tiwa is baie arm. Meer as 70% leef onder die armoedegrens: Dit is die armste gebied in Rusland. Die gemiddelde leeftyd is 48,8 jaar vir mans en 60,4 vir vroue. In Rusland is dié getalle onderskeidelik 58,8 en 72 jaar.

Die Tiwane het ’n sterk volkstradisie. Hulle is baie goed met die maak van voorwerpe van silwer, brons, hout en klip. Hulle is egter meestal bekend vir hul botoonsang (keelsang), ’n vorm van sing waarby lae tone voortgebring word en tegelykertyd ook baie hoë fluitende tone. Eers het net mans dit beoefen aangesien daar geglo is dat dit vroue onvrugbaar kan maak. Tans beoefen vroue dit egter ook.

Die ekonomie is sterk op landbou toegespits. Die Tiwane teël met onder meer vee, perde, skape, rendiere en kamele in die bergagtige steppe en met beeste in die noordooste. In die laagland word graan verbou met behulp van besproeiing.

Die nywerheid is veral in die stede gekonsentreer, veral in Kizil. Die belangrikste sektore is die voedingsnywerheid, die looi van leer, houtbewerking en die verwerking van delfstowwe soos (goud, haliet, steenkool en asbes).
Distrikte (kozjuuns):



</doc>
<doc id="29339" url="https://af.wikipedia.org/wiki?curid=29339" title="Mari El">
Mari El

Mari El (Russies: Республика Марий Эл; "Respoeblika Mari El") is ’n outonome republiek in die Russiese Federasie.

Die outonome oblast Mari ontstaan op 4 November 1920 en word op 5 Desember 1936 herorganiseer in die Mari-OSSR. Die outonome republiek Mari El in sy huidige vorm ontstaan op 22 Desember 1990.

Mari El is in die oostelike deel van die Oos-Europese Vlakte, langs die Wolga, geleë. Die moerasagtige Mari-laagvlakte lê in die weste van die republiek. 57% van die republiek is bedek met bosse. Die hoogste punt is 278 meter.

Daar is 476 rivere en meer as 200 mere in Mari El. Die meeste is maar klein en gewoonlik bevrore van die helfte van November tot die helfte van April. Groot, bevaarbare riviere is die Wetloega in die uiterste weste en die Wolga langs die suidgrens. 

Die republiek grens in die noorde aan die oblast Nizjni Nowgorod, in die ooste aan die oblast Kirof, in die suide aan Tartarië en in die weste aan Tsjoewasjië.

Mari El het ’n gematigde landklimaat. Die winters is gematig koud met sneeu. Die somers is warm en dikwels vogtig (reën).

Die belangrikste bevolkingsgroepe is Mari's en Russe. Die Mari's praat ’n Finoegriese taal. Die standaardtaal is die oostelike variant, die Weide-Mari (марий йылме). Die westelike Berg-Mari (мары йлмы) het minder sprekers en word as ’n variant beskou.

Die Mari's het voor die Russiese Rewolusie van 1917 geen toegewese gebied gehad nie. Nou woon net 48,3% van die volk in Mari El. Die meeste woon in ander dele van Rusland; 4,1% woon buite Rusland. Russe vorm 47,5% van die bevolking, gevolg deur die Mari's (42,9%) en Tartare (6%).

Die hoof van die regering is die president. In 2004 was Leonid Igorewitsj Markelof die president. Hy is verkies in Januarie 2001.

Die republiek het feitlik geen grondstowwe wat van nywerheidsbelang is nie. Ander natuurlike bronne is: turf, bronwater en kalksteen.

Die mees ontwikkelde nywerhede is masjienbou, metaal- en houtbewerking en voedsel. Die meeste ondernemings is in die hoofstad, Josjkar-Ola.



</doc>
<doc id="29340" url="https://af.wikipedia.org/wiki?curid=29340" title="Karelië">
Karelië

Karelië (Karelies, Estnies en Fins: "Karjala"; Russies: Карелия, "Kareliya"; Sweeds: "Karelen") is 'n historiese gebied in Finland en Rusland tussen die Witsee in die noordooste en die Finse Golf in die suidweste. In Rusland word dit omvat deur die outonome deelrepubliek Republiek van Karelië.

Die oppervlak van die republiek is 180 500 km². Die hoofstad van die Russiese deelrepubleik is Petrozawodsk. Ander groot stede sluit in: Kostomoeksja, Sortiwala en Kondopoga. Die bevolking beloop in 2003 ongeveer 716 000, waarvan 73,6% Russe, 10% Kareliërs, 7% Wit-Russe, 3,6% Oekraïners, 2,3% Finne en 0,8% Wepse. Naas Russies word ook Karelies, Fins en Wepsies gepraat. Daar bestaan ook dagblaaie en radiostasies wat Karelies, Fins en Wepsies gebruik. Binne Karelië self het die Wepse 'n eie outonome gebied, naamlik "Wepsskaja Volost".

Karelië is grotendeels met dennebosse bedek, ongeveer 49% van die oppervlak. Daar is ook heelwat mere, wat 25% van die oppervlak bedek. Die twee grootste mere is die Ladogameer en die Onegameer.

Die belangrikste dele van die ekonomie van Karelië is bosbou, visbedryf, papierbedryf en houtbewerking. Masjienvervaardiging en metallurgie is ook verteenwoordig.

Karelië is 'n toeriste-aantreklikheid in Rusland, as gevolg van die omgewing se natuurskoon. Daar is ook 'n interessante opelugmuseum vir tradisionele boukuns. Die museum heet "Kizji" en is geleë op 'n eiland met dieselfde naam in die Onegameer.

Van 1940 tot 1956 het Karelië onder die naam Karelo-Finse Sowjet Sosialistiese Republiek (SSR) die status van Unierepubliek van die Sowjetunie. In 1956 word Karelië 'n Outonome Sosialistiese Sowjetrepubliek (ASSR). Met dié naam en laer status gee die Sowjetunie by implikasie sy aansprake op Finland op.


</doc>
<doc id="29361" url="https://af.wikipedia.org/wiki?curid=29361" title="Sekte">
Sekte

Die term sekte verwys na 'n afsonderlike religieuse gemeenskap of groepering wat as gevolg van sy leerstelling(s) of rituele in konflik is met die heersende opvatting van 'n gevestigde kerk of ander groot religieuse organisasie of geloof. 'n Sekte het hom sodoende van 'n groter kerk of ander geloof afgeskei, of sy aanhangers is uit die organisasie of geloof verban.

Die term het vanweë sy geskiedenis en kerklike taalgebruik 'n negatiewe konnotasie gekry en word dikwels met sekere gevare vir die voortbestaan van 'n gevestigde kerk of geloof, maar ook die basiese beginsels van staat en maatskappy verbind.

Die moderne godsdienswetenskap gee gevolglik die voorkeur aan neutrale terme soos afsonderlike religieuse gemeenskap of nuwe religieuse beweging.

Die woord sekte is afgelei van die Latynse werkwoord "sequi" (letterlik "iemand navolg") en het oorspronklik na 'n skool, party of gemeenskap binne 'n bepaalde religie of godsdiens verwys. In sy spesifieke betekenis van 'n klein religieuse groep, wat van 'n groter Christelike denominasie afgeskei het, het die term sy oorsprong in die Middel-Latynse "secta" (letterlik "'n beginsel of rigsnoer wat nagevolg word"; "party"; "filosofiese leer"; "sekte" in die huidige betekenis).

Die selfstandige naamwoord "sekte" is waarskynlik afgelei van Latyns "sequi (secutum)" ("navolg", vergelyk ook die Afrikaanse leenwoord "konsekwent") en het sy oorsprong in 'n ou participium (deelwoord) "sectum" "nagevolg".

Wanneer die term sekte gebruik word moet daar egter eers verduidelik word waarvan 'n bepaalde groepering afgeskei het.

Die gevestigde kerke van Westerse lande soos die Rooms-Katolieke en Evangelies-Lutherse Kerke verwys na baie groeperings as Christelike sektes wat in die algemeen net beteken dat hierdie groeperings van die hoofstroomkerke afgeskei het, maar nogtans as deel van die Christendom beskou word.

'n Aantal bekende Christelike sektes het in Noord-Amerika ontstaan en later na ander lande uitgebrei soos byvoorbeeld Jehovah se Getuies, maar sommige het ook in Europa ontstaan soos die Nuwe Apostoliese Kerk (die grootste Christelike sekte in die Duitse taalgebied) en die Ou Apostoliese Kerk wat beskou word as die grootste Christelike sekte in Suid-Afrika)

Christelike sektes verskil in baie opsigte van tradisionele kerke en hul oudkerklike belydenisse (die Apostoliese Geloofsbelydenis en die Geloofsbelydenisse van Nicéa en Atanasius).

Christelike sektes:



</doc>
<doc id="29362" url="https://af.wikipedia.org/wiki?curid=29362" title="Hernán Crespo">
Hernán Crespo

Hernán Jorge Crespo (* 5 Julie 1975 in Florida, Argentinië) is 'n voormalige Argentynse sokkerspeler. Hy het by die klubs Inter Milaan en River Plate gespeel.


</doc>
<doc id="29363" url="https://af.wikipedia.org/wiki?curid=29363" title="Ewetoeganklike geheue">
Ewetoeganklike geheue

Ewetoeganklike geheue (Algemeen bekend as RAM) is 'n soort rekenaarstoortoestel. Tans neem dit die vorm aan van 'n geïntegreerde stroombaan wat die stoor van data moontlik maak sodat dit in enige volgorde en in 'n eweredige tydsinterval gelees kan word ongeag van die fisiese ligging van die data op die medium. Dit is in teenstelling met ander stoormeganismes soos magnetiese bande, magnetiese skywe en optiese skywe wat op die fisiese beweging van die medium of die skryfkop staatmaak. In hierdie toestelle neem die beweging langer as die data-oordrag self en hang die herwinningstyd af van waar die data fisies op die medium geleë is.

Die begrip word hoofsaaklik verbind met vlugtige soorte geheue (soos DRAM modules) waar die inligting verlore gaan as die krag afgeskakel word. Baie ander soorte geheue kan egter ook as ewetoeganklike geheue beskou word, insluitende die meeste ROM en 'n soorte flitsgeheue wat bekend staan as NOR-Flash.

Die eerste soort ewetoeganklike geheue was die magnetiese kerngeheue wat in 1951 ontwikkel is en in alle rekenaars gebruik is tot en met die ontwikkeling die statiese ewetoeganklike geheue op geïntegreerde stroombane in die laat 1960's en vroeë 1970's. Voor die ontwikkeling an die magnetiese kerngeheue het rekenaars relês of vakuumbuise gebruik om geheuefunksies te verrig.



</doc>
<doc id="29364" url="https://af.wikipedia.org/wiki?curid=29364" title="Abstraksielaag">
Abstraksielaag

'n Abstraksielaag (of abstraksievlak) is 'n manier om die besonderhede van die implementering van 'n stel funksies te versteek. Van die bekendste sagteware-modelle wat die abstraksielae gebruik is die 7 laag OSI-model vir rekenaarnetwerk-protokolle, die OpenGL grafiese versameling en die bytestream toevoer/afvoermodel wat deur Unix ontwikkel is en later deur MSDOS, Linux en die meeste ander moderne bedryfstelsels ingebou is.


</doc>
<doc id="29368" url="https://af.wikipedia.org/wiki?curid=29368" title="Beheermodus">
Beheermodus

In rekenaarterminologie verwys die beheermodus na 'n hardeware verstelde vlag wat verander kan word deur kode wat in stelselvlak sagteware uitgevoer word. Stelselvlak take of -rygkode (thread) sal hierdie vlag stel terwyl hulle besig is, terwyl toepassings in die gebruikersruimte dit nie sal doen nie. Hierdie vlag bepaal of dit moontlik sal wees om masjienkode verwerkings soos om onderbrekingsversoeke te versper. 'n Program wat in beheermodus uitgevoer word moet betroubaar wees aangesien dit die hele rekenaarstelsel kan laat faal.

Soos deur foldoc.org opgesom word is die beheermodus "'n Uitvoermodus op sommige verwerkers wat die uitvoer van alle instruksies ontsper, insluitend bevoorregte instruksies. Dit kan ook toegang verleen tot 'n afsonderlike adresspasie, tot sagteware vir geheuebestuur en tot ander bybehore. Dit is die modus waarin die bedryfstelsel gewoonlik loop."


</doc>
<doc id="29369" url="https://af.wikipedia.org/wiki?curid=29369" title="Selflaaier">
Selflaaier

'n Selflaaier is 'n klein rekenaarprogram wat die sagteware laai wat nodig is vir die bedryfstelsel om te kan loop. Die meeste rekenaarstelsels kan slegs kode uitvoer wat in die geheue gelaai is (ROM of RAM). Moderne bedryfstelsels word op hardeskywe (of soms op CD's en Flitsgeheue) gestoor. Wanneer 'n rekenaar aangeskakel word bestaan daar nie 'n bedryfstelsel in die geheue nie. Die rekenaar se hardeware kan nie alleen die komplekse bewerkinge doen soos om programme vanaf skywe te laai nie, wat 'n paradoks tot gevolg het: om die bedryfstelsel te kan laai moet daar oënskynlik reeds 'n bedryfstelsel gelaai wees. Die oplossing hiervoor is om die klein selflaaier program outomaties in geheue te laai wanneer die rekenaar aangeskakel word. Dikwels word daar van multistadium selflaaiers gebruik gemaak wat beteken dat daar kleiner programmetjies een na die ander gelaai word met toenemende kompleksiteit totdat die bedryfstelsel uiteindelik gelaai kan word. Ou rekenaars het 'n ry skakelaars op 'n paneel gehad wat die operateur in staat gestel het om die binêre laai-instruksies met die hand in te sleutel alvorens beheer aan die SVE oorhandig is. Die laaier sou dan die bedryfsinstruksies van 'n buitenste medium soos 'n papierband, ponskaart of 'n magnetiese band inlees.


</doc>
<doc id="29370" url="https://af.wikipedia.org/wiki?curid=29370" title="Gebruikersruimte">
Gebruikersruimte

'n Konvensionele bedryfstelsel verdeel gewoonlik die virtuele geheue in 'n kernruimte en 'n gebruikersruimte. Die kernruimte word opsy gehou vir die loop van die bedryfstelselkern, kernuitbreidings en sommige toestelaandrywers. In die meeste bedryfstelsels word kerngeheue nooit uitgeruil met spasie op die hardeskyf nie. In teenstelling daarmee is die gebruikersruimte daardie deel van die geheue waar al die gebruikersmodus toepassings uitgevoer word en hiérdie geheue kan uitgeruil word indien nodig.

Elke proses word gewoonlik in sy eie ruimte in virtuele geheue uitgevoer en tensy anders versoek word kan dit nie toegang verkry tot die geheue van ander prosesse nie. Dit vorm dan die basis van geheuebeskerming in vandag se bedryfstelsels en is ook 'n bousteen vir die verdeling van voorregte. Afhangende van die voorregte kan prosesse die kern versoek om 'n deel van 'n ander proses se geheueruimte aan dit toe te ken, soos in die geval van ontfouters. Programme kan ook versoeke rig vir die skep van gedeelde geheue gebiede saam met ander prosesse.


</doc>
<doc id="29371" url="https://af.wikipedia.org/wiki?curid=29371" title="Monolitiese kern">
Monolitiese kern

'n Monolitiese kern is die sentrale onderdeel van 'n bedryfstelsel wat in 'n enkele proses geïmplementeer is wat in 'n enkele adresruimte van 'n rekenaarstelsel loop. Die opneem van alle bedryfstelselkernfunksies in 'n enkele proses is dat dit vanuit elke ander kernfunksie moontlik is om 'n afsonderlik gedefinieerde funksie te roep. Dit maak die ontwikkeling en beheer van so 'n stelsel betreklik eenvoudig.


</doc>
<doc id="29372" url="https://af.wikipedia.org/wiki?curid=29372" title="Linus Torvalds">
Linus Torvalds

Linus Benedict Torvalds (Sweeds: ; gebore op 28 Desember 1969 in Helsinki, Finland) is die skepper van die vrye Linux bedryfstelselkern. Hy is tans steeds die hoofkoördineerder vir die ontwikkeling van Linux. Met die ontwikkeling van Linux het hy 'n groot rol gespeel om die oopbron en vrye sagteware-beweging in die openbare oog te plaas.

Linus Torvalds is gebore in Helsinki waar hy tot die Sweedssprekende minderheid in Finland behoort het. Hy woon sedert 2006 in die Verenigde State.

In 1991 het hy die beskikbaarheid van sy bedryfstelselkern wat soortgelyk was aan Free Minix aangekondig. Sy bedryfstelselkern was 'n aanvulling tot die GNU-projek, wat op daardie tydstip slegs 'n kern ontbreek het - daarvoor was die Hurd kern in beplanning gewees.

Minder as vyf persent van die huidige kode van Linux is deur hom geskryf maar Torvalds word steeds deur die Linux ontwikkelaarsgemeenskap beskou as die mees geskikte persoon om beslissings te fel oor welke sagteware uiteindelik by Linux ingesluit sal word. Sodoende word daar verhoed dat 'n nuwe vertakte projek van Linux versprei word, wat wel wettig moontlik is aangesien Linux onder die voorwaardes van die GNU Algemene Publieke Lisensie versprei word.


</doc>
<doc id="29373" url="https://af.wikipedia.org/wiki?curid=29373" title="Meganika">
Meganika

In fisika, is Meganika die studie van beweging en die kragte wat dit veroorsaak. Anders gestel, is dit 'n wetenskaplike studieveld wat kyk na die gedrag van fisiese liggame wanneer 'n krag of verplasing daarop inwerk en die gevolglike effek van die liggaam op sy omgewing. Sir Isaac Newton se Bewegingswette (vanuit sy 'Principia Mathematica') vorm die basis van meganika. Dié studieveld bestudeer, onder andere, impuls, en tweedimensionele bewegings.

Die meganika het betrekking op beweging en die kragte wat die beweging veroorsaak. Die begrippe snelheid en versnelling is dan ook presies gedefinieer sodat beweging stelselmatig ontleed kan word. Wanneer die snelheid of versnelling van 'n deeltjie byvoorbeeld bekend is, kan die baan daarvan haarfyn bereken word. Dit is onder meer noodsaaklik in die ballistiek. ŉ Groot aantal wette wat op kragte, traagheid en momentum betrekking het, is deur Newton geformuleer, en is so beduidend dat selfs die gedrag van deeltjies in 'n kernreaksie aan die hand daarvan beskryf kan word. Die snelheid van 'n voorwerp word bepaal uit die afstand wat dit in ŉ sekere tyd aflê. Die gemiddelde snelheid "v" is dus gelyk aan die afstand "s" gedeel deur die tyd "t": 

"V"formula_1

Vir die berekening van die snelheid v op 'n gegewe tyd (oombliklike snelheid), word die posisieverandering vir 'n kort oomblik beskou en dan is 

"V" =  formula_2

Snelheid is 'n vektorhoeveelheid, dit wil sê dat daar by snelheid van sowel grootte as rigting sprake is. Wanneer 'n voorwerp voortdurend teen dieselfde snelheid in dieselfde rigting beweeg, word dit eenparige beweging genoem, byvoorbeeld vliegtuie, treine of motors. Wanneer die voertuie 'n bepaalde snelheid bereik en dit handhaaf, het hulle ŉ konstante snelheid en rigting (as die trajek dit toelaat). Iemand wat hom in 'n eenparig bewegende voertuig bevind, sal geen krag ondervind nie, en hy sal dus nie van wee die beweging byvoorbeeld teen sy sitplek vasgedruk word soos wanneer die voertuig versnel nie.

Eenparige beweging is nie moontlik waar twee kragte mekaar nie ophef nie, aangesien die snelheid van die voorwerp elke opeenvolgende oomblik verander. Die twee vektore van die snelheid op twee agtereenvolgende tye aangee, kan dus van mekaar afgetrek word, en as die verskil deur die tydsduur gedeel word, word die versnelling verkry. Die versnelling het dan sy eie grootte en rigting. 

Om 'n eenvoudige begrip van versnelling te vorm, moet slegs die snelheidsverandering - soos by 'n voertuig wat wegtrek of stilhou – in die rigting van die snelheid beskou word. Versnelling word in meter/sekonde/sekonde (m/s) aangegee omdat dit 'n verandering in snelheid (wat self in m/s uitgedruk word) per sekonde aandui. 

'n Voertuig wat in 10s van 0 tot 72 km/h (20 m/s) versnel, ondergaan in hierdie tyd 'n versnelling van 2 m/s. Die krag wat vir die versnelling nodig is, word deur die motor self verskaf, en die insittende ondervind dan die versnellende krag deurdat hy teen die rugleuning vasgedruk word. By vertraging (negatiewe versnelling) word 'n ander krag op die persoon uitgeoefen en hy beweeg vorentoe aangesien die eenparige beweging nie meer gehandhaaf word nie. 

By 'n botsing is die vertraging groot 'n voertuig met ŉ snelheid van 50 km/h wat binne 0,5s tot stilstand kom, ondergaan byvoorbeeld 'n vertraging van 27,8 m/s. Versnelling of vertraging kan ook in 9 (die versnelling vir swaartekrag) uitgedruk word ("g" = 9,81 m/s), en by bogenoemde voorbeeld ondervind die voertuig dus 'n vertraging van ongeveer 3 "g". Dit is asof daar 'n na vore gerigte swaartekrag aanwesig is, waarin alles drie maal so swaar soos die na benede gerigte krag voel.

Die posisie van 'n voorwerp wat tussen 2 punte beweeg, kan uit die snelheid waarteen dit beweeg en die tyd wat verloop het, bereken word: 

s = V.t. 

Hierby moet die eenhede links en regs in die vergelyking altyd ooreenstemmend wees, want as die snelheid in km/h uitgedruk word, moet die tyd in uur, die afstand in km, die snelheid in km/h en die versnelling in km/h gegee word. As die afstand byvoorbeeld in m gegee word, word daar met m, s en m/s gewerk. 'n Eenparig versnelde beweging is wanneer 'n voorwerp gelykmatig versnel word. Die versnelling van die voorwerp, wat uit rus eenparig versnel word, word uit die vergelyking bepaal: v = "at". Die afstand wat afgelê is, word uit die vergelyking s= ½ "at" gevind. 

'n Voorwerp wat na die aardoppervlak val, ondervind ŉ versnelling van ongeveer 9,8 m/s (die versnelling as gevolg van die swaartekrag is nie konstant nie, maar tot op 'n hoogte van ongeveer 30 km bokant die aarde is afwykings minder as 1 %). As die voorwerp horisontaal weggewerp word, sal dit eenparig oor die aardoppervlak beweeg, maar terselfdertyd 'n versnellende valbeweging uitvoer en 'n paraboliese baan (trajek) volg. Die afstand wat in die horisontale rigting afgelê word, is dan:

"s" = "t" X v (horisontaal).

'n Koeël se baan 'n Projektiel wat met 'n snelheid v onder 'n hoek 0' oor die aardoppervlak weggeskiet word, het op tydstip "t" 'r; snelheid met sowel 'n horisontale as 'n vertikale komponent. Die bereik van geskut is maksimaal vir  α = 45˚, 

waar S = formula_3 

Die afstand wat 'n waaghals met 'n motor of motorfiets deur die lug kan aflê, is ongeveer 75 m, as sy aanloop teen 'n hoek α van 45° met 'n snelheid van 100 km/h plaasvind. 

Om 'n voorwerp met massa m 'n versnelling of vertraging van "a" te laat ondergaan, moet ŉ krag F daarop uitgeoefen word": F = m x a". Volgens die beginsel "aksie = reaksie" oefen die voorwerp dan ŉ teenoorgestelde krag ("- F") uit, en hierdie krag word die traagheidskrag van die voorwerp genoem. 'n Voorwerp wat by 'n botsing in 1 s vanaf 72 km/h (20 m/s) tot stilstand kom (terwyl dit 'n vrag van 10 ton dra), ondervind byvoorbeeld 'n traagheidskrag van 200 000 N.

Die oorsprong is uit Antieke Griekeland met die geskrifte van Aristoteles en Archimedes. Tydens die vroeë moderne era, het wetenskaplikes soos Khayaam, Galileo, Kepler en Newton die fondasie gelê van wat nou bekend staan as klassieke meganika. Dit is 'n deel van klassieke fisika wat te doen het met partikels wat of in rus is of beweeg teen snelhede wat beduidend laer is as die spoed van lig.

Meganika kan opgedeel word in die sub-velde van klassieke meganika en kwantummeganika.

Klassieke meganika bestaan uit onder ander Newtoniese-meganika (die oorspronklike deel vanaf Newton), analitiese meganika (wat bestaan uit Lagrange-meganika en Hamiltoniese meganika), astrodinamika ('Astrodynamics'), vloeimeganika ('Fluid mechanics'), breukmeganika ('Fracture mechanics'), kontinuümmeganika ('Continuum mechanics'), ingenieurs meganika, ens.

Sien kwantummeganika.



</doc>
<doc id="29374" url="https://af.wikipedia.org/wiki?curid=29374" title="Fibonacci">
Fibonacci

Leonardo van Pisa (geb. 1170 – † 1250), ook bekend as Leonardo Pisano, Leonardo Bonacci, Leonardo Fibonacci, was 'n Italiaanse wiskundige wat deur sommiges as die mees talentvolle wiskundige van die Middeleeue beskou word.

Fibonacci is die veral bekend in die moderne tye vir:

In die ry van Fibonacci-getalle, word elke getal na die eerste twee bereken as die som van die voorafgaande twee getalle. Die ry is soos volg:

Leonardo is gebore Pisa. Sy pa Guglielmo het die bynaam Bonaccio gedra (wat "saggeaard" of "eenvoudig" beteken). Sy ma, Alessandra is oorlede toe hy nege jaar oud was. Leonardo is eers na sy dood die bynaam Fibonacci gegee (afkomstig van "filius Bonacci", wat seun van Bonaccio beteken).

Guglielmo het 'n handelspos bestuur (en volgens sekere bronne was hy die konsultant vir Pisa) in Bugia, 'n hawedorp ten ooste van Algiers in die Almohad dinastie se sultanaat in Noord-Afrika (nou Bejaia, Algerië). As 'n jong seun het Leonardo daarheen gereis om sy pa behulpsaam te wees. Dit is hier waar hy kennis gemaak het met die Hindoe-Arabiese syferstelsel.

Nadat hy waargeneem het dat rekenkunde met Hindoesyfers eenvoudiger en meer doeltreffend was as met die Romeinse syfers, het Fibonacci regdeur die Middelandse see gebied gereis om onder leidende Arabiese wiskundiges van daardie tyd te studeer. Leonardo het rondom 1200 van sy reise teruggekeer. In 1202, op die ouderdom van 32 het hy dit wat hy geleer het in die "Liber Abaci" gepubliseer en daarmee die Hindoe-Arabiese syfers aan Europa bekendgestel.

Leonardo het 'n gas van die Keiser Frederik II van die Heilige Roomse Ryk wat wiskunde en wetenskap geniet en ondersteun het. In 1240 het die Republiek van Pisa Leonardo vereer deur 'n salaris aan hom toe te staan.

In die 19 eeu is 'n standbeeld ter ere van Fibonacci in Pisa opgerig.


In hierdie werk stel Fibonacci die sogenaamde "modus Indorum" (metode van die Indiërs) bekend, vandag bekend as Hindoe-Arabiese syfers (Sigler 2003; Grimm 1973). Die boek het die berekeninge met behulp van die 0-9 syfers en 'n plekwaarde voorgestaan. Die boek het die praktiese belang van die nuwe syferstelsel aangetoon deur gebruik te maak van langdeling en Egiptiese breuke en dit toe te pas op boekhou, die omskakeling van gewigte en mates, die berekening van rente, die omskakel van geld en ander toepassings. Die boek het baie aansien geniet in geleerde kringe in Europa en 'n diepgaande invloed gehad op Europese gedagtestrominge gehad.

"Liber Abaci" het ook verskeie probleme gestel en opgelos ten opsigte van die groei van 'n hipotetiese haasbevolking gebaseer op geidealiseerde aannames. Die oplossing, geslag na geslag, was 'n reeks getalle wat later bekend sou staan as die Fibonacci reeks. Die getalle reeks was ook aan Indiese wiskundiges bekend so vroeg as in die 6 eeu, maar dit was Fibonacci se "Liber Abaci" wat dit aan die Weste bekend gestel het.




</doc>
<doc id="29375" url="https://af.wikipedia.org/wiki?curid=29375" title="Free Pascal">
Free Pascal

Free Pascal (of FPK Pascal of selfs FPC) is 'n gratis oopbron Pascal-vertaler. Dit kan in 32- en 64-bismodus vertaal en ondersteun verskeie argitekture. Die vertaler is gebaseer op die Borland Pascal dialek, Turbo Pascal en die Delphi programmeertaal.

Free Pascal was eers FPK Pascal genoem weens die voorletters van die oorspronklike ontwikkelaar, Florian Paul Klämpfl. FPK Pascal het nooit bekend gestaan as "Free Pascal Kompiler" nie. Om "Compiler" met 'n K te skryf was ongewoon in Duitsland. So om verwarring te vermy was die naam van die projek in 1997 verander na Free Pascal Compiler (FPC).

Hierdie artikel is aanvanklik saamgestel deur die Engelse weergawe van Wikipedia te gebruik as 'n beginpunt.


</doc>
<doc id="29380" url="https://af.wikipedia.org/wiki?curid=29380" title="Patriarg Filaret van Moskou">
Patriarg Filaret van Moskou

Patriarg Filaret (Russies: Филарет, 1553 - 1 Oktober 1633) is gebore as Fjodor Nikititsj Zacharin-Joerijef (Фёдор Никитич Захарьин-Юрьев) in 'n Russiese bojare-gesin. Nadat hy tydelik in onguns verval het, het hy patriarg van Moskou geword. Hy was die eerste lid van sy familie wat die van Romanof (Романов) aangeneem het en was die de facto-heerser tydens die bewind van sy seun, tsaar Michail van Rusland. His op 13 Oktober 1994 tot heilige verklaar. Sy feesdag is op 19 November.

Fjodor word in Moskou gebore as die tweede seun van die vooraanstaande bojaar Nikita Romanowitsj Zacharin-Joerijef en verander later die familie se van na Romanof. Tydens die bewind van sy neef Fjodor I (1584-1598) blink die jong Fjodor Romanof uit as soldaat en diplomaat – in 1590 in die oorlog teen die magte van Johan III van Swede, en van 1593 tot 1594 in onderhandelinge met die ambassadeurs van die Romeinse keiser Rudolf II. Hy word in 1583 ’n bojaar.

Toe tsaar Fjodor sonder erfgename sterf, is hy die gewilde keuse vir die troon, maar hy berus in die verkiesing van Boris Godoenof. Drie jaar later dwing Godoenof hom en sy vrou, Ksenia Sjestowa, om kloostergeloftes af te lê onder die name Filaret en Martha.

Filaret bly onder die strengste aanhouding in die Antonijef Sijski-klooster in die noorde van Rusland, waar hy blootgestel word aan elke denkbare vernedering. Toe Vals Dmitri I die Godoenofs se bewind omvergooi, laat hy Filaret vry en stel hom aan as biskop van Rostof (1605).

In 1609 word Filaret deur Vals Dmitri II aangewys as patriarg. Van 1610 af is hy ’n gevangene van die Poolse koning Sigismund III Wasa, wat hy geweier het om as tsaar van Moskowië te erken toe hy in 1610 op ’n afvaardiging na die Poolse kamp gestuur is. Op 13 Februarie 1619 word hy vrygelaat met die Wapenstilstand van Deulino en op 2 Junie in dieselfde jaar word hy ingeseën as patriarg van Moskou en Rusland.

Sedertdien, tot met sy dood, het Moskowië in werklikheid twee heersers, tsaar Michail en sy pa, die "heiligste patriarg Filaret". Teoreties is hulle mede-heersers, maar Filaret gaan dikwels ooreenkomste aan sonder om die tsaar te raadpleeg. Sy belangrikste binnelandse maatreël is om die landbouers aan die grond te bind om sodoende die groter wordende aantal verdrukte lyfeienes te keer om na die steppe uit te wyk waar hulle Kosakke word in plaas van belastingbetalers.

Filaret se beywering vir die reinheid van ortodoksie laat hom soms buitensporig optree, maar hy moedig die publikasie van teologiese werke aan en beveel dat elke aartsbiskop ’n kweekskool moet stig, en hyself stel die voorbeeld. Hy herorganiseer ook die Moskowiese leër met behulp van buitelandse offisiere.

Fjodor Romanof het ses kinders gehad: 


</doc>
<doc id="29385" url="https://af.wikipedia.org/wiki?curid=29385" title="Adresruimte">
Adresruimte

In rekenaarwetenskap definieer 'n adresruimte 'n reeks diskrete adresse waarvan elkeen kan ooreenstem met 'n fisiese of virtuele geheue-register, 'n netwerknodus, randtoestel, skyfsektor of ander logiese of fisiese eenheid.

'n Geheue-adres identifiseer 'n fisiese ligging in rekenaargeheue, soortgelyk aan 'n straatadres in 'n dorp. Die adres dui die ligging aan waar die data gestoor is, net soos 'n straatadres 'n spesifieke woonhuis in 'n woonbuurt aandui.

Voorbeelde van adresruimtes:

Spesifieke voorbeeld van toepassing op die Linux-bedryfstelselkern


Oor die algemeen sal een adresruimte fisies verskil van 'n ander ligging in geheue. Dit gebeur egter soms dat adresruimtes oorvleuel. Wanneer adresruimtes oorvleuel is vertaling nodig. Virtuele tot fisiese adresruimte vertaling is byvoorbeeld nodig om die adresse in virtuele geheue te vertaal na die fisiese adresruimte -- een fisiese adres en een of meer virtuele adresse kan almal na dieselfde fisiese greep in RAM verwys.


</doc>
<doc id="29388" url="https://af.wikipedia.org/wiki?curid=29388" title="FpGUI">
FpGUI

Die Free Pascal GUI Toolkit (of meer algemene naam, fpGUI) is 'n kruisplatform grafiese ontwikkelingshulpmiddel wat ontwerp is deur Graeme Geldenhuys. fpGUI is vry sagteware en oopbronsagteware en is met 'n gemodifiseerde GNU Lesser General Public License (LGPL) gelisensieer. fpGUI is ontwikkel met die Free Pascal kompileerder wat beteken dat dit gebruik maak van die Object Pascal programmeertaal.

fpGUI bestaan net uit grafiese komponente en 'n kruisplatform 2D grafiese programmateek. Dit implementeer geen databasislaag, 3D grafika of XML-ontleder nie. Dit maak ook nie staat op enige groot derde-party programmateek, soos GTK of QT nie. 
Al die ekstra funksies kom direk van Free Pascal af, deur gebruik te maak van die RTL en FCL wat saam met Free Pascal versprei word.

Die eerste weergawe van fpGUI is geskyf deur Sebastian Günther in 2000. Dit is toe later in 2002 afgelas. Daar was nog baie funksies uitstaande in fpGUI voordat die werklik bruikbaar kon wees.

Graeme Geldenhuys het die projek in die middel van 2006 weer begin waar Sebastian jare vroeër opgehou het. Hy het voortgegaan met die ontwikkeling van fpGUI vir die volgende jaar. Drie sub-projekte (fpGFX, fpIMG en fpGUI) is gekombineer in 'n enkele projek: fpGUI. Graeme het die hoeveelheid komponente heelwat vermeerder en die grafiese laag baie verbeter. Die ondersteunde platforms op daardie stadium was Linux en FreeBSD deur middel van X11 (XLib), en Microsoft Windows deur middel van GDI. Na 'n paar maande het Felipe Monteiro de Carvalho die ontwikkelingspan begin help vir ondersteuning met die Windows CE platform, en die uitbreiding van die grafiese ondersteuning en ontwerp. Felipe het ook begin werk op Mac OS X-ondersteuning deur middel van Carbon, maar niks het daarvan gekom nie.

Die volgende program toon 'n venster met' n "Sluit"-knoppie in die regter onderste hoek. Op die agtergrond van die venster is al die standaard ingeboude beelde geverf. Hierdie beelde is beskikbaar in enige fpGUI-gebaseerde program.

Hier is 'n skermkiekie van die bogenoemde program onder Linux.

fpGUI word staties gekoppel in programme en is gelisensieer met behulp van 'n aangepaste weergawe van LGPL v2, spesiaal ontwerp om statiese koppeling in eie programme toe te laat. Die enigste bronkode wat mens beskikbaar moet stel, is dié veranderings wat jy gemaak het in fpGUI Toolkit self - niks meer nie.




</doc>
<doc id="29399" url="https://af.wikipedia.org/wiki?curid=29399" title="Japan Standaardtyd">
Japan Standaardtyd

Japan Standaardtyd of JST (日本標準時 of 中央標準時) is die standaardtydsone van Japan, en is 9 ure voor UTC. As dit byvoorbeeld middernag (00:00) in UTC is, is dit 9 vm (09:00) in Japan Standaardtyd. Japan pas nie somertyd toe nie. Die invoer van somertyd het egter reeds verskeie kere onder bespreking gekom. Japan Standaardtyd is dieselfde as Korea Standaardtyd, Indonesiese Oostelike Standaardtyd en Jakoetsktyd. gedurende die Tweede Wêreldoorlog is dit baie keer in Westerse konteks Tokio Standaardtyd (Engels: "Tokyo Standard Time") genoem. 

voor die Meiji era (1868–1912) het elke plaaslike gebied sy eie tydsone gehad waarin middag gestel is na die tyd wanneer die son sy hoogste punt bereik het. Soos moderne vervoermiddels soos treine aangeneem is het die gebruik onprakties begin raak as gevolg van die verwarring wat dit veroorsaak het. 'n Verskil van ongeveer 5 lengtegrade tussen Tokio en Osaka lei tot 'n verskil van 20 minute tussen die stede. In 1886 is Ordinansie 51 uitgevaardig om die probleem op te los. Hiervolgens is 9 ure voor GMT gestel (UTC was toe nog nie gevestig nie.) In die ordinansie noem die eerste klousule GMT, die tweede definieer oostelike lengtegraad en westelike lengtegraad en die derde sê dat die tydsone van 1888 sou geld. Die stad Akashi in Hyōgo Prefektuur is toevallig presies op 135 grade Oos geleë en het gevolglik as "Toki no machi" (Dorp van Tyd) bekend geword.

Met die anneksasie van Taiwan in 1895 is Ordinansie 167 uitgevaardig waarin die vorige standaardtyd na hernoem is en die nuwe by 120° Oos gevestig is. Westelike Standaardtyd, wat in Taiwan en dele van Okinawa gebruik is, is deur Ordinansie 529 in 1937 afgeskaf. Gebiede wat tydens die tweede Wêreldoorlog deur Japan beset is, insluitend Singapoer en Maleisië, het Japan Standaardtyd vir die duur van die besetting aangeneem, maar het na Japan se oorgawe hulle eie tye heraangeneem.

In 1948–1951 het die besette Japan somertyd toegepas vanaf die eerste Sondag in Mei teen 02:00 tot die tweede Saterdag in September teen 02:00, behalwe die 1949 lentevoorwaartsskuif wat op die eerste Sondag in April geval het. meer onlangs is pogings aangewend om somertyd weer in Japan in te voer, maar tot dusver is dit nie deurgevoer nie


</doc>
<doc id="29405" url="https://af.wikipedia.org/wiki?curid=29405" title="Abstraksie (rekenaarwetenskap)">
Abstraksie (rekenaarwetenskap)

Abstraksie in rekenaarwetenskap is die proses waarop die oortollige kenmerke en gedagtes oor 'n spesifieke onderwerp gestroop word sodat slegs die noodsaaklike eienskappe wat direk van toepassing is op die probleem onder oorweging op daardie tydstip oorbly.

Om die begrip 'n bietjie meer toe te lig met 'n alledaagse voorbeeld kan 'n mens dink aan 'n geval waar een persoon vir 'n ander vra om vir hom 'n poskaart te stuur as hy by sy bestemming aankom. Dit is nie nodig vir die twee persone om aan 'n spesifieke soort poskaart te dink nie. Altwee partye verstaan goed wat 'n poskaart is in breë terme as 'n versameling voorwerpe wat gewoonlik 'n prentjie/foto aan die een kant het en 'n plek vir 'n adres en 'n nota op die keersy. Die besonderhede is nie belangrik nie. 'n Abstraksie kan dus gesien word as 'n "begrip of idee wat nie met 'n spesifieke geval verband hou nie".

Abstraksie maak dit moontlik om komplekse probleme makliker op te los. Gewoonlik word daar van verskeie lae of vlakke van abstraksie gebruik gemaak. Eerstens word die probleem eers in breë trekke beskou en sodoende kan 'n duideliker beeld gevorm word van hoe die probleem aangepak behoort te word. Indien 'n mens dadelik deur die fynere besonderhede van implementering oorweldig sou word, sou dit veel moeiliker wees om die probleem op te los.


Computer Science: From Abstraction to Invention, Jennifer Burg and Stan Thomas, Wake Forest University.


</doc>
<doc id="29413" url="https://af.wikipedia.org/wiki?curid=29413" title="Jokohama">
Jokohama

, is die hoofstad van die Kanagawa-prefektuur in Japan, geleë in die Kantogebied van die hoofeiland Honsjoe en 'n belangrike kommersiële spilpunt van die Groter Tokio-gebied. Jokohama se bevolking van 3,6 miljoen maak dit Japan se grootste ingelyfde stad en die tweede mees bevolkte gebied na Tokio (dit geld slegs snags; bedags het Jokohama die derde grootste bevolking).

Jokohama het spoedig as 'n prominente hawestad ontwikkel na die beëindiging van Japan se selfverkose isolasie in die laat 19de eeu en is vandag een van die land se belangrikste seehawens tesame met Kobe, Osaka, Nagoja, Hakata, Tokio en Chiba.



</doc>
<doc id="29416" url="https://af.wikipedia.org/wiki?curid=29416" title="Sacha (Jakoetië)">
Sacha (Jakoetië)

Die Republiek van Sacha (Jakoetië) (Russies: Республика Саха (Якутия); Jakoeties: Саха Өрөспүүбүлүкэтэ) is ’n outonome republiek (’n deelgebied van Rusland). Die transliterasie van die republiek se Russiese naam is "Respoeblika Sacha (Jakoetija)" en van die Jakoetiese naam "Sacha Respoeblikata". Dit beslaan die helfte van Asiatiese Rusland en is die grootste nasionale subdivisie in die wêreld. 

Grense: 

Sacha strek tot by die Henriëtta-eiland in die verre noorde in word begrens deur die Laptef-see en Oos-Siberiese See van die Noordelike Yssee. Dié waters, die koudste van al die seë in die Noordelike Halfrond, is nege tot tien maande van die jaar met ys bedek. Die Nieu-Siberiese Eilande is deel van die republiek se grondgebied. Nadat Nunavut van Kanada se Noordwestelike Gebiede geskei is, het Sacha die grootste nasionale subdivisie in die wêreld geword, met ’n oppervlakte van 3 103 200 km².

Sacha kan in drie groot plantgordels verdeel word. Sowat 40% van die republiek lê noord van die Noordpoolsirkel en is heeltemal bedek deur ysgrond. Dit beïnvloed die gebied se ekologie en beperk woude in die suidelike deel. Die middelste deel bestaan uit Arktiese en subarktiese toendra, waar korsmos en mos as groot groen matte groei – gewilde weivelde vir rendiere. In die suidelike deel van die toendra-gordel kom Siberiese dennebome en lorkebome verspreid langs die riviere voor. Onder die toendra is die groot taiga-woudstreek. Dit beslaan sowat 47% van Sacha en byna 90% daarvan is lorkebome.

Die begaanbare Lenarivier (4 310 km) sluit honderde sytakke in die Werchojansk-gebergte in. Ander groot riviere is: 

Daar is meer as 700 mere in die republiek. Van die grootstes is:

Sacha se grootste bergreeks, die Werchojansk-gebergte, lê parallel met en oos van die Lenarivier. Dit vorm ’n groot boog wat begin in die See van Ochotsk en eindig in die Laptef-see.

Die Tsjerski-gebergte lê oos van die Werchojansk-gebergte en het die hoogste piek in Sacha – Pobeda (3 003 m). Onlangse satellietfoto's het egter gewys dat die Moes-Chaja-piek dalk hoër is: tot 3 011 m.

Die Stanowoi-gebergte lê op die suidelike grens van Sacha.

Sacha het baie rou materiaal: groot oliereserwes, gas, steenkool, diamante, goud, silwer, tin, wolfram en talle ander. 99% van alle Russiese diamante word in Sacha gemyn en dit maak 25% van die wêreld se diamantvervaardiging uit.

Sacha is bekend vir sy uiteenlopende klimaat, met die Werchojansk-gebergte die koudste in die Noordelike Halfrond. Die plekke met die koudste temperature in die Noordelike Halfrond is Werchojansk, waar die kwik in 1892 tot −67,8 °C gedaal het en Oimjakon, waar dit in 1933 −67,7 °C was.

Die amptelike tale is Russies en Sacha, ook bekend as Jakoet, wat deur sowat 25% van die bevolking gepraat word. Sacha is ’n Turkse taal met Mongoolse invloede en sommige leenwoorde uit Sacha se Palaeo-Siberiese inheemse volke.

Die Sacha het relatief onlangs, in die 13de eeu, van Sentraal-Asië in hul teenswoordige geografiese gebied aangeland. Hulle is heterogeen van Turkse oorsprong. Hulle het die inheemse jagter-stamme verower en begin om hulself "Sacha" te noem. Die oorsprong van die naam is onduidelik .

’n Ander inheemse volk, die Ewenki, het na die Sacha as "Jako" verwys en dié term is deur die Russe aangeneem toe hulle in die vroeë 17de eeu in die streek aangeland het. Tigin, ’n koning van die Changalasski-Jakoets, het grondgebied aan die Russe toegestaan waar hulle hulle kon vestig in ruil vir ’n militêre verdrag wat oorlog teen inheemse rebelle van die hele Noordoos-Asië (Magadan, Tsjoekotka, Kamtsjatka en Sachalin) ingesluit het. 

Die Russe het landbou in die Lenarivier-vallei begin beoefen. Lede van die godsdiensgroepe wat in die tweede helfte van die 19de eeu na Sacha verban is, het koring, hawer en aartappels geplant. Die pelshandel het ’n kontant-ekonomie gevestig. Nywerheid en vervoer het aan die einde van die 19de eeu en aan die begin van die Sowjet-periode ontwikkel. Dit was ook die begin van geologiese prospektering, mynbou en die plaaslike vervaardiging van lood. 

Op 27 April 1922 is die gebied verklaar tot die OSSR Jakoet. In 1992, ná die verbrokkeling van die Sowjetunie, is Jakoetië erken as die Republiek Sacha (Jakoetië) onder die jurisdiksie van die Russiese Federasie.

Nywerheid sorg vir meer as 50% van die bruto nasionale produk van Sacha. Nywerhede is gekonsentreerd in die hoofstad, Jakoetsk, sowel as in Aldan, Mirni, Nerjoengri, Pokrofsk en Oedatsjni. Diamante en goud word gemyn. Die Sachasprekende bevolking is aktief in politiek, finansies, die regering, ekonomie en beesteelt. Die Palaeo-Asiatiese inheemse volke is jagters, vissermanne en takbokherders.

Vrag word hoofsaaklik per water vervoer. Daar is ses rivierhawens en twee seehawens (Tiksi en Zeljoni Mis). Die belangrikste waterweg is die Lenarivier, wat Jakoetsk verbind met die spoorwegstasie van Oest-Koet in Irkoetsk.

Mense word hoofsaaklik per lug vervoer. Lugdienste verbind die republiek met die meeste streke van Rusland. 

Twee federale paaie loop deur Sacha: Jakoetsk–Bolsjoi Newer en Jakoetsk–Magadan. Weens die ysgrond is die paaie van klei en wanneer swaar reënbuie voorkom, word die paaie dikwels onbegaanbaar en in modder omskep.

Die Berkakit–Tommot-spoorlyn verbind die Baikal-Amoer-hooflyn met die nywerheidsentrums in Suid-Jakoetië. Tans word noordwaarts gebou aan die Amoer-Jakoet-spoorlyn (Амуро-Якутская магистраль) wat Jakoetsk teen 2012 sal bereik.

Voor die koms van die Russe het die grootste deel van die bevolking geglo in Tengrianisme, algemeen onder die Turkse volke van Sentraal-Asië, of in Palaeo-Asiaties inheemse sjamanisme. Onder die Russe is die bevolking glo bekeer tot die Russies-Ortodokse Kerk en hulle moes Christelike name aanneem, maar in die praktyk het hulle gewoonlik die tradisionele gelowe bly aanhang. Tydens die Sowjet-era het die meeste of al die sjamane uitgesterf sonder opvolgers, maar daar is tans ’n hernude belangstelling in die tradisionele godsdienste.



</doc>
<doc id="29417" url="https://af.wikipedia.org/wiki?curid=29417" title="Jugene">
Jugene

JUGENE ("Jülich Blue Gene") was 'n superrekenaar van die tipe BlueGene/P in die Navorsingsentrum Jülich (Duitsland) en die opvolger van die JUBL, wat ook daar bedryf was. Die rekenaar behoort aan die Instituut "Jülich Supercomputing Centre" (JSC) en aan die virtuele Gauss Centre for Supercomputing.

In hierdie superrekenaar werk 65 536 verwerkers teen 'n frekwensie van 850 MHz. Die tipe verwerkers gebruik is die Power PC 450 wat in 16 kabinette gehuisves is en die rekenaar 'n topkapasiteit van 222,8 TFLOPS (R) laat lewer. Met 'n amptelike Linpack-kapasiteit van 167,3 TFLOPS (R) het JUGENE as die vinnigste siviele rekenaar tweede plek in die TOP500-lys van November 2007 behaal.

Hierdie rekenaar is gefinansieer deur die navorsingsentrum, die provinsie Noordryn-Wesfale ("Nordrhein-Westfalen"), en die Bondsministerie vir Navorsing en Onderwys as ook die Helmholtz-Gesellskap ("Helmholtz-Gesellschaft"). 'n BlueGene/P-Systeem lewer volgens die vervaardiger omtrent 0,35 GFLOP/Watt en is daarmee amper dubbeld so effektief as sy voorganger wat op dieselfde plek gebruik is.

Die idee van hierdie rekenaar is juis om met 'n stadiger spoed (850 Mhz) met meer verwerkers (65 536) tog vinnige verwerkings te verkry en elektrisiteit te bespaar. Die effektiwiteit was die eerste prioriteit.


</doc>
<doc id="29422" url="https://af.wikipedia.org/wiki?curid=29422" title="Landmerk">
Landmerk

Die term landmerk word tans gebruik om na maklik herkenbare monumente, geboue of ander strukture te verwys. Landmerke is normaalweg 'n toeriste-attraksie, siende dat hulle gewoonlik noemenswaardige fisiese kenmerke het of van geskiedkundige belang is. Sommige landmerke is natuurlik, soos watervalle of berge, terwyl ander mensgemaak is.

Die term "landmerk" kan ook gebruik word om te verwys na 'n baken wat gebruik word tydens navigasie.

Bekende landmerke in die wêreld sluit die volgende in:


</doc>
<doc id="29428" url="https://af.wikipedia.org/wiki?curid=29428" title="Miljoen instruksies per sekonde">
Miljoen instruksies per sekonde

MIPS, of Miljoen Instruksies Per Sekonde, is 'n meeteenheid wat in informatika gebruik word om die werklike verwerkingsspoed van 'n rekenaar se sentrale verwerkingseenheid aan te wys.


</doc>
<doc id="29430" url="https://af.wikipedia.org/wiki?curid=29430" title="Krai">
Krai

Krai (Russies: край) is ’n term wat verwys na nege van Rusland se administratiewe of deelgebiede. Dit word op verskeie maniere vertaal: as distrik, provinsie of streek.

In Rusland was krais geskiedkundig groot gebiede wat aan die buitekant van die land geleë was. Tans dui krai egter op die status en outonomiteit van ’n gebied. 

Krais word administratief verdeel in distrikte (rajons).

Die volgende krais word in Rusland aangetref: 



</doc>
<doc id="29431" url="https://af.wikipedia.org/wiki?curid=29431" title="Koster">
Koster

Koster is 'n dorp in die Noordwesprovinsie van Suid-Afrika.

Bastiaan Hendricus Koster het hom in 1860 op die plaas "Kleinfontein" gevestig nadat hy vanaf Nederland geëmigreer het. Toe die spoorlyn vanaf Johannesburg na Mahikeng geopen het in 1910, is 'n halte op Kleinfontein opgerig. Die dorp Koster het later ontstaan rondom die halte. Koster het 'n dorp geword in 1913 en 'n munisipaliteit in 1930.

Die distrik is 2 700 km groot. Die Kosteromgewing is bekend vir mielieboerdery, asook leiklip- en diamantontginning. Op 11 November 1970 was die laaste diamantstormloop in Suid-Afrika hier gehou nadat diamante ontdek is. Die vonds was egter kortstondig.

Die distrik lê op die waterskeiding tussen die Oranjerivier en die Limpoporivier. Die Elands- en Kosterriviere vloei noord na die Limpopo en die Mooirivier suid verby Potchefstroom na die Vaalrivier.




</doc>
<doc id="29433" url="https://af.wikipedia.org/wiki?curid=29433" title="Nardus">
Nardus

Nardus ("Nardostachys grandiflora" of "Nardostachys jatamansi"; ook genoem muskus) is 'n blomplant van die Valeriaan-familie wat groei in die Himalaja-berge van China, Indië en Nepal. Die plant groei tot omtrent 1 m in hoogte en het pienk, klok-vormige blomme. Nardus risome (onderstok) kan vergruis word en gedistilleer word in 'n intens aromatiese amberkleurige eteriese olie met 'n baie taai konsistensie. Nardus-olie word gebruik as 'n parfuum, 'n wierook, 'n kalmeermiddel, en 'n kruie medisyne wat glo slapeloosheid, geboorte probleme en ander klein kwale beveg.

Laventel (genus "Lavandula") was ook bekend by die antieke Grieke as "naardus", nard, geneem van die Siriese stad Naarda.

Nardus kom in die Alpynse graslande van die Himalaja-state en dus in 'n gebied wat van Afghanistan in die weste tot by Mianmar en China in die ooste strek teen hoogtes van tussen 3 000 en 5 000 meter bo seevlak voor. Die plant aard veral op droë, beskermde plekke. Die grootskaalse oes van wilde plante en die bedreiging van sy natuurlike habitat het die voorkoms van Nardusplante reeds duidelik verminder. Alhoewel nardus as 'n beskermde plant gelys word en beperkings op die handel met hele wortels of stukkies daarvan geplaas is, het die (wettige) handel met verwerkte produkte soos olie, pille en poeier toegeneem.

Nardusolie was bekend gewees in die antieke tyd en was deel van die Ayurvediese genesing en kruietradisies van Indië. Dit was bekom as 'n luuksheid in antieke Egipte, die Nabye Ooste en Rome, waar dit die hoofbestanddeel was van die parfuum "nardinium". Die Romeinse wetenskaplike en skrywer Gaius Plinius Secundus lys in sy "Natuurgeskiedenis" ("Naturalis historia") twaalf spesies van "nardus", herkenbaar met wisselende sekerheid, in 'n reeks van laventel stoechas en tuberous valerian tot ware nardus (in moderne terme "Nardostachys jatamansi").

Nardinium was die gewildste parfuum, en nardusolie die waardevolste salfolie wat slegs vir priesters, konings en hooggeplaaste ingewydes bestem was. Dit is byvoorbeeld as 'n grafgif in die Egiptiese farao Tut-ank-Amon se graf gevind, en die koningin van Saba het dit as 'n geskenk aan Salomo gegee.

Dit was gebruik as een van die Elf Kruie vir die Wierook van die Tempel in Jerusalem.

Nardusolie was 'n gewilde skoonheidsmiddel, maar het ook 'n belangrike spirituele rol gespeel en is by begrafnis-, maar ook geheimsinnige rituele en plegtighede gebruik.

Nardus word twee maal genoem in die Bybelse liefdeslied, die Hooglied van Salomo verse (1:12 en4:13). In Markus 14:3 en Johannes 12:3 gebruik Maria, suster van Lasarus 'n pond egte, baie kosbare nardussalf om Jesus te salf, ontwaardig Judas Iskáriot onder andere, die dief wat van die bydraes geneem het (en wat Hom later sou verraai het), en veroorsaak dat Judas vra "Waarom is hierdie salf nie vir drie honderd pennings verkoop en die geld aan die armes gegee nie?" Vroeër in Jesus se verkondiging Lukas 7:37-50, het 'n ongenoemde sondares sy voete met salf gesalf, en het sy sy voete natgemaak met haar trane en hulle afgedroog met die hare van haar hoof. Die kosbare parfuum het uit 'n albaste fles gekom, wat aandui dat dit heel moontlik nardus was. 'n Fles van nardus in hierdie samelewing was baie duur. Nardus was nie inheems aan die Bybelse heilige land nie en is saam met ander geneeskundige plante en speserye soos cassia en kaneel op die tradisionele handelsroetes uit Indië ingevoer.

Indiese nardus (Latyns: "Spica Indica", "Nardostachyum"), die aar van 'n balderjanplant ("Nardiostachyus jatamansi"), is veral as 'n bestanddeel in souse gebruik wat by vleisgeregte bedien is. Die aar was uiters kosbaar en is teen 100 denarii per pond verhandel. Een denarius was die loon wat 'n Italiese arbeider in die vroeë Keisertyd daagliks verdien het; met 'n halwe denarius per dag kon 'n mens destyds in sy basiese behoeftes voorsien. Die Romeine het egter ook die blare gebruik wat tot klein koeëltjies saamgerol is en tussen 40 en 75 denarii gekos het.

Plinius het in sy Natuurgeskiedenis ook na die verskillende geurstowwe verwys wat by wyn gevoeg is; wyn met nardus en cassia ("Laurus cassia") was een van die eenvoudigste resepte.

Deesdae word nardusolie nie wyd gebruik nie soos baie van die balderjan verwante. Die eteriese olie word verkry deur stoom distillasie en is 'n basis geur met 'n aardse/muffe reuk. In die moderne esoterie word dit vir verskillende doeleindes soos meditasie en aanbidding gebruik en vergemaklik na bewering die spirituele eenwording met die Goddelike sfeer. Fisies word die eteriese olie gebruik as 'n diuretikum, nuttig vir uitslae en vel allergieë, dit is 'n antifungaal en het 'n balanseerende uitwerking of die menstruale siklus. Emosioneel word hierdie olie gereserveer vir ingewortelde grief en ou pyn. In palliatiewe sorg help dit om die oorgang van lewe na die dood te versag.



</doc>
<doc id="29434" url="https://af.wikipedia.org/wiki?curid=29434" title="Nagoja">
Nagoja


</doc>
<doc id="29435" url="https://af.wikipedia.org/wiki?curid=29435" title="Sapporo">
Sapporo

Sapporo is buite Japan die bekendste daarvoor dat dit die gasheer van die Olimpiese Winterspele 1972 was, asook vir die jaarlikse "Joeki Matsoeri", die Sapporo-sneeufees, wat meer as 2 miljoen toeriste van oral oor die wêreld lok. Die stad is ook die tuiste van die Sapporo-brouery.



</doc>
<doc id="29437" url="https://af.wikipedia.org/wiki?curid=29437" title="Slag van Paardeberg">
Slag van Paardeberg

Die Slag van Paardeberg was 'n groot veldslag tydens die Tweede Vryheidsoorlog. Die slag is naby "Paardebergdrif" gevoer op die walle van die Modderrivier in die Oranje Vrystaat naby Kimberley.

Die slag het gevolg net na Britse magte Kimberley ontset het na die Boeremagte se beleg van die dorp. Die terugtrekkende Boeremag onder bevel van Piet Cronje is vasgekeer by Paardeberg en tot oorgawe gedwing na 'n beleg wat gevolg het op 'n mislukte direkte aanslag teen die Boeremagte deur Generaal Kitchener.

Lord Roberts is aangestel om die Britse magte in Suid-Afrika aan te voer in Desember 1899 in opvolging van Generaal Redvers Buller (Roberts het op daardie stadium so pas gehoor dat sy seun, Freddy, noodlottig gewond is by die Slag van Colenso).

Soos Buller, het Roberts hom voorgeneem om 'n direkte aanslag op die Boererepublieke se hoofstede Bloemfontein en Pretoria te maak deur gebruik te maak van die spoorlyn vanaf Kaapstad vir logistieke steun en kommunikasie. Soos in Buller se geval het hy met sy aankoms in Suid-Afrika ondervind dat die openbare mening in Brittanje en onder die Britse gemeenskap in Suid-Afrika 'n sterk optrede wou sien om die beleg van Ladysmith, Kimberley en Mafikeng te ontset en het daarom sy planne verander.

'n Vroeëre poging deur die Britte om Kimberley te ontset onder bevel van Lord Methuen is deur die Boere onder Generaal Cronje teengestaan. Cronje saam met Generaal De la Rey en sy Transvaalse burgers kon nie daarin slaag om die Britte se opmars tydens die Slag van die Twee Riviere by die sameloop van die Modderrivier en die Rietrivier reg langs die spoorlyn stuit nie. Die Britse opmars is egter tot 'n stilstand gedwing na die Slag van Magersfontein en is die Britte gevoelige verliese toegedien. Verder het baie van die Boerekrygers se familie by hulle aangesluit by die hooflaer te Jacobsdal. Die teenwoordigheid van nie-vegtendes en die stadige ossewaens sou uiteindelik bydrae tot Cronje se neerlaag.

Roberts het 'n baie versterkings lang die spoorlyn tussen die Oranjerivier en die Modderrivier gekry. Sy mikpunt was om die Boere se flank te omsingel en sy kavallerie daarom te laat beweeg ten einde Kimberley te ontset, terwyl sy infanterie die belangrike driwwe agter hulle sou beveilig. Roberts het twee infanteriedivisies elkeen met twee infanteriebrigades en 'n berede afdeling wat uit drie brigades bestaan het onder bevel van Generaal French gehad. 'n Ander infanterie-afdeling is tydens die veldtog tot stand gebring.

Terwyl die Highland Brigade onder bevel van Majoor-Generaal Hector MacDonald die Boere te Magersfontein se aandag afgelei het, het Roberts se groot mag in die geheim begin om in die ooste op te mars op die 11Februarie. Die aand van 12 Februarie het sy magte die driwwe oor die Rietrivier beset. Op die volgende dag het die Britse berede mag 'n 30 myl lange mars in versengende hitte uitgevoer om die driwwe by die Modderrivier te beset. Die opmars het die Boere onverwags betrap en hulle was nie daartoe in staat om die driwwe en omringende koppe te verdedig nie.

Vroeg op 15 Februarie het French se afdeling die finale tog aangepak om Kimberley te ontset. Hulle het slegs verspreide en sporadiese teenstand van die Boere gekry en die groot mag het deur die dun Boerelinies gedring. Daar word vertel dat French protokol verontagsaam het en nie eerste by die militêre bevelvoerder van die beleërde garnisoen aangemeld het nie maar wel by Cecil John Rhodes by die dorp se grootste hotel.

Die finale opmars het French se afdeling uitgeput, veral omdat sy kavallerie te veel toerusting saamgedra het en futiele pogings om een van die Boere se 155 mm Creusot kanonne (met die bynaam "Long Tom" gedoop) te probeer onderskep.

Op die 15 Februarie het Cronje se burgers, sowat 5 000 Transvalers en Vrystaters uiteindelik hulle laer te Jacobsdal verlaat. Hulle stellings was nou nutteloos en hulle was in gevaar om omsingel te word. Op die nag van die 15 het 'n groot konvooi tussen die agterhoede van French se afdeling en die buiteposte van Luitenant-Generaal Thomas Kelly-Kenny se afdeling by die driwwe van die Modderrivier deurgemasjeer. In die daaropvolgende dag het die Boere se agterhoede verhoed dat die Britse 6 afdeling hulle inhaal. Op die 17 het 'n groot konvooi Boerewaens Paardebergdrif op die Modderrivier bereik. Hulle was op die punt om die rivier oor te steek toe 'n Britse berede mag hulle uit die Noorde aangeval en afgesny het.

Cronje het toe besluit om 'n laer te trek en langs die oewer van die Modderrivier in te grawe. Die Britse magte het aangegroei en die Boeremagte in getalle by verre begin oortref met oorweldigende artillerie tot hulle beskikking. Die Britte sou dus die Boere maklik tot oorgawe kon dwing deur hulle te beleër en te bombardeer. Generaal Christiaan de Wet wat slegs sowat 30 myl verder weg was, het die besluit van Cronje skerp gekritiseer veral omdat daar na sy oordeel nie voldoende Britse kavallerie beskikbaar was om hulle te stuit nie en sou hulle by sy magte en die van Hoofkommandant I.S. Ferreira kon aansluit wat ook 'n sootgelyke afstand ten noorde van Cronje was as hulle aanhou beweeg het.

Luitenant-Generaal Thomas Kelly-Kenny van die Britse 6 afdeling was van plan om Cronje se magte te beleër en met bombardemente tot oorgawe te dwing. Dit sou waarskynlik geslaag het en die Britse baie minder ongevalle besorg het. Roberts was egter siek en sy Stafhoof, Luitenant-Generaal Herbert Kitchener, was in bevel van die Britse mag en het met 'n ander plan vorendag gekom.

Daar bestaan 'n moontlikheid dat Kitchener bewus was dat die Vrystaatse Boere onder leiding van De Wet op pad was na Paardeberg om Cronje te ontset, wat dalk sy haastige optrede kan verklaar. Hy het beveel dat Cronje se stellings onmiddellik bestorm moes word. Kitchener het toe met sy infanterie en berede troepe 'n reeks ongekoördineerde trompop aanvalle teen die Boerelaer geloods.

Dié het hy gedoen ten spyte van die verliese wat die Britte voorheen as gevolg van sulke aanvalle teen Boeremagte wat goed ingegrawe was, gelei het. Die resultaat was hierdie keer dan ook nie anders nie. Die Britse soldate is afgemaai en daar word gereken dat nie 'n enkele Britse soldaat tot nader as 200 treë van die Boerelinies kon vorder nie. Teen sononder was daar 24 offisiere en 279 soldate gedood en 59 offisiere en 847 gewonde soldate aan die Britse kant. Dit was een van die gevoeligste verliese wat die Britte tot op daardie stadium in die oorlog gelei het en het alomweë as "Bloody Sunday" in Britse kringe bekend gestaan.

Kitchener het nie net sy soldate se lewens vermors nie, maar ook sy strategiese voordeel prysgegee. 'n Nabygeleë kop is slegs lig verdedig wat De Wet in staat gestel het om die kop in te neem. De Wet was nou in staat om die Britse stellings lastig te val. Teen sononder het Kitchener sy soldate beveel om in te grawe waar hulle is. Nie almal het egter die bevele gekry of gehoorsaam nie en die Britse soldate wat dors en uitgeput was het teruggekeer kamp toe. Dit het al hoe meer waarskynlik begin lyk asof Cronje sou kon ontsnap.

Aan die Boerekant het dinge ook egter nie goed gelyk nie. Cronje en sy burgers was al dae lank op die vlug en die bombardement het ongeveer 'n 100 sterftes en 250 gewondes tot gevolg gehad. Die perde, osse en waens wat nie beskut was nie het egter nog erger daaronder gely. Baie waens en ammunisie is vernietig. Die verliese het veroorsaak dat die moraal van Cronje se laer baie laag was.

Met sonsopkoms het Generaal Roberts op die toneel opgedaag. Hy het aanvanklik die voortsit van die trompaanvalle voorgestaan maar die veldslag is onderbreek omdat Cronje wou onderhandel het oor 'n skietstaking om dooies te begrawe, 'n versoek wat die Britte geweier het. Die onderhandelinge het egter die grootste deel van die dag in beslag geneem wat enige verdere aanvalle daardie dag onmoontlik sou maak. Die daaropvolgende dag wou Roberts en Kitchener weer aanval maar hulle is deur die senior Britse offisiere teengestaan. Teen die Woensdag het Roberts al oorweging daaraan begin skenk om te onttrek. Gelukkig vir Roberts het De Wet die eerste bes gegee en sy kommandos onttrek. Ferreira se kommando is leierloos gelaat nadat hy per ongeluk deur een van sy eie verspieders doodgeskiet is. De Wet het onttrek nadat Cronje halsstarrig geweier het om 'n poging aan te wend om uit te breek.

Die bombardement van Cronje se stellings het toenemend feller geword soos meer en meer Britse kanonne (insluitende 5 duim howitzers en ander 1-ponder "pom-pom" kanonne) bygekom het. Bykans elke perd, donkie en os is doodgeskiet en die verrottende stank en vlieë het dit vir die Boere onhoudbaar gemaak. Op die vooraand van die laaste dag van die veldslag het die Royal Canadian Regiment, wat op daardie stadium reeds 70 ongevalle gely het, nader aan die Boerestellings gekruip en hulself skaars 65 tree van die Boerelinies af ingegrawe. Op 27 Februarie 1900 het Cronje se kommando onder hierdie hernieude druk oorgegee. Daarmee is die laaste kommando tussen die Britse magte en Bloemfontein, die hoofstad van die Vrystaat, verwyder. Cronje het met 'n mag van 4 019 man en 50 vrouens oorgegee. Dit was die eerste groot oorwinning deur die Britte oor die Boeremagte (vorige neerlae by Twee Riviere, Graspan en Belmont kan in sekere opsigte as strategiese onttrekkings beskou word). Hierdie oorgawe was egter 'n baie gevoelige slag aangesien die aantal manskappe wat gevange geneem is bykans 10% van die Boere se weerbare leër verteenwoordig het.

Aan Boerekant is Cronje skerp gekritiseer oor sy beslissings en aan die Britse kant is Kitchener ook skerp veroordeel oor die manier waarop hy Britse soldate se lewens verspil het. Waar hy voorheen as die held van Khartoum ("Kitchener of Khartoum") bekend gestaan het is hy in sekere kringe "Kitchener of Chaos" genoem.



</doc>
<doc id="29439" url="https://af.wikipedia.org/wiki?curid=29439" title="Kobe">
Kobe

Die stad het aanvanklik as bekendgestaan. Die vroegste geskrewe verwysings na die gebied is deur Nihon Sjoki, wat die stigting van die Ikoeta-heiligdom in 201 n.C. deur keiserin Jingoe beskryf het. Vir die grootste deel van die gebied se geskiedenis was dit nie 'n enkele politiese eenheid nie; selfs tydens die Tokoegawa-tydperk, toe die hawe direk deur die Tokoegawa-sjogoenaat beheer is. Kobe in sy huidige vorm is in 1889 gestig. Die naam kom van , 'n argaïese titel vir volgelinge van die stad se Ikoeta-heiligdom. Dit het in 1956 een van Japan se aangewese stede geword.

Kobe was een van die eerste stede in Japan wat oopgestel is vir handel met die Weste na die beëindiging van die Sakokoe-isolasiebeleid en het sedertdien as 'n metropolitaanse hawestad bekend geword. Hoewel die Groot Hansjin-aardbewing in 1995 afbreuk gedoen het aan Kobe se rol as hawestad bly dit steeds Japan se vierde besigste behoueringhawe. Maatskappye wat hulle hoofkantore in Kobe het, sluit in ASICS, Kawasaki-swaarindustrieë en Kobe-staal, sowel as 100 internasionale maatskappye met hulle Asiese of Japannese hoofkantore in die stad soos Procter & Gamble en Nestlé.

Die stad is ook bekend danksy Kobe-bief sowel as een van Japan se bekendste onsen-warmwaterbronne, Arima Onsen. Die Kobe-hawetoring is 'n bekende landmerk in die stad.


</doc>
<doc id="29440" url="https://af.wikipedia.org/wiki?curid=29440" title="Adigea">
Adigea

Adigea (Russies: Республика Адыгея; Adigies: Адыгэ Республик) is ’n outonome republiek (’n deelgebied van Rusland). Dit word heeltemal omring deur die Krasnodar-krai.

Die republiek lê aan die voet van die Kaukasus-gebergte, met vlaktes in die noorde en berge in die suide. Ongeveer 40% van die totale oppervlakte bestaan uit bosse.

Die bevaarbare rivier Koeban is met ’n lengte van 870 km een van die belangrikste riviere in die streek. Dit vorm ’n deel van die noordelike grens van Adigea.


Adigea het op 24 Augustus 1922 ’n outonome oblast van Rusland geword. Toe was Krasnodar die bestuursentrum. Van 13 Augustus 1928 af het Adigea onder die jurisdiksie van die Krasnodar-krai geval.

Maikop (die huidige hoofstad) het in 1936 die bestuursentrum geword toe die grense van die oblast verander het. Op 3 Julie 1991 het Adigea ’n outonome republiek van die Russiese Federasie geword. Die eerste president was Aslan Alijewitsj Dzjarimof, wat in 1992 verkies is. Hy is in 2007 opgevolg deur Aslan Kitowitsj Tchakoesjinof.

Die Republiek Adigea is administratief in sewe distrikte ("rajons"), een dorp en een stad verdeel, en op ’n laer vlak in vyf stedelike nedersettings. 


Hoewel dit nou een van die armste dele van Rusland is, het dit ’n oorvloed van bosse en vrugbare grond. Die gebied is veral bekend vir sy graan, sonneblomme, tee en tabak. Daar is ook veeteelt (skape en varke).

Die belangrikste nywerhede is: voedsel en hout- en metaalbewerking.

Adigea is verder ryk aan olie en aardgas. Ander grondstowwe wat daar aangetref word, is goud, silwer, wolfram en yster.

In die republiek woon oorwegend Russe, wat in 2002 altesaam 64,5% van die bevolking uitgemaak het. Die Adighe-volk, wat in 1926 nog 44,8% van die bevolking was, maak sedert die dertigerjare slegs 20-24% van die bevolking uit (2002-syfer: 24,2%). Op die oomblik is dié persentasie egter besig om weer te styg. Hulle woon veral in die noordwestelike en noordoostelike uithoeke van die republiek. Ander minderhede is in 2002 gevorm deur die Armeniërs (3,4%), Oekraïners (2,0%), Koerde (0,8%) en Tatare (0,7%).


</doc>
<doc id="29442" url="https://af.wikipedia.org/wiki?curid=29442" title="Sakoku">
Sakoku

Die term "Sakoku" is afkomstig van die werk "Sakoku-ron" () wat deur Shitsuki Tadao () gepubliseer is in 1801. Shitsuki het die woord uitgevind terwyl hy besig was om die werke van die 17de eeuse Duitse reisiger Engelbert Kaempfer oor Japan te vertaal. Die term wat tydens die tydperk mees algemeen vir die beleid gebruik is was "kaikin" (海禁), of "maritiemebeperkings."

Japan was nie geheel en al geïsoleer onder die "sakoku"-beleid nie, maar was 'n stelsel met regulasies wat streng beperkings op handel en buitelandse betrekkinge deur die sjogoenaat en sekere feodale domeine (hans) toegepas het. Die beleid het bepaal dat die enigste Europese invloed wat toegelaat is, die Nederlandse fabriek en handelspos by Dejima in Nagasaki was. Handel met China is ook in Nagasaki bedryf. Verder is handel met Korea deur die Tsushima-Domein (vandag deel van die Nagasaki Prefektuur), met die Ainoe deur die Matsumae-domein in Hokkaidō, en met die Ryūkyū Koninkryk deur die Satsuma-domein (in die hedendaagse Kagoshima Prefektuur). Benewens hierdie direkte kommersiële kontak in randprovinsies het hierdie lande sendings na die sjogoenaat se setel in Edo gestuur.


</doc>
<doc id="29449" url="https://af.wikipedia.org/wiki?curid=29449" title="Asimut">
Asimut

Asimut is 'n wiskundige begrip wat as 'n hoek tussen die x-as in die xy-vlak en 'n punt gedefinieer word. Dit word gewoonlik deur die simbool θ voorgestel. Dit het verskeie praktiese toepassings insluitende in navigasie, sterrekunde, kartografie, mynbou en artillerie. Die woord "asimut" is afgelei van die Middeleeuse Latyn "azimut" wat weer afkomstig is van die Arabies السمت "('al-sumūt')" meervoud van "al-samt" die weg. Dit staan ook veral in navigasie of sterrekunde as die toppuntshoek bekend.


</doc>
<doc id="29452" url="https://af.wikipedia.org/wiki?curid=29452" title="Altai">
Altai

Altai (Russies: Республика Алтай; Altais: Алтайдынг Республиказы) is ’n outonome republiek (’n deelgebied van Rusland) en is genoem na die gelyknamige gebergte.

Die republiek grens in die noorde aan die oblast Kemerowo en die outonome republiek Chakassië, in die ooste aan die outonome republiek Tiwa en in die weste aan die Altaikrai. Die suidelike bure lê almal buite Rusland. Die grenslyn met die buiteland is 880,4 km lank, waarvan 288,7 km met Mongolië (die ooste en suidooste) is, 54,1 km met die Volksrepubliek China (suide) en 517,6 km met Kasakstan (weste).

Altai bestaan uit hoogland. Dit is ’n soort "Russiese Tibet" in die middel van Asië op die kruispunt van verskillende state en kulturele wêrelde. Die Siberiese taiga, die steppe van Kasakstan en die halfwoestyne van Mongolië ontmoet mekaar hier. Boombosse bedek ongeveer 25% van die republiek.

Die grootste riviere is die Katoenrivier en die Bieja, wat saamvloei en een van die grootste riviere in Siberië vorm: die Ob

Die republiek het ongeveer 7 000 mere met ’n totale oppervlakte van meer as 700 km². Die grootste meer is die Teletskoje, wat 80 km lank en 5 km breed is, met ’n oppervlakte van 230,8 km². Sy diepste deel is 325 m. Nog ’n bekende bergmeer (in die ooste) is die Dzjoeloekoel, wat die Altai as heilig beskou.

Waterbronne is een van die belangrikste natuurlike bronne van die republiek. Van die minerale bronne in die berge van Altai word as heilsaam beskou. Die grootste gletsers is Bolsjoi Taldoerinski (35 km²), Mensoe (21 km²), Sofiski (17 km²) en Bolsjoi Maasjei (16 km²).

Die republiek het ’n gematigde landklimaat met relatief kort en warm somers (Junie – Augustus) en lang, koue (en soms ysige) winters (November – Maart).


Op 1 Junie 1922 word die gebied die Ojrotse outonome oblast. Op 7 Januarie 1948 word dit hernoem tot die Gorno-Altaise outonome oblast. In 1990 verander die gebied deur ’n herorganisasie agtereenvolgens in ’n OSSR, SSR (1991) en outonome republiek (1992) onder die naam Gorno-Altai. In 1993 kry dit sy huidige naam Altai.

Altai is eerder ’n landbou- as ’n nywerheidstreek. Die mees ontwikkelde sektore is voedsel-, metaal- en houtverwerking.
Aanwesige grondstowwe is goud, silwer, yster en litium.
Die republiek bestaan uit 1 stadsdistrik, (Gorno-Altaisk), en 10 munisipale distrikte (Altais: "aimatsi"):

Volgens die 2002-sensus het Russe 57,4% van die bevolking uitgemaak, Altais 33,4%, Kazachs 6% en ander volke 3,2%.

Die tradisionele godsdiens van die inheemse Altais is sjamanisme. Etniese Russe behoort tot die Oosters-Ortodokse Kerk. Tibettaanse Boeddhisme raak ook gewilder nadat dit die gebied binnegekom het deur die naburige Mongolië en Tiwa.

Van 1904 tot 1930 het ’n nuwe godsdiensbeweging, Boerchanisme (of "Ak Jang", die "wit geloof") gewild geword onder inheemse Altais. Dit het hier ontstaan en lê klem op die "wit" aspek van sjamanisme. Boerchanisme is steeds ’n belangrike deel van die Altaise nasionale bewustheid, en beleef tans ’n herlewing in verskeie vorme saam met die inheemse Altaise kultuur in die algemeen.

Russiese Nuwe Era-aanhangers van Agni Joga gaan dikwels op pelgrimstogte na Berg Beloecha. Tekens van sjamanisme kan dikwels in die gebied gesien word; op sekere punte van die Katoen-rivier bind plaaslike volgelinge van sjamanisme wit strikke aan bome en los offerandes van muntstukke of kos vir die geeste. Hoewel sjamanisme vandag nie meer so algemeen beoefen word nie, word dit nou weer gewilder vanweë die nuwe godsdiensvryheid wat ontstaan het ná die val van die Sowjetunie.


</doc>
<doc id="29454" url="https://af.wikipedia.org/wiki?curid=29454" title="Punt (meetkunde)">
Punt (meetkunde)

In Meetkunde is 'n punt 'n 0-dimensionele wiskundige voorwerp wat in 'n n-dimensionele ruimte deur "n" koördinate gespesifiseer kan word. Dit definieer dus 'n presiese ligging in ruimte en het geen volume, oppervlak of lengte nie. Punte word as 'n basiese element in die taal van meetkunde, fisika, vektorgrafika en talle ander velde gebruik. Die basiese meetkundige strukture in hoër dimensies – die lyn, vlak, ruimte en hiperruimte – word deur oneindige aantal punte wat op spesifieke maniere gerangskik is gebou.

Die begrip van 'n punt het in Euclidiese meetkunde ontstaan. Euclides het die punt gedefinieer as "dit wat geen deel het nie", wat beteken het dat dit geen lengthd, wydte, diepte of enige ander hoër-dimensionele waarde het nie. In tweedimensionele ruimte word 'n punt voorgestel deur 'n geordende paar ("a","a") getalle, waar "a" gewoonlik die punt se afbeelding op die x-as aandui en "a" die afbeelding op die y-axis. Vir hoer dimensies word 'n punt deur geordende versameling van "n" elemente, ("a", "a", ..., "a") voorgestel waar "n" die dimensie van die ruimte is.

Euclides het baie sleutel idees oor punte gepostuleer en aangevoer. Sy eerste postulaat was dat dit moontlik is om 'n reguitlyn van enige punt na enige ander punt te trek. Dit word in moderne versamelingteorie in twee dimensies bevestig deur die versameling formula_1, met hoër-dimensionele analoë wat vir enige gegewe aantal dimensies bestaan. Euclides het soms implisiet feite aangeneem wat nie van die aksiomas afgelei is gemaak (byvoorbeeld oor die ordening van punte op lyne, en soms oor die bestaan van punte afsonderlik van 'n oneindige lys punte). Die tradisionele aksiomatisasie van "punt" was nie heeltemaal volledig en beslissend nie.

Let daarop dat daar ook benaderings tot meetkunde bestaan, soos Whitehead se punt-vrye meetkunde, waarin die punte nie primitiewe begrippe is nie. Die begrip van ""gebied"" is primitief en die punte word gedefinieer deur toepaslike ""abstraksie prosesse"" van die gebiede.

In topologie is 'n punt eenvoudig 'n element van die onderliggende versameling van 'n topologiese ruimte. Soortgelyke gebruike geld vir soortgelyke strukture soos uniform ruimtes, metriese ruimtes, en so voorts.



</doc>
<doc id="29455" url="https://af.wikipedia.org/wiki?curid=29455" title="Basjkortostan">
Basjkortostan

Basjkortostan of Basjkirië (Russies: Башкортостан of Башкирия; Basjkirs: Башортостан Республикаһы) is ’n outonome republiek (’n deelgebied van Rusland).

Basjkortostan grens aan:

Die huidige Basjkirse gebied word al baie lank bewoon. Die eerste nedersettings is gestig in die Jong Steentyd. Tydens die Bronstyd het die gebied sterk begin ontwikkel. Die eerste lede van die Abasjewo-kultuur, die eerste beskawing wat hier in die Suidelike Oeral-gebied permanente nedersettings gestig het, het geweet hoe om bronswerktuie, -wapens en –versierings te maak. Die naam "Basjkirs" is in die 9de eeu die eerste keer gebruik vir die mense wat hier woon.

In die 10de eeu het die Islam onder die Basjkirs begin versprei en in die 14de eeu het dit die dominante godsdiens geword. Tot die 16de eeu was die huidige Basjkirië verdeel tussen die kanate van Kazan, Sibir en die Nogai-horde. Toe die kanaat van Kazan hom tussen 1554 en 1555 oorgee aan Iwan die Verskriklike, het afgevaardigdes van die westelike en noordwestelike Basjkirse stamme na Moskou gereis en die tsaar gevra of hulle vrywillig by Moskowië mag aansluit.

Van die eerste helfte van die 16de eeu word die Basjkirse gebied geleidelik omvorm tot ’n bestuursgebied van die Russiese Ryk, die opvolger van Moskowië. Met die Russiese Rewolusies van 1917 het die streek hom tot onafhanklike staat verklaar onder leiding van Zeki Welidi Togan en word dit ’n onderdeel van die kortstondige Moslemstaat Idel-Oeral. In 1922 word Basjkortostan ’n OSSR onder die naam Basjkirse Outonome Sosialistiese Sowjetrepubliek. Dit word op 31 Maart 1992 ’n outonome republiek in die Russiese Federasie.

Basjkortostan bevat dele van die Suidelike Oeral en die aangrensende vlaktes.

Daar is meer as 13 000 riviere in die republiek. Baie is geskik vir die vervoer van mense en vrag en is bereikbaar vanaf die Oos- en Swartsee.

Die belangrikste riviere is: Belaja (1 430 km), Oefa (918 km), Sakmara (760 km), Ik (571 km), Djoma (556 km), Ai (549 km), Joeroezan (404 km), Bistri Tanip (345 km), Sim (239 km), Noegoesj (235 km), Tanalik (225 km), Zilim (215 km) en Sjoen (209 km).

Daar is sowat 2 700 mere en waterreservoirs in die republiek. Die grootstes is: Asilikoel (23,5 km²), Kandrikoel (15,6 km²), Oergoen (12,0 km²), Pawlofskoje (120,0 km²) en Noegoesjkoje (25,2 km²).

Die republiek is in die suidelike deel van die Oeralgebergte geleë. Die hoogste berge is:


In 2002 het 4 104 336 mense in Basjkortostan gewoon. Hiervan was 29,8% Basjkiriërs, 36,3% Russe en 24,1% Tartare. Ander bevolkingsgroepe sluit in die Tsjoewasjiërs met 2,9%, Mari met 2,6% en Oekraïners met 1,3%.

Die amptelike tale is Russies en Basjkiries. Byna alle inwoners praat Russies (96,4%). Sowat 34,0% praat Tartaars en 25,8% Basjkiries.


Die ekonomie van Basjkortostan is baie afhanklik van sy verouderde olieverwerkingsnywerheid, wat nog uit die tyd van die Sowjetunie kom. Die nywerheid is ná die val van die Sowjetunie grotendeels geprivatiseer. Die grootste deel het beland in die hande van faksies wat aan Rachimof getrou is.

Basjkortostan het groot oliereserwes. Ander belangrike grondstowwe is aardgas, steenkool, yster, goud en gips.


</doc>
<doc id="29459" url="https://af.wikipedia.org/wiki?curid=29459" title="Bonaventura Cavalieri">
Bonaventura Cavalieri

Bonaventura Francesco Cavalieri (Latyns, Cavalerius) (1598 - 30 November 1647) was 'n Italiaanse wiskundige wat bekendheid verwerf het vir "Cavalieri se beginsel" wat stel dat die volume van twee voorwerpe gelyk is as die oppervlak van hulle ooreenstemmende deursneë in alle gevalle gelyk is. Twee deursneë stem ooreen as hulle interseksies is van die liggaam met die vlakke ewe ver van 'n gekose vlak. Die beginsel is oorspronklik deur die 3de eeuse Sjinese wiskundige Liu Hui opgeteken in sy kommentaar op "Die Nege Hoofstukke oor die Wiskundige Kuns". Cavalieri het 'n "metode van die ondeelbares" gehad, wat hy gebruik het om oppervlaktes en volumes te bepaal. Dit was 'n beduidende stap op die pad na moderne infinitesimale analise. 

Cavalieri is in Milaan gebore en het teologie in die klooster van San Gerolamo in Milaan en meetkunde by die Universiteit van Pisa studeer. Hy het elf boeke gepubliseer; die eerste in 1632. Hy het aan probleme in optika en beweging gewerk. Sy sterrekundige en astrologiee werk het minder aandag gekry as sy hoof belangstelling: meetkunde. Sy laaste boek, "Trattato della ruota planetaria perpetua" (1646), is egter wel aan sterrekunde toegewy. Hy is deur akademiese en ekklesiasties kontakte aan Galileo voorgestel. Cavalieri sou ten minste 112 briewe aan Galileo stuur. Galileo het oor Cavalieri gesê, "min, indien enige, sedert Archimedes, het so ver en diep by die wetenskap van meetkunde betrokke geraak." 

Galileo het 'n groot invloed op Cavalieri uitgeoefen en hom aangemoedig om aan sy nuwe metode te werk en het vrugbare idees aan Cavalieri voorgestel. Deur te bou op die klassieke uitputtingsmetode het Cavalieri 'n meetkundige benadering tot analise ontwikkel en het hy 'n verhandeling oor die onderwerp, "Geometria indivisibilibus continuorum nova quadam ratione promota" ("Meetkunde, ontwikkel deur 'n nuwe metode deur die ondeelbares van die kontinuante," 1635) geskryf. In hierdie werk is 'n oppervlak beskou asof dit sou bestaan uit 'n onbepaalde aantal of parallelle segmente en 'n volume uit 'n onbepaalde aantal parallelle vlak-oppervlaktes. Sulke elemente word onderskeidelik ondeelbares vir oppervlak en volume genoem en dit verskaf die boublokke van Cavalieri se metode. 

Cavalieri het ook 'n hidrouliese pomp vir sy klooster gebou en logaritmetabelle gepubliseer waarin hy die praktiese toepassing daarvan in die velde van sterrekunde en geografie beklemtoon het. Hy is in Bologna oorlede. 

Die maankrater Cavalerius is vernoem na sy Latynse naam Bonaventura Cavalieri.



</doc>
<doc id="29460" url="https://af.wikipedia.org/wiki?curid=29460" title="Boerjatië">
Boerjatië

Boerjatië (Russies: Республика Бурятия; Boerjaties: Буряад Республика) is ’n outonome republiek (’n deelgebied van Rusland). Dit lê in die suidsentrale deel van Siberië aan die oostelike oewer van die Baikal-meer.

Die Boerjate het ontstaan deur ’n vermenging van inheemse sjamanistiese bevolkingsgroepe en nomadiese Mongole in die 9de en 10de eeu. Hulle het ’n eie kultuur ontwikkel en ’n vorm van sjamanisme met Tibettaans-Boeddhistiese invloede. In die 12de eeu word hulle onderwerp deur Genghis Khan en hulle bly drie eeue lank onder die invloed van sy ryk. Toe die Mongole in die suide en ooste hulle moet onderwerp aan die Mantsjoes, beëindig die Boerjate hul vriendskaplike bande met hul suidelike broedervolke. Hierdeur raak hulle baie geïsoleerd in teenstelling met die verbond van die Mongole en Mantsjoes en besluit om ’n alliansie aan te gaan met Rusland, wat ál verder oos opgeruk het.

Die Russe kom in die 17de eeu na die gebied op soek na rykdom en goud en stig in 1666 die fort by Oelan-Oede, van waar die Russiese kolonialisasie begin. ’n Groot aantal Mongole vlug hierop na die suide. Met die bou van die Transsiberiese spoorlyn in die tweede helfte van die 19de eeu begin die grootskaalse ekonomiese ontwikkeling van die gebied. In 1923 word die Boerjatiese OSSR geskep uit die Boerjaties-Mongoolse en die Mongools-Boerjatiese oblast wat in 1992, ná die val van die Sowjetunie, die status van outonome republiek kry met die naam Republiek Boerjatië.

Die republiek grens in die noordweste aan die Irkoetsk-oblast, in die ooste aan Zabaikalski-krai en die republiek Tiwa, en in die suide aan Mongolië.

Boerjatië omsluit die gebiede suidoos, suid, wes en noord van die Baikal-meer (60% van die grens). Meer as 80% van die gebied is bergagtig, met onder meer die Baikal-gebergte noord van die Baikal-meer en die oostelike Jablonowi-gebergte. Die hoogste punt is Moenkoe-Sardik (3 491 m).

Belangrike riviere in die gebied is die Bargoezin, Bowen-Angara, Irkoet, Kitoi, Oeda, Oka, Selenga en Witim.

De gemiddelde jaartemperatuur is -1,6ºC. Die temperatuur verskil gemiddeld van -22°C in Januarie tot +18°C in Julie. Die gemiddelde jaarlikse neerslag is 244 mm.

Die ekonomie is grotendeels gebaseer op akkerbou (groente, aartappels), bosbou, veeteelt en die vervaardiging van grafiet, leer en tekstiel. Ander belangrike sektore is vissery, jag en voedselverwerking. Die Baikal-meer is ook ’n groot trekpleister vir toeriste.

In die 2002-sensus was die bevolking 981 238, waarvan 665 512 Russe (67,8%), 272 910 Boerjate (27,8%), 9 585 Oekraïners (1,0%) en 8 189 Tartare (0,8%). Daar is ook ’n hele paar ander minderhede.



</doc>
<doc id="29463" url="https://af.wikipedia.org/wiki?curid=29463" title="Hemer">
Hemer

Hemer is 'n stad in Noordryn-Wesfale in Duitsland. Teen 2011 was die inwonertal 37 920 mense in die stad se 67,6 km².



</doc>
<doc id="29464" url="https://af.wikipedia.org/wiki?curid=29464" title="Republiek van Komi">
Republiek van Komi

Die Republiek van Komi (Russies: Республика Коми) is ’n outonome republiek (’n deelgebied van Rusland) wat in die noordoostelike hoek van Europese Rusland lê. Die Oeralgebergte vorm die oosgrens. Die belangrikste riviere is die Petsjora in die noorde en die Witsjegda in die suide. ’n Kwart van die bevolking praat Komi-Sirjeens, ’n Fins-Oegriese taal. 

Die belangrikste bestaansmiddele is jag, vissery en die houtnywerheid. Die grootste nywerheidsentrums is Workoeta, Inta, Petsjora en Oechta (steenkool, aardolie, aardgas, ystererts), wat alles langs die Noordelike spoorlyn gevind word. Dié spoorlyn loop na die suidwestelike Kotlas, ’n stad in Archangelsk-oblast en na die noordooste na Labitnangi in die outonome okroeg Jamalië in Wes-Siberië. 

In baie stede is Goelag-strafkampe gevestig – veral Workoeta was berug vir sy kamp. ’n Groot deel van die nywerheid en infrastruktuur het tussen 1929 en 1953 ontstaan met die hulp van honderdduisende Goelag-dwangarbeiders. In die dertigerjare het die NKVD die gebied vir ’n tyd lank self bestuur. In dié tyd is die gebied ook "gesuiwer" van nasionalistiese en invloedryke mense, wetenskaplikes, etniese Duitsers en baie ander "vyande van kommunisme". Duisende mense is ook hierheen gebring om die gebied te bewoon en te ontwikkel. 

In 1936 is meer as 2 000 gevangenes tegelykertyd tereggestel (waarvan ’n deel lewend verbrand is) by die rivier Oechtarka ná ’n opstand in een van die kampe van die Oecht-Petsjlag. 

Komi was van 1921 af ’n outonome oblast en van 1938 af ’n outonome Sowjetrepubliek (OSSR). Ná die val van die Sowjetunie het die gebied sy huidige status van outonome republiek gekry. Sy ongerepte woude is 'n Unesco-wêrelderfenisgebied.




</doc>
<doc id="29465" url="https://af.wikipedia.org/wiki?curid=29465" title="Iserlohn">
Iserlohn

Iserlohn (Wesfalies: "Iserlauhn", vanaf Middelnederduits: "îse(r)n-lô(ch)" "ysterwoud") is 'n stad in Noordryn-Wesfale in die weste van Duitsland, met 'n bevolking van 93 799 op 31 Desember 2012 en 'n oppervlakte van 125,51 km². Iserlohn is net oos van Hagen geleë en is die grootste stad in die distrik Märkischer Kreis.



</doc>
<doc id="29468" url="https://af.wikipedia.org/wiki?curid=29468" title="Märkischer Kreis">
Märkischer Kreis

Märkischer Kreis is 'n distrik ("Landkreis") in Noordryn-Wesfale, Duitsland.




</doc>
<doc id="29472" url="https://af.wikipedia.org/wiki?curid=29472" title="Komi">
Komi

Komi-Sirjeens (Коми кыв, "Komi kif"), ook bekend as net Komi of Sirjeens, is ’n Fins-Oegriese taal wat gepraat word deur die Komi-volke in die Noordoostelik-Europese deel van Rusland. Van die verskeie dialekte wat in Komi voorkom, word twee hoofdialekte erken, hoewel die verskille nie groot is nie: Komi-Sirjeens, die grootste groep, dien as die letterkundige basis in Komi; en Komi-Jazwa, wat gepraat word deur ’n klein, afgesonderde groep Komi's in die noordweste van die krai Perm en suid van Komi. Permjaaks (ook Komi-Permjaaks genoem) word gepraat in Komi-Permjak, waar dit letterkundige status het.

Komi-Sirjeens het ’n baie interessante geskiedenis wat die skryfstyl betref wat ongewoon is onder Fins-Oegriese tale. Die eerste skryfstelsel, die Oud-Permiese alfabet, is in die 14de eeu geskep deur die sendeling Stepan Chrap, wie se ma blykbaar ’n Komi van Weliki Oestjoeg was. Stepan het later ’n Komi-heilige geword. Die alfabet toon ooreenkomste met die Middeleeuse Griekse en Cyrilliese alfabet. In die 16de eeu is dit vervang deur die Russiese alfabet met sekere veranderings vir affrikate. In die 1920's is die taal geskryf in die Molodtsof-alfabet, wat ook van Cyrillies afgelei is. In die 1930's is oorgeslaan na die Latynse alfabet. Sedert die 1940's word die Russiese alfabet gebruik plus die bykomende letters "І, і" and .

Letters van die Molodtsof-alfabet sluit in:

Komi-Sirjeens het tien dialekte: Prisiktifkarski, Nizjnewitsjegodski, Srednewitsjegodski, Loezsko-letski, Werchnesisolski, Werchnewitsjegodski, Petsjorski, Izjemski, Wimski en Oedorski. Prisiktifkarski word gepraat in die streek Siktifkar en is die model vir die generiese standaard-dialek van die taal. Dialekte word verdeel hoofsaaklik volgens hul gebruik van die w- en l-fomene, en sommige dialekte word verder onderskei deur gepalataliseerde d's en t's.



</doc>
<doc id="29477" url="https://af.wikipedia.org/wiki?curid=29477" title="Gregorio Fontana">
Gregorio Fontana

Gregorio Fontana (7 Desember 1735, Villa di Nogaredo - 24 Augustus 1803, Milaan) was 'n Italiaanse wiskundige. Hy het die leerstoel vir wiskunde by die Universiteit van Pavia beklee waar hy Roger Joseph Boscovich opgevolg het. Die term poolkoördinate word aan Fontana toegeskryf. Sy broer was die fisikus Felice Fontana (1730-1805).


</doc>
<doc id="29479" url="https://af.wikipedia.org/wiki?curid=29479" title="Blaise Pascal">
Blaise Pascal

Blaise Pascal (19 Junie 1623 – 19 Augustus 1662) was 'n Franse wiskundige, fisikus, en godsdienstige filosoof. Hy was 'n wonderkind wat deur sy vader onderrig was. Pascal se vroegste werk was in die natuur- en toegepaste wetenskappe waar hy belangrike bydraes gemaak het tot die konstruksie van meganiese rekenaars, die studie van vloeistowwe, en die konsepte van druk en vakuum opgeklaar deur die werk van Evangelista Torricelli te veralgemeen. Pascal het ook ter verdediging van die wetenskaplike metode geskryf.

Pascal was een van die voorste wiskundiges van alle tye. Hy het gehelp om twee nuwe navorsings velde te skep. Hy het op sestienjarige ouderdom belangrike verhandelings oor projektiewe meetkunde geskryf en later met Pierre de Fermat oor waarskynlikheidsteorie gekorrespondeer. Hy het ook 'n sterk invloed op die ontwikkeling van moderne ekonomie en sosiale wetenskap uitgeoefen.

Ná 'n mistiese ondervinding in laat-1654 het hy sy wetenskaplike werk laat vaar en hom toegewy aan filosofie en teologie. Sy twee beroemdste werke dateer uit die tydperk: die "Lettres provinciales" en die "Pensées". Pascal het sy hele lewe lank aan swak gesondheid gelei en het twee maande na sy 39ste verjaarsdag gesterf.




</doc>
<doc id="29482" url="https://af.wikipedia.org/wiki?curid=29482" title="James Gregory">
James Gregory

James Gregory (November 1638 – Oktober 1675), was 'n Skotse wiskundige en sterrekundige. Hy is in Drumoak, Aberdeenshire gebore en het in Edinburgh gesterf. Hy was opeenvolgend professor by die Universiteit van Sint Andrews en die Universiteit van Edinburgh.
In 1663 het Gregory "Optica Promota" gepubliseer waarin hy die kompakte weerkaatsende teleskoop, wat as die Gregory-teleskoop bekendstaan, beskryf. Sy optikastelsel word ook in radioteleskope soos die Arecibo, wat oor 'n "Gregory-koepel" beskik gebruik. Die teleskoop ontwerp het die aandag verskeie mense in wetenskapkringe: die Oxfordse fisikus Robert Hooke, Sir Robert Moray, stigterslid van die Royal Society en Isaac Newton, wat aan 'n soortgelyke projek gewerk het. Die Gregory-teleskoop was die eerste praktiese spieëlteleskoop en het vir 'n eeu en 'n half die standaard waarnemingsinstrument gebly.

In die "Optica Promota" het hy ook 'n metode beskryf waarin die Oorgang van Venus gebruik word om die afstand van die Aarde na die Son te meet. Die metode is later deur Edmund Halley aangemoedig en aangeneem as die grondslag vir die eerste meting van die Astronomiese eenheid. Gregory, wat 'n entoesiastiese ondersteuner van Newton was, het later vriendskaplike korrespondensie met hom gevoer en sy idees in sy eie dosering opgeneem; idees wat om daardie stadium omsterde en as heel revolusionêr gesien is.

In 1667 het hy "Vera Circuli et Hyperbolae Quadratura" gepubliseer waarin hy aangetoon het hoe die oppervlak van die sirkel en hiperbool in die vorm van oneindige konvergente reekse verkry kan word. Hierdie werk bevat 'n merkwaardige meetkundige stelling wat beweer dat die verhouding van die oppervlak van enige arbitrêre sektor van 'n sirkel tot dié van die omringde reguliere poligone nie uitdrukbaar is in 'n eindige aantal terme nie. Hy het gevolglik die afleiding gemaak dat die kwadratuur van die sirkel onmoontlik is. Dit is deur Montucla aanvaar, maar dit is nie afdoende nie, aangesien dit denkbaar is dat een of ander besondere sektor gekwadreer sou kon word, en dat hierdie besondere sektor die hele sirkel mog wees. Nogtans was Gregory effektief onder die eerste om te spekuleer oor die bestan van wat nou transendentale getalle genoem word. Verder kan beide die eerste bewys van die fundamentele teorema van analise en die ontdekking van die Taylor-reeks beide aan hom toegeskryf word. Die boek bevat ook reeks-uitbreidings van sin(x), cos(x), boogsin(x) en boogcos(x). (Die vroegste formulering van die uitbreidings is gemaak deur Madhava in Indië in die 14de eeu). Dit is in 1668 herdruk met 'n aanhangsel, "Geometriae Pars", waarin Gregory verduidelik hoe die volumes van omwentelingsligaam bepaal kon word.

In 1671, of moontlik vroeër, het hy die teorema wat die 14de eeuse Indiese wiskundige Madhava van Sangamagrama orosponklik ontdek het, die boogtangens-reeks

vir θ tussen −π/4 en π/4.

Hierdie formule is eers deur Madhava en later in Europa gebruik om diesyfers van π uit te werk.

James Gregory het diffraksie en die Diffraksietralie ontdek deur sonlig deur 'n voël se veer te laat skyn en die diffraksiepartroon wat geproduseer word te bestudeer. Hy het in besonder die verdeling van sonlig in die komponentkleur waargeneem - dit het gebeur 'n jaar nadat Newton dieselfde met 'n prisma gedoen het en die verskynsel steeds uiters omstrede was.

'n Maankrater, Gregory (maankrater) is na hom vernoem. Die wiskundige David Gregory was sy kleinneef.



</doc>
<doc id="29485" url="https://af.wikipedia.org/wiki?curid=29485" title="Djed Moroz">
Djed Moroz

Die tradisionele karakter Djed Moroz (Russies: Дед Мороз) speel in die kultuur van die Oos-Slawiërs ’n soortgelyke rol as Kersvader. Die naam beteken "Oupa Ryp".

Anders as Kersvader, bring Djed Moroz presente op Oujaarsaand omdat Kersfees in die voormalige Sowjetunie verbied was en Nuwejaarsvierings die plek daarvan ingeneem het, met Nuwejaarspresente- en kaartjies en ’n Nuwejaarsboom. Djed Moroz se helper is sy kleindogter, Snegoerotsjka (Russies: Снегурочка; Engels: "Snow Maiden").

Djed Moroz se klere, wat rooi of blou kan wees, lyk ook effens anders as dié van Kersvader: Hy dra ’n vollengte-pelsjas, ’n ronderige pelshoed en óf viltstewels ("valenki") óf hoë stewels ("sapogi"). Hy dra ’n lang towerstaf en ry op ’n troika in plaas van ’n slee.

Die amptelike woning van die Russiese Djed Moroz is die dorp Weliki Oestjoeg.

Djed Moroz se wortels lê in heidense gelowe, maar sedert die 19de eeu het sy beeld verander vanweë letterkundige invloede. Hy het deur die jare verander van ’n bose towenaar en die verpersoonliking van die winter tot wat hy vandag is. Die feëtoneelstuk "Snegoerotsjka" deur die beroemde Russiese dramaturg Aleksander Ostrofski het baie hiertoe bygedra, asook die opera met dieselfde naam deur Nikolai Rimski-Korsakof, wat op die toneelstuk gebaseer is.

Eers in die dertigerjare van die vorige eeu, tydens die Stalinistiese periode, het Djed Moroz sy verskyning op Nuwejaarsvieringe gemaak. Hy pas so perfek in by Russiese tradisies dat dikwels verkeerdelik geglo word hy is reeds eeue lank deel van die Russiese kultuur.

Daar is ekwivalente van Djed Moroz en Snegoerotsjka oor die hele voormalige Sowjetunie en in baie lande van die sogenaamde Oosblok.




</doc>
<doc id="29487" url="https://af.wikipedia.org/wiki?curid=29487" title="Weliki Oestjoeg">
Weliki Oestjoeg

Weliki Oestjoeg (Russies: Великий Устюг) is ’n stad in die Russiese Wologda-oblast. Dit lê by die sameloop van die Soechona- en die Joeg-rivier. Die inwonertal is 31 984 (2013).

Die naam van die stad kom van die eerste nedersetting in die gebied, die kloosternedersetting by Gleden (Гледен), waar die Joeg-rivier ("Suidelike Rivier") in die Soechona invloei. Saam vorm hulle die Noordelike Dwina. Die naam Устюг is ’n samestelling van die Russiese woorde "oestje" (устье; riviermonding) en "joeg" (юг; suid). Weliki is die Russiese woord vir "groot" en is aan die einde van die 15de eeu by die naam gevoeg.

In die woud by Weliki Oestjoeg is ’n "wotsjina" (вотчина; landgoed) met die amptelike woning van Djed Moroz (Дед Мороз; "Oupa Ryp"), die Russiese weergawe van Kersvader. In 1998 het die destydse Moskouse burgemeester Joeri Loezjkof voorgestel dat Weliki Oestjoeg die amptelike tuiste van Djed Moroz word, pleks van die tradisionele Lapland. ’n Spesiale maatskappy is vir dié doel gestig. Daar is ’n spesiale poskantoor vir briewe van kinders aan Djed Moroz wat reeds meer as 1,2 miljoen briewe beantwoord het. Daar is ook planne om ’n pretpark en museum te bou.



</doc>
<doc id="29488" url="https://af.wikipedia.org/wiki?curid=29488" title="Pous Sergius">
Pous Sergius

Pous Sergius kan verwys na 'n aantal pouse van die Rooms-Katolieke Kerk nl:



</doc>
<doc id="29490" url="https://af.wikipedia.org/wiki?curid=29490" title="Alpes-Maritimes">
Alpes-Maritimes

Die Alpes-Maritimes (06) is 'n Franse département aan die Middellandse See. Sy prefektuur (hoofstad) is Nice, sy onderprefekture Grasse.



</doc>
<doc id="29497" url="https://af.wikipedia.org/wiki?curid=29497" title="Baba Jaga">
Baba Jaga

Baba Jaga (Russies: Баба-Яга) is in Slawiese mitologie die heks, die towenares, die wilde ou vrou. Sy kan ook ’n woudgees wees wat ander geeste lei.

Die naam wissel in die onderskeie Slawiese tale. Dit is "Baba Jaga" in Pools, "Ježibaba" in Tsjeggies en Slowaaks. In Sloweens is die woorde omgeruil en word dit "Jaga Baba". In Russies is dit "Баба-Яга", in Bulgaars "Баба Яга" en in Oekraïens "Баба Яґа" (die laaste drie getranslitereer as "Baba Jaga").

In Suid-Slawiese tale en tradisies is daar ’n soortgelyke ou heks: "Baba Roga" (Kroaties en Bosnies) en
"Баба Рога" (Macedonies en Serwies).

Die naam Baba Jaga bestaan uit twee elemente. "Baba" beteken "ouma" of "ou vrou" in die meeste Slawiese tale. "Jaga" is ’n verkleinwoord van die Slawiese naam Jadwiga, hoewel etimoloë soms verskil oor waar die naam vandaan kom.

In Russiese volksverhale word Baba Jaga uitgebeeld as ’n ou vrou wat deur die lug vlieg op ’n stamper (van ’n vysel). Sy gebruik die stamper as ’n roer en vee haar spore dood met ’n besem gemaak van silwerberkehout. Sy woon in ’n houthut wat rondbeweeg op ’n paar dansende hoenderpote en omring is deur ’n heining met ’n kopbeen op elke paal. Een paal kort gewoonlik ’n kopbeen; daar is dus plek vir die kopbeen van die verhaal se held. Die sleutelgat in die voordeur is ’n mond vol skerp tande. In party volksverhale is die deur aan die ander kant van die hut en kan die held dit nie sien nie totdat hy ’n towerspreuk sê: "Hut, o hut, draai jou rug na die woud, jou voorkant na my." So dwing hy die hut om om te draai en kan hy die deur sien.

In sommige verhale is haar huis verbind met drie ruiters: een in wit geklee op ’n wit perd met ’n wit tuig (Dag), ’n rooi ruiter (Son) en ’n swart ruiter (Nag). In haar huis werk onsigbare bediendes. As iemand haar na die ruiters vra, sal sy verduidelik, maar as iemand na die bediendes vra, kan sy hulle doodmaak. Baba Jaga is soms ’n goeie en soms ’n slegte mens. In sommige stories help sy mense, in ander vang sy kinders en dreig om hulle te eet. Om haar hulp te vra is gewoonlik gevaarlik. Klem word gelê op behoorlike voorbereiding, goeie maniere en ’n reinheid van gees.

In die volksverhaal "Wasilissa die Mooie", wat opgeteken is deur Aleksander Afanasjef ("Narodnije Roesskije skazki", vol. 4, 1862), word aan die meisie drie onmoontlike take gegee wat sy uitvoer met behulp van ’n towerpop wat haar ma vir haar gegee het. Wasilissa word na Baba Jaga gestuur en word deur haar gevange geneem, maar die heks se bediendes – ’n kat, ’n hond, ’n hek en ’n boom – help haar ontsnap omdat sy vriendelik met hulle was. Op die ou end word Baba Jaga in ’n kraai verander. Net so word prins Iwan in "Die dood van Kosjtsjei die Onsterflike" gehelp deur diere wie se lewe hy gespaar het.

Baba Jaga in Poolse volksverhale verskil in sekere opsigte. Haar huis het byvoorbeeld net een hoenderpoot. Slegte hekse wat in gemmerbroodhuise woon, word ook Baba Jaga genoem. Sy vlieg op ’n mop rond met swart en rooi gestreepte klere.

In sommige verhale, soos "Die Veer van Finist die Valk", ontmoet die held nie net een Baba Jaga nie, maar drie. Sulke getalle is gewoonlik ’n goeie teken, omdat dit aan die prins raad of towergeskenke of albei gee.

Volgens Russiese volksverhale bly Baba Jaga, in die woorde van Aleksander Poesjkin se "Loekomorje" (’n voorwoord tot sy fantasiegedig "Roeslan en Ljoedmila"), "in ’n hut op hoenderpote … met geen vensters en geen deure". Baba Jaga self gebruik dikwels die skoorsteen om in en uit haar huis te vlieg

Dit is moontlik die interpretasie van ’n doodgewone boustyl wat gewild is onder nomadiese jagtervolke van Siberië om voorrade te beskerm teen diere wanneer hulle vir lang tye van die huis af weg is. ’n Houthut sonder vensters en deure word gebou op stutte gemaak van stompe van nabygeleë bome. Die stompe, met hul wortels, gee die indruk van "hoenderpote".

Baba Jaga is ’n gewilde karakter van Russiese rolprente en tekenprente. Die film "Wasilissa die Mooie" deur Aleksandr Rou, waarin Baba Jaga voorkom, was die eerste rolprent met fantasie-elemente in die Sowjetunie. Georgi Milliar, ’n manlike akteur, het Baba Jaga gespeel in verskeie rolprente van die 1930's tot die 1960's, onder meer in "Wasilissa die Mooie", "Ryp", "Die nuwe Avonture van die Gestewelde Kat" en ander. Hy het ook al Kosjtsjei die Onsterflike gespeel.


</doc>
<doc id="29498" url="https://af.wikipedia.org/wiki?curid=29498" title="Montreal (dubbelsinnig)">
Montreal (dubbelsinnig)

Montreal of Montréal kan verwys na:
'n Metropool in Kanada

Voorstede van Montréal

Dorpe in Frankryk

Nie-geïnkorporeerde gebiede en dorpe in die Verenigde State

'n Kruisvaarderskasteel in die huidige Jordanië


</doc>
<doc id="29500" url="https://af.wikipedia.org/wiki?curid=29500" title="Montreal, Missouri">
Montreal, Missouri

Montreal is 'n nie-geïnkorporeerde gebied in die Camden-distrik van die Amerikaanse deelstaat Missouri, sowat tien myl van Camdenton af aan die Roete 7 geleë.


</doc>
<doc id="29501" url="https://af.wikipedia.org/wiki?curid=29501" title="Tsjernobog">
Tsjernobog

Tsjernobog (die "swart god" of "god van die donker") is ’n bose god in die Slawiese mitologie. Hy bring ongeluk en is die vyand van Belobog (die "wit god" of "god van die lig").

Hy en Belobog is in ’n voortdurende stryd gewikkel. Op die dag-en-nag-ewening (op 21 Maart en 22 September wanneer dag en nag ewe lank is) is hulle gelykop. Ná die winter-dag-en-nag-ewening word die dae langer; dan wen Belobog. Ná die somer-dag-en-nag-ewening word die nagte langer; dan wen Tsjernobog.

Daar word baie oor Tsjernobog bespiegel, maar min is werklik oor hom bekend. Daar word soms getwyfel oor hoe belangrik hy vir die antieke Slawiërs was. Die naam kom veral voor onder die Wes-Slawiese volke van die 12de eeu en daarom word betwyfel of hy ’n baie belangrike of ou godheid is.

Tsjernobog het in verskeie media sy verskyning gemaak. Hy kom as "Chernabog" voor in die "Night on Bald Mountain"-reeks in Disney se "Fantasia" (1940) en as ’n baas in "Kingdom Hearts". In "American Gods" deur Neil Gaiman kom hy as "Czernobog" voor in die winter en word hy deur sy broer "Bielebog" vervang in die lente.


</doc>
<doc id="29502" url="https://af.wikipedia.org/wiki?curid=29502" title="Montréal (kruisvaarderskasteel)">
Montréal (kruisvaarderskasteel)

Montréal (in Frans dikwels ook Krak de Montréal of Crac de Montréal genoem; alternatief Kerak-kasteel; Latyn: Mons Regalis of "Koninklike Berg"; Arabies: "al-Sjobak", "Shobeq", "Shawbak") is 'n voormalige kruisvaarderskasteel in Idumea (Edom), suidoos van die Dooie See en 130 kilometer noord van Akaba in Jordanië, in die historiese streek Oultrejordain, 'n 12de eeuse leen van die kruisvaarderstaat Koninkryk Jerusalem.

Die bouvalle van die kasteel Montréal is geleë op 'n keëlvormige bergrug, sowat 950 m bo seevlak, bo-oor die vlakte van Edom en langs die pelgrims- en karavanepad van Sirië na Arabië. Die belangrike handelspad het hier vanaf die Dooie See tot by die Arava-laagte en verder tot by Akaba aan die Rooisee geloop.

Die kasteel Montréal is in 1115 deur Boudewyn I van Jerusalem as die eerste kasteel oos van die Jordaanrivier en die Dooie See ter geleentheid van 'n veldtog opgerig wat in 1116 tot die verowering van Akaba gelei het. Danksy die strategiese ligging van Montréal was Boudewyn in staat om die ekonomie van die omgewing te oorheers aangesien pelgrims en handelaars 'n permit benodig het om die pad te gebruik. Die kasteel was deur relatief vrugbare grond omring sodat die bemanning maklik van kos vorsien kon word. Daarnaas is twee waterputte gegrawe wat tot by die waterbronne binne-in die berg gelei het en van lang en steil trappe voorsien.

Montréal het tot 1142 in besit van die heersersdinastie van die Latynse Koninkryk Jerusalem gebly en is daarna by Oultrejordain ingelyf. Die magsentrum is tegelykertyd na Kerak verskuif, 'n sterker vesting noord van Montréal. Montréal en Kerak was destyds verplig om sestig ridders aan die koninkryk beskikbaar te stel.

Montréal was in besit van Philippe de Milly en is aan Renaud de Châtillon oorgedra toe hy met Stéphanie de Milly getrou het. Rainaud het die kasteel gebruik om die ryk karavane op die handelspad aan te val en ook skepe gebou wat op die landweg na die Rooisee vervoer is en vir aanvalle op Mekka ingespan is.

Die Ayyoebiede-sultaan het in reaksie hierop in 1187 die koninkryk aangeval, Jerusalem verower en in dieselfde jaar ook Montréal verower. Na bewering het die verdedigers van Montréal hul vroue en kinders in ruil vir kos verkoop en as gevolg van die gebrek aan sout blind geword. Vanweë 'n heuwel was die Moslem-veldheer Salah ad-Din nie in staat om belegmasjiene in te span nie sodat die kasteel twee jaar lank beleër is en eers in Mei 1189 geval het.

Arabiese setlaars het in die 13de eeu die stad al-Sjobak op die bouvalle van Montréal gestig.


</doc>
<doc id="29503" url="https://af.wikipedia.org/wiki?curid=29503" title="Pennsilvaniese Duits">
Pennsilvaniese Duits

Pennsilvaniese Duits, Pennsilvaans of Pennsylfawnish Deitsch is 'n Duitse dialek in die ooste van die Verenigde State (in Pennsilvanië en Ohio) wat op 17de en 18de eeuse Palties baseer en nog steeds deur nasate van die oorspronklike immigrante onder meer in Pennsilvanië se Shenandoah-vallei gepraat word. Tussen 1870 en 1890 was daar nog 750 000 sprekers van hierdie taal, waarvan 600 000 in Pennsilvanië gewoon het. Teen 1920 het tussen 600 000 en 800 000 mense die taal gepraat, maar teen 1960 nog slegs 200 000 tot 300 000. Vandag word Pennsilvaniese Duits meestal deur lede van die Amiese Doopsgesindes en Mennoniete van die Ou Orde (Engels: Old Order Mennonites) gepraat, wat 'n hoë geboortesyfer het, dus groei die Pennsilvaniese Duits vandag baie vinnig.

Gedurende 1933 en 1934 is daar twee verenigings gestig, naamlik "Fersomlinge" en "Grundsow" wat die nuwe taal wou bevorder. In 1938 is daar op 'n taalkongres te Hershey, Pennsilvanië besluit op 'n standaardspelling vir die taal. In 1946 het die Universiteit van Pennsilvanië begin om kursusse in die taal aan te bied in sy Duitse departement. In 1954 is 'n handboek gepubliseer vir gebruik op skool, wat die grammatika behandel. Die titel van die boek was: Pennsylfawnish Deitsch.

Die woordeskat is deur Amerikaanse Engels beïnvloed. Enkele van sy woorde is deur Amerikaanse Engels ontleen soos byvoorbeeld "Schmierkäs" ('n soort sagtekaas) wat nou as "smearcase" bekend staan. 

In die sogenaamde Pennsilvaniese Duits-distrikte het Engels en Duits dikwels tot 'n nuwe omgangstaal versmelt, en albei tale het woorde en idiomatiese uitdrukkings van mekaar ontleen.

Die deelstate met die grootste bevolking van die Amiese Doopsgesindes is:



</doc>
<doc id="29504" url="https://af.wikipedia.org/wiki?curid=29504" title="Peroen">
Peroen

Peroen of Perun is in die Slawiese mitologie die hoogste god, asook die god van donderweer en weerlig. Sy ander hoedanighede is die berge, eikebome, die arend, die uitspansel, perde en rytuie, wapens (die hamer, byl en pyl), oorlog en vuur. Hy is eers verbind met wapens wat van klip gemaak is en later van metaal. Sy naam word op verskeie maniere gespel en uitgespreek in die onderskeie Slawiese tale.

Peroen word beskryf as ’n ruwe man met ’n koperkleurige baard. Hy ry in ’n strydwa wat deur ’n bokram getrek word en dra ’n byl of soms ’n hamer. Die byl word gegooi na bose mense en geeste en keer altyd na sy hand terug.

Die meeste historiese rekords oor Slawiese gode noem Peroen. In die 6de eeu word hy al genoem in De Bello Gothico, ’n historiese bron geskryf deur die Bisantynse historikus Procopius. in ’n kort nota wat die geloof van ’n sekere Suid-Slawiese stam beskryf, word gesê hulle "erken dat een god, die skepper van die weerlig, die grootste god van almal is: Aan hom bring hulle offerandes, ’n os en ander diere". Hoewel die naam van die god nie genoem word nie, is die feit dat die woord "peroen" in ’n paar Slawiese tale "donder” of "weerligstraal" beteken, genoeg bewys dat na hom verwys is.

Die eerste bron wat die naam Peroen spesifiek noem, is die Primêre Kronieke, ’n geskiedenis van die vroeë Kiëf-Roes. Daar word op sy en Weles se naam gesweer in vredesooreenkomste tussen Slawiese vorste en Bisantynse keisers. Hy word hier genoem as ’n god van oorlog en die adelstand wat oortreders straf met die dood in oorloë. In 980, toe grootprins Wladimir die Grote die troon van Kiëf-Roes bestyg het, het hy standbeelde van ses of sewe heidense gode voor sy paleis opgerig. Peroen was die belangrikste van hulle en is voorgestel met ’n silwer kop en goue snor. Wladimir se oom Dobrinja het ook ’n tempel vir Peroen opgerig in sy stad, Nowgorod. Ná die kerstening van Kiëf-Roes het dié plek ’n klooster geword met, heel insiggewend, die naam Peroen.

In Suid-Slawiese pleknaamkunde word die naam algemeen aangetref. Baie van die name is dié van bergpieke, maar in die Middeleeue is groot eikebome, heilige plantasies en selfs hele dorpe en vestings na Peroen genoem. Onder Suid-Slawiërs is die plant "Iris germanica" in die volksmond bekend as "peroenika" (Peroen se plant) en soms as "bogisja" (god se plant). Daar word geglo dit groei op grond wat deur weerlig getref is.

In Slawiese mitologie word die wêreld verteenwoordig deur ’n heilige boom, gewoonlik ’n eik, waarvan die takke en stam die lewende wêreld verteenwoordig, terwyl sy wortels die onderwêreld, dus die doderyk, verteenwoordig. Peroen was ’n heerser van die lewende wêreld, die lug en die aarde, en is dikwels gesimboliseer deur ’n arend wat op die hoogste tak van die boom sit, van waar hy oor die hele wêreld waghou. Onder tussen die wortels van die boom was die blyplek van sy vyand, wat gesimboliseer is deur die slang of draak: Dit was Weles, die watergod van die onderwêreld wat Peroen voortdurend uitgelok het deur sy beeste, kinders of vrou te steel. Peroen het Weles oor die hele wêreld agtervolg en hom met sy weerligstrale uit die lug aangeval. Weles het van hom gevlug deur homself in verskeie diere te verander, of hy het agter huise, bome of mense weggekruip. Waar ook al weerlig geslaan het, is geglo, het Weles van Peroen weggekruip. Op die ou end het Peroen vir Weles doodgemaak of hom teruggejaag na sy water-onderwêreld. Hy het dus die orde herstel en na sy boomtak teruggekeer, van waar hy aangekondig het: "Ну, там твое место, там сабе будь!" ("Dit is jou plek daardie; bly daar!"). Vir die Slawiërs is die mitologiese simboliek van ’n hemelse god wat met sy onderwêreldse vyand veg met behulp van donderweer en storms baie betekenisvol, en dit is ná die volke se kerstening oorgedra van Peroen en Weles na God en die duiwel.

Hoewel Peroen se rol tussen die Slawiese volke verskil, is hy waarskynlik deur die meeste of almal beskou as die belangrikste god, veral aan die einde van die Slawiese heidendom. Die vroegste hoofgod was waarskynlik Rod; dit is onduidelik waarom sy rol deur Peroen oorgeneem is. Nog ’n kandidaat vir die posisie van belangrikste god, ten minste onder sekere Slawiese volke, was Swarog (Peroen se pa).

Met die aanvaarding van die Christendom was dit vir baie kerke moeilik om die aanbidding van die ou godhede van die Slawiërs te beëindig. Die Oosters-Ortodokse Kerk het eindelik daarin geslaag om baie van Peroen se karaktertrekke oor te dra aan ’n nuwe Christelike heilige, Elia, wat volgens die Bybel in ’n brandende strydwa na die hemel weggevoer is. In die weste het die Rooms-Katolieke Kerk die aartsengel Migael gekies, wat as aanvoerder van hemelse leërs en oorwinnaar van die duiwel ook ’n goeie plaasvervanger was. Van Peroen se karaktertrekke is selfs oorgdra aan God self.



</doc>
<doc id="29505" url="https://af.wikipedia.org/wiki?curid=29505" title="Iwan Tsarewitsj">
Iwan Tsarewitsj

Iwan Tsarewitsj (Russies: Иван Царевич; prins Johan/Iwan) is een van die hoofhelde van Russiese volksverhale. Hy word gewoonlik positief uitgebeeld en is dikwels in ’n stryd gewikkel met Kosjtsjei die Onsterflike.

Hy is dikwels, maar nie altyd nie, die jongste van drie seuns. In die verhaal "Die Drie Koninkryke" is hy die seun van Nastasja. In verskillende verhale het hy verskillende vroue, onder andere Jelena die Mooie ("Tsarewitsj Iwan, die Vuurvoël en die Grys Wolf"), Wasilisa die Wyse en Marja Morewna.
Iwan het in sommige verhale magiese kragte en hy het die metsj-kladenets (Russies: меч-кладенец), ’n fantastiese towerswaard.

Verhale waarin Iwan voorkom, sluit in "Tsarewitsj Iwan, die Vuurvoël en die Grys Wolf", "Die Padda-prinses", "Die Seekoning en Wasilisa die Wyse" en "Die dood van Kosjtsjei die Onsterflike" (ook bekend as "Marja Morewna").


</doc>
<doc id="29506" url="https://af.wikipedia.org/wiki?curid=29506" title="Die Zori">
Die Zori

In die Slawiese mitologie is die Zori (ook die Zorjas, Zarja, Zwezda) die drie (soms twee) bewaker-godinne bekend as die Auroras. Hulle bewaak die oordeelsdaghonde wat dreig om die sterrebeeld Ursa Minor, die "Klein Beer", te eet. As hulle uit hul kettings losbreek en die sterrebeeld eet, sal die heelal tot ’n einde kom. 

Die Auroras bestaan uit die Môrester, Aandster en Middernagster, hoewel laasgenoemde soms uitgelaat word. In sommige verhale is die Môrester die vrou van Mjesjats, die Maangod, en is sy ook ’n belangrike godin. In ander mites is die Zori maagde. Hulle word verbind met huwelike, beskerming en duiweluitdrywing.

Die Môrester is Zorja Oetrennjaja (ook Zwezda Danica, Zvezda Dennitsa, Zwezda Dnieca, Zvezda Zornitsa, Zorja). Sy maak soggens die hemelpoorte oop vir die strydwa van die Son. Sy is ten volle gewapen en ’n dapper vegter. Sy is die beskermgodin van perde en word verbind met die planeet Venus. 

Die Aandster is Zorja Wetsjernjaja (ook Vecernja Zvezda, Zvezda Vechernaya, Zwezda Wieczoniaia, Zwezda Wieczernica, Zvezda Vechernitsa, Zarja). Sy maak die hemelpoorte saans toe nadat die Son tuis gekom het.

Die Middernagster is Zorja Poloenotsjnaja (ook Zwezda Polnoca). Sy is in sommige mites afwesig. Die Son sterf elke nag in haar arms en word dan weer opgewek. Sy is ’n godin van die dood, hergeboorte, towerkrag, die bonatuurlike en wysheid.



</doc>
<doc id="29507" url="https://af.wikipedia.org/wiki?curid=29507" title="Sentrifugale pomp">
Sentrifugale pomp

'n Sentrifugale pomp is 'n pomp wat 'n roterende stuwer gebruik om die snelheid van 'n vloeistof te verhoog. Sentrifugale pompe word gewoonlik gebruik om vloeistowwe deur 'n pypstelsel te verplaas. Die vloeistof gaan die stuwer binne naby aan die roterende as en word dan deur die stuwer radiaal na buite versnel in 'n uitstroombuis in waar dit die afstroompypwerk binnegaan.

Die vroegste benaderde voorbeeld van 'n sentrifugale pomp is so vroeg as 1475 aangeteken in 'n verhandeling deur die Italiaanse Renaissance ingenieur, Francesco di Giorgio Martini Ware sentrifugale pompe het egter eers in die laat 1600's hul verskyning begin maak toe Denis Papin een gebou het met reguit lemme gebou het. Die geboë stuwerlem is deur die Britse uitvinder John Appold in 1851 bekendgestel.

'n Sentrifugale pomp werk op die beginsel van die omsetting van kinetiese energie van 'n vloeier na statiese druk. Hierdie aksie word deur die Bernoulli-beginsel beskryf. Die draaibeweging van die pompstuwer versnel die vloeistof vandat dit die stuwer se oog binnegaan totdat dit deur die lemme na die kant beweeg. Wanneer die vloeistof die stuwer verlaat word die momentum omgeskakel na statiese druk. Die vorm van die pomphulsel en uitstroombuis bevorder dié omskakeling van energie. Die omskakeling verhoog die druk op die afstroomkant van die pomp wat vloei veroorsaak. 'n Algemene probleem wat voorkom by sentrifugale pompe is kavitasie.

Om die minimum grootte van 'n elektriese motor vir 'n pomp uit te werk, word die volgende formule gebruik:

Waar:


In terme van eenheidsimbole:

formula_2

Soos jy kan sien moet jy met volumevloei in m/s werk om die eenhede te laat uitwerk. Dit is daarom die rede hoekom daar met 3600 gedeel in die eerste formule - om m/h om te skakel na m/s.

'n Sentrifugale pomp het 'n pompkurwe soos regs aangedui. Op die x-as word die volume vloeitempo vertoon en op die y-as die volgende:


Soms word verskillende grootte impellers ook aangedui.



</doc>
<doc id="29510" url="https://af.wikipedia.org/wiki?curid=29510" title="Boegoe">
Boegoe

Boegoe ("Agathosma betulina") is 'n Suid-Afrikaanse plant met medisinale eienskappe. Dit was histories as medikasie vir die urienweg en wonde gebruik. Dit word ook as geurmiddel vir tee, lekkergoed en selfs drank (dink byvoorbeeld aan boegoebrandewyn) aangewend. 

Die Hollanders het dit van die San of die Khoi leer ken. In die VOC se tyd was dit al in Europa bekend, maar dit was baie duur en net ryk mense kon dit gebruik. 


</doc>
<doc id="29516" url="https://af.wikipedia.org/wiki?curid=29516" title="Bernoulli-beginsel">
Bernoulli-beginsel

In fisika, hidrolika en vloeidinamika verwys die Bernoulli-beginsel na die verskynsel dat vir die meeste onsaampersbare vloeiers waar geen werk op die vloeistof uitgeoefen word nie, 'n toename in die snelheid van die vloeistof gepaard gaan met 'n afname in die druk of 'n afname in die vloeistof se potensiële energie as gevolg van swaartekrag. die Bernoulli-beginsel is vernoem ter ere van Daniel Bernoulli.

Die Bernoulli-beginsel is ekwivalent aan die beginsel van energiebehoud. Die wet op energiebehoud bepaal dat alle vorme van meganiese energie in 'n vloeistof langs 'n stroomlyn dieselfde is vir al die punte op daardie stroomlyn. Dit vereis dat die som van die kinetiese energie en potensiële energie konstant moet bly. As 'n vloeier horisontaal langs 'n stroomlyn afvloei waar die snelheid toeneem kan dit slegs wees omdat die vloeistof op daardie deel beweeg het van 'n gebied met 'n hoër druk na 'n gebied met 'n laer druk en as die snelheid afneem kan dit slegs wees omdat die vloeistof beweeg het vanaf 'n gebied met 'n laer druk na een met 'n hoër druk. Gevolglik sal die hoogste snelheid voorkom waar die druk die laagste is en die laagste snelheid waar die druk die hoogste is, in 'n vloeier wat horisontaal vloei.

In die meeste gevalle kan die digtheid vloeistowwe benaderd as konstant beskou word ongeag van drukveranderinge. Om hierdie rede kan vloeistowwe as onsaampersbaar beskou word en die vloei van vloeistowwe as onsaampersbaar beskryf word.

waar:

Die volgende aannames moet geld vir die vergelyking om toepaslik te wees:


Bostaande vergelyking kan herskryf word as:

waar:



</doc>
<doc id="29517" url="https://af.wikipedia.org/wiki?curid=29517" title="Pous Sergius I">
Pous Sergius I

Sergius I was die 84ste pous van die Rooms-Katolieke Kerk.

Pous Sergius I is van Siriese afkoms gebore in Palermo, Sisilië, of in Antiogië, Sirië. Sy pa was Tiberius. Op 15 Desember 687 volg hy Pous Konon op na slim intriges teen Teenpous Paschalis en Teenpous Theodorus en regeer tot sy dood op 8 September 701. Hy word opgevolg deur Pous Johannes VI. Die naam ‘Sergius’ beteken 'Dienskneg'.

Die eksarg van Ravenna is deur Paschalis omgekoop om hom as teenpous aan te stel. Paschalis het egter nie betaal nie en die goewerneur het toe Pous Sergius I erken en die geld van hom afgepers. Ook Theodorus is as teenpous aangestel, maar hy het nie lank gehou nie.

Sergius het in konflik gekom met keiser Justinianus II van Bisantium toe die keiser die konsilie van Trullië opgeroep het. Sergius het al die besluite van die konsilie verwerp, waaronder wysiginge aan die selibaat. Die keiser wou Sergius verban, maar dit het nie gewerk nie.

Op 10 April 689 doop hy koning Caedwalla van Wessex in Rome. Hy steun ook Sint Aldhelm, ab van Malmesbury.

Sergius het die Agnus Dei in die mis ingevoer en nuwe feeste ingestel waaronder Mariaboodskap, Mariageboorte, Mariahemelvaart en Marialigmis.

Hy het goeie betrekkinge met die Franke onderhou en Willibrordus, die apostel van die Friese, tot biskop gewy. Hy het ook Berhtwald as aartsbiskop van Kantelberg aangestel.

Pous Sergius word as heilige in die Rooms-Katolieke Kerk vereer. Sy feesdag is op 8 September.



Saamgestel en vertaal uit die , , en wikipedia.


</doc>
<doc id="29521" url="https://af.wikipedia.org/wiki?curid=29521" title="Pous Johannes VI">
Pous Johannes VI

Johannes VI was die 85ste pous van die Rooms-Katolieke Kerk.

Pous Johannes VI is van Griekse afkoms gebore in Efese. Op 30 Oktober 701 volg hy Pous Sergius I op en regeer tot sy dood op 11 Januarie 705. Hy word opgevolg deur Pous Johannes VII. 
Die naam ‘Johannes’ beteken 'God is genadig'.

Tydens Johannes VI se pontifikaat was daar stryd teen die Lombarde. Die pous het goewerneur Theophylactos, die deur keiser Justinianus II na Italië gestuur is, gehelp en voorkom dat geweld teen Rome gebruik word. Gedeeltelik deur oorreding en gedeeltelik deur omkopery slaag hy daarin om die Lombardiese hertog Gisulf van Benevento te laat terugtrek uit die keiserlike ryk.



Saamgestel en vertaal uit die , , en wikipedia.


</doc>
<doc id="29522" url="https://af.wikipedia.org/wiki?curid=29522" title="Domowoi">
Domowoi

’n Domowoi (Russies: домовой) is ’n huisgees in Slawiese mitologie. Domowois (Russiese meervoud: домовые; domowije) is manlik, klein gebou en soms heeltemal met hare bedek. Volgens sommige tradisies neem die domowois die voorkoms van die huidige inwoners van die huis aan. Soms het hulle ’n grys baard, soms sterte of horinkies op hulle koppe. In party verhale sien die bure die huiseienaar buite in sy erf terwyl hy eintlik vas aan die slaap in sy huis is. Soms neem domowois die voorkoms van katte of honde aan, maar dit is minder algemeen.

Tradisioneel het elke huis ’n domowoi. Hy is nie boos nie tensy die familie hom kwaad maak omdat hulle nie hul huis ordentlik versorg nie of vuil taal gebruik. Die domowoi word beskou as die bewaker van die huis en soms help hy met huistake of werk op die landerye. Sommige mense behandel hom selfs as lid van die gesin (’n onsigbare een) en los saans vir hom geskenke soos melk en koekies in die kombuis. Om ’n domowoi te lok, gaan staan buite jou huis in jou beste klere en sê hardop: "Dedoesjka Dobrochot, kom asseblief in my huis in en sorg vir my vee." Om van ’n mededingende domowoi ontslae te raak, slaan met ’n besem teen jou huis se mure en skree: "Oupa Domowoi, help my om hierdie indringer te verjaag." As jy trek, maak ’n aanbod aan die domowoi: "Domowoi! Domowoi! Moenie hier bly nie; kom saam met my gesin!" 
Die gunsteling-blyplekke van domowois is op die drumpel van die deur of onder die stoof. Hulle hou ook graag in die middel van die huis. Die domowoi bewaar die vrede en orde, en beloon ’n huis wat goed onderhou word. Die inwoners gee hom saans kos in ruil vir die beskerming van die huis. Wanneer ’n gesin ’n nuwe huis laat bou, lok ’n Poolse eienaar ’n domowoi deur ’n stuk brood op die vloer te sit voordat die stoof ingesit word, en ’n Rus oorreed die ou huis se domowoi om saam na die nuwe huis te trek deur vir hom ’n ou stewel aan te bied waarin hy kan wegkruip. Mense maak seker hulle hou net diere aan waarvan die domowoi hou, want hy treiter dié waarvan hy nie hou nie. Domowois hou van soutbrood wat in ’n wit doek toegedraai is. Deur skoon, wit beddegoed in sy kamer te sit nooi jy hom om ’n maaltyd saam met die gesin te geniet. 

Die domowoi se gedrag kan ook voorspel wat die toekoms inhou. Hy sal sy hare trek om ’n vrou te waarsku teen ’n man wat haar sal mishandel. Hy sal kerm en huil om teen komende gevaar te waarsku. As hy homself sigbaar maak, voorspel dit dood, en as hy huil, is dit ’n teken van dood in die gesin. As hy lag, lê goeie tye voor en as hy met ’n kam speel, kan ’n bruilof verwag word.

Die domowoi het ook ’n venyniger kant. Hoewel jou eie domowoi jou bondgenoot is, sal die domowoi van ’n buurhuis jou geen geluk bring nie. Volgens Russiese volksverhale kan ’n domowoi die bure se perde teister of hulle voer steel en vir sy eie perde gee. Domowois kan egter met mekaar vriende maak en saam luidrugtige partytjies hou.

As ’n domowoi ongelukkig is, kan hy die gesinslede nare poetse bak. Hy sal byvoorbeeld klein voorwerpe rondbeweeg en laat ratel, borde breek, modderspore in die huis los, die huis se mure kraakgeluide laat maak, op potte slaan en kerm. As die gesin kan vasstel wat hom pla, kan hulle die sakie regstel en die vrede herstel. Anders kan die gees se treitery ál erger word, totdat hy die gedrag van ’n poltergeist aanneem. Die meeste van die tyd leef die mense en hul domowois egter in vrede saam sonder enige probleme.




</doc>
<doc id="29523" url="https://af.wikipedia.org/wiki?curid=29523" title="Belobog">
Belobog

Belobog, Bilbog, Belbog, Bialbog, Bjelobog, Bielobog, Beloen, Biloen (al die name beteken wit god) is ’n Slawiese godheid van lig en die Son, die teenpool van die donker en wrede Tsjernobog (swart god). 

Dit is onseker of antieke Slawiërs wel so ’n god aanbid het omdat hy in geen betroubare historiese rekords genoem word nie. In die verlede het leerlinge wat Slawiese mitologie bestudeer het, die dualisme van Belobog en Tsjernobog as vanselfsprekend aanvaar, maar moderne navorsers betwyfel hierdie teorie.

In die tweede helfte van die 12de eeu het die Duitse priester Helmold in sy werk "Chronica Slavorum" die gelowe en gebruike van verskeie Wes-Slawiese volke beskryf wat in dié tyd nog heidene was. Hy skryf onder meer: "Die Slawiërs, sê hulle, het een besondere gebruik: Tydens feeste gee hulle ’n drinkbeker in ’n sirkel vir mekaar aan, nie om te loof nie, maar eerder te vloek in die naam van gode, goed en sleg. Vir elke goeie ding word ’n goeie god geloof, en vir elke slegte ding ’n bose god gevloek. Hierdie god van ellende word in hulle taal Diabolous of Zherneboh genoem, dus die swart god."

Op grond hiervan aanvaar baie moderne miteskrywers dat as die slegte god Tsjernobog was, die goeie god Belobog moet wees. Helmold noem egter laasgenoemde se naam nêrens in sy "Chronica" nie en dit word ook nie in ander historiese bronne genoem wat die heidense gode van enige Slawiese volk beskryf nie. Boonop is die stelling hierbo waarskynlik Helmold se eie vertolking eerder as ’n akkurate beskrywing van antieke Slawiërs se geloof: Helmold het as ’n Duitser nie hul taal geken nie en het as ’n Christelike priester geen kontak met die heidene self gehad nie. Hoewel sy inligting oor Slawiese mitologie waardevol is, is dit wys om nie alles onvoorwaardelik te glo nie.

Nog ’n leidraad vir die bestaan van Belobog is ’n aantal plekke in Slawiese lande met name soos Bělbožice in Tsjeggië, Bilobozjnitsa in die Oekraïne en Bialobože in Pole. Soms vorm die name "wit god" en "swart god" ’n paar, soos die heuwels Bileboh en Czorneboh naby Bautzen in Sorbië of die Tsjeggiese Bělbožice en Černíkovice in die distrik Plzeň-Noord. Dit was een van die argumente vir die dualisme-teorie.

Die bestaan van Belobog word ook "bewys" deur die uitdrukkings "hy sien nie ’n wit god nie" in Serwies en "skree heelpad na die wit god" in Bulgaars.

’n Belangrike vraag is hoe belangrik die simboliek van wit en swart vir die heidense Slawiërs was as verteenwoordigend van goed en sleg – ’n taamlik Christelike begrip – en of hulle enigsins daarin geglo het. Uit ander historiese bronne van die Slawiese heidendom weet ons byvoorbeeld dat Svantevit, die groot god van Rügen-eiland, voorgestel is deur ’n wit perd en Triglav, ’n belangrike god in die stad Szczecin, deur ’n swarte; nie een van hulle is egter beskou as ’n bose of donker godheid deur die mense wat hulle aanbid het nie. En selfs as ’n mens aanneem dat daar regtig twee teenpole soos Belobog en Tsjernobog was, bly die vraag steeds of hulle aparte gode was, en nie bloot alternatiewe name van ander Slawiese gode nie. 

Helmold se stelling kom uit ’n laat periode, die 12de eeu, en raak net ’n sekere groep heidense Wes-Slawiërs; dus lyk dit onwaarskynlik dat hierdie twee gode (of dalk was dit net een god, Tsjernobog) van die oorspronklike Proto-Slawiese godedom was.

Die dualisme-teorie word ook bevraagteken deur die Serwiese kenner van mites en volksverhale, Veselin Čajkanović, wat die songod in Russiese historiese bronne, Dazjbog, vergelyk met ’n donkerder karakter uit Serwiese volksverhale met ’n byna identiese naam, Dabog. Hy wys daarop dat songode in verskeie mitologieë dubbele aspekte het – die een goed en lig wat die Son bedags in die lug voorstel, die ander boosaardig en donker wat die Son snags in die onderwêreld voorstel. Hy kom tot die gevolgtrekking dat twee oënskynlik teenoorgestelde gode, goed en boos, lig en donker, eintlik twee verskillende aspekte van een Slawiese godheid, Dazjbog, is.

In "American Gods" deur Neil Gaiman word na Belobog verwys (as "Bielebog"). Hy vervang sy broer Czernobog in die lente. Czernobog/Bielebog woon in ’n woonstel in Chicago saam met die drie Zorya.


</doc>
<doc id="29524" url="https://af.wikipedia.org/wiki?curid=29524" title="Montreal-Wes">
Montreal-Wes

Montreal-Wes (Frans: Montréal-Ouest (amptelike naam), Engels: "Montreal West") is 'n merendeels Engelssprekende dorp op Montrealeiland in die suidweste van die Kanadese provinsie Quebec met 'n oppervlakte van 1,4 vierkante kilometer en 5 085 inwoners.

Montreal-Wes is op 1 Januarie 2002 met sy voorstede Côte Saint-Luc en Hampstead saamgesmelt tot die nuwe stadsbuurt Côte-Saint-Luc-Hampstead-Montréal-Ouest en by Montreal ingelyf, alhoewel 97 persent van die bevolking teen die samesmelting gestem het. In 'n nuwe referendum, wat op 20 Junie 2004 gehou is, het die inwoners hulle ten gunste van die ontbinding van die nuwe stadsbuurt uitgespreek, en Montreal-Wes is op 1 Januarie 2006 as 'n selfstandige dorp herstel.

Montreal-Wes, wat in die plaaslike omgangstaal ook as "MoWest" bekend staan, bestaan hoofsaaklik uit gesinshuise. Die meerderheid van die bevolking van 5 285 (2008) is jong gesinne. Van die inwoners praat 85 persent Engels as eerste taal.


</doc>
<doc id="29525" url="https://af.wikipedia.org/wiki?curid=29525" title="Swarog">
Swarog

In die Slawiese mitologie is Swarog (Russies: Сварог, Pools: Swaróg, Sorbies: Schwayxtix) die Slawiese songod en vuurgees; sy naam beteken helder. Die vuur was so heilig dat skree en vloek verbied was terwyl die vuur aangesteek is. In volksverhale word hy voorgestel as ’n vuurslang, ’n draak met vlerke wat vuur spu. Volgens sommige interpretasies was die vuurgod Swarogitsj die seun van Swarog, volgens ander is dit verskillende name vir dieselfde vuurgod.

In ouer mites word Swarog beskryf as ’n smidgod, wat vereenselwig word met die voortplantings- en seksuele kragte van vuur. Swarog baklei teen Zmei, ’n reuse-slang of draak met meer as een kop. Zmei maak mense voor die voet dood; Swarog vang hom met ’n grofsmid se tang en gebruik hom om ’n ploeg te trek. Soms gebruik hy sy eie mond om die sloot te grawe wat die land van die lewendes (Jaf) skei van die land van die dooies (Naf) en bring so orde (Praf). 

In neo-heidense gelowe is Swarog dikwels die opperste skepper-god en die sentrale deel van die (heilige) drie-eenheid Triglaf. Hy het die skepping van die wêreld voltooi deur dit Prav te gee.

Swarog-legendes kan teruggespoor word na die 8ste tot 6de eeu v.C. toe die Slawiese stamme landbou begin beoefen het. 

Die simbool wat met Swarog verbind word, is die Kolowrat, die Slawiese swastika.



</doc>
<doc id="29526" url="https://af.wikipedia.org/wiki?curid=29526" title="Jaf, Praf en Naf">
Jaf, Praf en Naf

Jaf, Praf en Naf is drie wêrelde wat beskryf word in die Boek van Weles. Verwysings hierna het gewild geword onder Russiese neo-heidene.

Jaf is die stoflike wêreld waarin ons nou is. Gode is egter ook deel van Jaf. Jaf bestaan binne Naf.

Naf is die geestelike wêreld, die wêreld van die dooies. Sterre, wat die siele van die dooies is, asook Swarga en Iri, is deel van Naf. 

Praf is die wet van die god Swarog wat sowel Jaf as Naf beheer. Moderne parallelle van hierdie konsep is die wette van fisika, maar daar is ’n groot verskil. Die wet wat bepaal dat ’n klip grond toe val as dit laat val word, is nie net ’n waarneembare feit nie: Dit is billik en geregverdig dat klippe grond toe val as hulle laat val word. 

In die meeste Slawiese tale beteken "prawo" of "pravo" die reg, ’n mens se reg tot iets en die regterkant. 



</doc>
<doc id="29527" url="https://af.wikipedia.org/wiki?curid=29527" title="Chors">
Chors

Chors, Hors of Hoers (van Skithiese Choersoen) is die Slawiërs se god van die winterson. Die enigste egte antieke bronne wat hom noem, is die Russiese Primêre Kronieke en die Verhaal van Igor se Veldtog. 

Chors verteenwoordig die ou son, wat in die Slawiese mitologie kleiner word namate die dae korter word in die Noordelike Halfrond, en sterf op Korotsjoen, die winter-dag-en-nag-ewening. Hy word na bewering verslaan deur die donker en bose magte van Tsjernobog. Op 23 Desember word Chors opgewek en word hy die nuwe son, Koleda.

Vanweë hierdie transformasie aanbid die Slawiërs Chors as die god van heling, oorlewing en die seëviering van gesondheid oor siekte. Hy is na bewering beskou as die meester van kruie, ’n medisyneman en ’n man van kennis. Gode met soortgelyke rolle in ander mitologieë sluit in: Esculap (Antiek Grieks), Asclaepius (Romeins), Apis (Egipties) en Baldur (Skandinawies). 

Op die winter-dag-en-nag-ewening het Slawiërs ’n rituele kettingdans uitgevoer ter ere van Chors. Dit is die choro/horo genoem. Tradisionele kettingdans is steeds in Russies en Oekraïens as "chorowod" bekend en in Bulgarye as "horo". 

In die Poolse mitologie, daarenteen, word Chors (Chors gespel en Hors uitgespreek) beskou as die maangod eerder as die songod.

In Serwies beteken "`oro" ’n geronde dansformasie. In hervormde Serwies ná die 19de eeu is dit bekend as "kolo". Dit word op gelukkige geleenthede in die veld gedans.


</doc>
<doc id="29528" url="https://af.wikipedia.org/wiki?curid=29528" title="Pous Johannes VII">
Pous Johannes VII

Johannes VII was die 86ste pous van die Rooms-Katolieke Kerk.

Pous Johannes VII is van Griekse afkoms, die seun van ene Plato en sy vrou Blatta, gebore in Rossano, Kalabrië. Op 1 Maart 705 volg hy Pous Johannes VI op en regeer tot sy dood op 18 Oktober 707. Hy word opgevolg deur Pous Sisinnius. 
Die naam ‘Johannes’ beteken 'God is genadig'.

Johannes VII het goeie betrekkinge met die Lombarde gehandhaaf. Hy het skynbaar ook toegegee aan die keiser Justinianus II om die besluite van die Trulliaanse konsilie van 692 goed te keur.
Daar is verskeie monumente van Johannes in die kerk van Sint Maria Antiqua aan die voet van die Palatynse heuwel. Ander voorstellings was vroeër in die Sint Pieterskerk in die kapel van die Heilige Maagd wat deur hom laat bou is en kan nog gesien word in die grot onder die kerk. Hy het die klooster van Subiaco, wat deur die Lombarde in 601 vernietig is, laat herbou.



Saamgestel en vertaal uit die , , en wikipedia.


</doc>
<doc id="29542" url="https://af.wikipedia.org/wiki?curid=29542" title="Dazjbog">
Dazjbog

Dazjbog, Dazbog of Dazhdbog (Suid-Slawies Dabog of Dajbog, Tsjeggies Dažbog, Pools Dadzbóg of Dadźbóg, Serwies Дажбог/Dažbog) was een van die hoofgode van die Slawiese mitologie, waarskynlik ’n songod en moontlik ’n kultuurheld. Hy is een van die outentieke Slawiese gode wat in verskeie Middeleeuse manuskripte genoem word, en een van ’n paar gode wat deur al die Slawiese volke aanbid is.

Dazjbog word in die Russiese Primêre Kronieke, ’n geskiedenis van die vroeë Kiëf-Roes, genoem as een van die sewe gode waarvan grootprins Wladimir die Grote standbeelde voor sy paleis laat oprig het in 980, toe hy die troon bestyg het. Die naam word ook genoem in die Ipatijef-kronieke en in die Middeleeuse Russiese epiese Verhaal van Igor se veldtog.

Hoewel hierdie Middeleeuse dokumente uit die Oos-Slawiese gebied kom, het soortgelyke name in Wes- en Suid-Slawiese bevolkings voorgekom. Veral interessant is die Serwiese god Dabog of Dajbog. Die meeste moderne mitologie-kenners neem as vanselfsprekend aan dat dit dieselfde karakter is as die Oos-Slawiese Dazjbog/Dazbog, ook bekend as Hromi Daba, wat in volksverhale beskryf word as ’n lelike duiwel-meester wat oor die onderwêreld regeer. Hoewel hy nie altyd boos is in volksverhale nie, word Dabog/Dazjbog dikwels voorgestel as ’n vyand van die Christelike God of heiliges. Hoewel ’n mens kan aanneem dat die Slawiese songod in ’n soort duiwel omskep is ná die Slawiërs se kerstening, is daar ’n paar redelik duidelike tekens dat selfs die oorspronklike, voorchristelike Dazjbog/Dabog baie sterk onderwêreldse eienskappe gehad het.

Die betekenis van Dazjbog se naam is nie, soos in die geval van ander gode, heeltemal duidelik nie. Met inagneming van die verskillende spellings, stem die meeste kenners egter saam dat die stam "dazj-" of "daj-" afgelei is van die werkwoord "dat" ("om te gee"). Dazjbog beteken dus "gewende god", "god-gewer", "god-skenker". Dit is veral interessant omdat die Slawiese woord vir god, "bog" of "boh", die agtervoegsel van Dazjbog se naam, mees waarskynlik van Iranse oorsprong is, verwant aan die Avestiese woord "baga" en die Sanskritiese woord "bhagah" (albei beteken "god"). Dit kom weer oorspronklik van die Proto-Indo-Europese "*bhag", wat rykdom en voorspoed beteken. As die naam Dazjbog dus direk vertaal word, kan dit "gewer van voorspoed" beteken. Dit sluit aan by die antieke Indo-Europese konsep dat ’n godheid in wese iemand is wat rykdom en oorvloed gee, ’n aanduiding dat Dazjbog miskien ’n oorblyfsel is van die Proto-Indo-Europese godsdiens of selfs dat dit nie die naam van ’n spesifieke Slawiese god was nie, maar ’n algemene naam vir ’n godheid.

Die interessantste passasie oor Dazjbog kom uit die Ipatijef-kronieke, ’n 15de eeuse samestelling van verskeie veel ouer dokumente uit die Ipatijef-klooster in Rusland. Die hele passasie, herskryf uit verskeie manuskripte, lees as volg:

"(Toe) het die bewind van Feosta (Hephaestus), wat die Egiptenare Swarog genoem het, begin . . . tydens sy bewind het die smid se gereedskap uit die hemel geval en wapens is vir die eerste keer gesmee; voorheen het (mense) met knuppels en klippe geveg. Feosta het die vroue ook beveel om net een man te hê . . . en dit is hoekom die Egiptenare hom Swarog genoem het . . . Ná hom het sy seun regeer, sy naam was die Son, en hulle het hom Dazjbog genoem . . . Son-tsaar, seun van Swarog, dit is Dazjbog."

Dit is in werklikheid ’n Slawiese vertaling uit ’n oorspronklike Griekse manuskrip van Malalin uit die 6de eeu. In Griekse tekste is die naam van gode Hephaestus en Helios. Die onbekende vertaler het blykbaar die hele storie (wat in Egipte afspeel) vertel deur die name van klassieke gode te vervang met name wat beter bekend was onder sy lesers. ’n Mens kan net hoop dat hy die name van Griekse gode wel vervang het met die name van hul regte Slawiese eweknieë.

Een area bly egter problematies. In alle Slawiese tale is die woord vir Son onsydig of vroulik, nooit manlik nie. In die Baltiese mitologie, wat die naaste aan Slawies is, is die Son ’n vroulike god, Saule, terwyl die Maan manlik is. Dieselfde patroon kan gesien word in die volksverhale van baie Slawiese volke, waar die Son feitlik altyd verbind word met ’n ma of bruid, en die Maan met ’n pa of man, en die sterre met kinders. Wat dit beteken vir Dazjbog as ’n moontlike manlike songodheid in die Slawiese goderyk, is onseker.

Bogenoemde passasie het ook ’n hele paar teorieë laat ontstaan oor die familieverbintenis tussen die Slawiese gode. As ons aanneem dat Swarog inderdaad Dazjbog se pa was, ontstaan die vraag wat sy verhouding met Swarogitsj was, ’n ander god van vuur en oorlog wat genoem word in verskeie ander Middeleeuse dokumente wat die geloof van die heidense Slawiërs beskryf. Swarogitsj is die verkleinvorm van Swarog, dus "klein Swarog", wat beteken hy word as ’n seun van Swarog beskou. Die kenners Wjatsjeslaf Iwanof en Wladimir Toporof stel voor dat Swarog, ’n god van vuur en die smeltoond soortgelyk aan die Griekse Hephaestus, twee seuns gehad het: Dazjbog wat die vuur in die lug (dus die Son) verteenwoordig, en Swarogitsj wat die vlam op aarde, dus in die smeltoond, simboliseer. Henrik Lovmjanjski handhaaf egter die teorie dat Swarog ’n Slawiese luggod en die verpersoonliking van die daglig-hemel self was, moontlik ’n voortsetting van die Proto-Indo-Europese "*Dyēus", terwyl Swarogitsj en die son-Dazjbog dieselfde god was. Hy beweer verder daar bestaan nog twee aspekte van Swarogitsj: die son-Swarogitsj en die maan-Swarogitsj. Franjo Ledic glo egter Swarog en Dazjbog is dieselfde god.

Een feit bly egter staan: In die "Verhaal van Igor se Veldtog" word die Russe en hul prinse "Dazjbog se kleinkinders" genoem, ’n aanduiding dat Dazjbog beskou is as ’n voorvaderlike godheid, ’n algemene rol vir ’n oertipe-kultuurheld in die mitologie.


</doc>
<doc id="29545" url="https://af.wikipedia.org/wiki?curid=29545" title="Polisiëringsforum">
Polisiëringsforum

Polisiëringsforums is 'n inisiatief wat deur die Suid-Afrikaanse Polisiediens (SAPD) geneem is. In sommige gebiede staan dit ook bekend as Sektorpolisiëring (Sektor Pol), Sektorpolisiëringsforum, of Gebiedspolisiëringsforum (GPF). 

Polisiëringsforums is 'n inisiatief wat geneem is om die burgers te ondersteun en ook om beter terugvoer te verkry. Dit bevorder samewerking met die polisie, en word as noodsaaklik geag weens vandag se kriminele elemente en veiligheidsprobleme in Suid-Afrika. Normaalweg word die forums toegespreek en voorgestaan deur 'n lid van die SAPD of reserviste.



</doc>
<doc id="29546" url="https://af.wikipedia.org/wiki?curid=29546" title="Primêre Kronieke">
Primêre Kronieke

Die Primêre Kronieke (Ou Kerkslawies: Повсть времяньныхъ лтъ; Russies: Пóвесть врéменных лет, "Powest wremennich ljet"; Oekraïens: Пóвість врéмяних літ, "Powist wremjanich lit"; Wit-Russies: Апóвесць мíнулых часóў, "Apowests minoelich tsjasoũ") is die geskiedenis van Kiëf-Roes, die middeleeuse voorloper van die huidige Rusland, Belarus (Wit-Rusland) en Oekraïne, van omstreeks 850 tot 1110. Dit is oorspronklik omstreeks 1113 in Kiëf saamgestel.

Die oorspronklike werk word beskou as dié van ’n monnik met die naam Nestor, en daarom is vroeër daarna verwys as "Nestor se Kronieke". Van die baie bronne wat hy gebruik het, is vroeëre (nou verlore) Slawiese kronieke, Bisantynse annale van John Malalas en George Hamartolus, inheemse legendes en Noorse sagas, verskeie Griekse godsdiensgeskrifte, Roes-Bisantynse verdrae en mondelinge vertellings deur Jan Wisjatitsj en ander militêre leiers. Nestor het aan die hof van Swjatopolk II van Kiëf gewerk en het moontlik sy pro-Skandinawiese beleidrigtings gesteun.

Die eerste deel is vol kort stories, waaronder die aankoms van die drie Warangiër-broers, die stigting van Kiëf, die moord op Askold en Dir, die dood van Oleg, wat doodgepik is deur ’n slang wat in die geraamte van sy perd versteek was, en die wraak van Olga, vrou van Igor, op die Drewliane, wat haar man vermoor het. Die verhaal oor die werk van die monnike Cyrillus en Methodius onder die Slawiese volke is ook baie interessant, en uit sy pen leer ons van die summiere wyse waarop grootprins Wladimir die Grote die aanbidding van Peroen en ander gode beëindig het.

In 1116 is Nestor se geskrif aansienlik bewerk deur igoemen (kloosterhoof) Silwestr, wat sy naam aan die einde van die geskrif bygevoeg het. Aangesien Wladimir Monomach die beskermheer was van die dorpie Widoebitsji, waar die klooster geleë is, is hy in die nuwe weergawe opgehemel en was hy die sentrale figuur van latere verhale. Hierdie tweede weergawe van Nestor se werk het behoue gebly in die Laurentiese Kodeks (sien hieronder).

’n Derde weergawe het twee jaar later gevolg en het gesentreer op Wladimir se seun en erfgenaam, Mstislaf die Grote. Die skrywer van hierdie hersiene weergawe was waarskynlik Grieks, want hy het baie van die data oor Bisantynse sake gekorrigeer en bygewerk. Hierdie laaste weergawe van Nestor se werk het behoue gebly in die Ipatijefse Kodeks (sien hieronder).

Omdat sowel die oorspronklike weergawe van die kronieke as die vroegste bekende kopieë (die Laurentiese Kodeks en die Ipatijefse Kodeks) verlore gegaan het, is dit moeilik om te bepaal hoe die oorspronklike teks woord vir woord gelui het.

Die Laurentiese Kodeks is in 1377 deur die Nizjni Nowgorod-monnik Laurentius gekopieer vir prins Dmitri van Soezdal. Die oorspronklike teks wat hy gebruik het, is ’n verlore kodeks wat in 1305 saamgestel is vir grootprins Michail van Twer. Dié weergawe loop tot 1305, maar die jare 898-922, 1263–1283 en 1288–1294 makeer om onbekende redes.

Die Ipatijefse Kodeks is deur die Russiese historikus Nikolai Karamzin ontdek in die Ipatijef-klooster by Kostroma. Die manuskrip dateer van die 15de eeu en sluit baie inligting in uit die verlore 12de-eeuse Kiëfse en 13de-eeuse Galitsje Kronieke. Die taal van dié werk is die Oos-Slawiese weergawe van Kerkslawies, met baie bykomende onreëlmatige Oos-Slawismes.

Anders as baie ander Middeleeuse kronieke wat deur Europese monnike geskryf is, is die Primêre Kronieke die enigste geskrewe getuienis van die vroegste geskiedenis van die Oos-Slawiese volke. Die omvattende vertelling van die geskiedenis van Kiëf-Roes is ongeëwenaar, hoewel belangrike regstellings voorkom in die Nowgorodse Eerste Kronieke. Dit is ook waardevol as ’n voorbeeld van die ou Oos-Slawiese geskrewe taal.



</doc>
<doc id="29548" url="https://af.wikipedia.org/wiki?curid=29548" title="Byebrood">
Byebrood

Byebrood of byestuifmeel is die hoofbron van voedsel vir meeste heuningbye en hulle larwes. Byebrood bestaan uit heuning en stuifmeel wat versamel is deur die werkerbye. 'n Onlangse studie van byebrood het aangetoon dat dit 188 soorte fungus en 29 soorte bakteria bevat. Byebrood word ook soms na verwys as "ambrosiayn".

Byebrood word gebruik in natuurgeneeskundige medisyne en as 'n voedingsbron, alhoewel blootstelling allergiese of anafilaktiese reaksies by sekere mense kan veroorsaak.




</doc>
<doc id="29549" url="https://af.wikipedia.org/wiki?curid=29549" title="Santos">
Santos

Santos is 'n stad in die Brasiliaanse deelstaat São Paulo. Dit is geleë op sowat 72 km vanaf São Paulo en het die grootste hawe in Suid-Amerika.

Santos is in 1546 op 'n eiland gestig en het in die 19de eeu tot een van Brasilië se belangrikste uitvoerhawens vir koffie ontwikkel. Die groei van Santos was sedertdien gekoppel aan dié van São Paulo as die ekonomiese sentrum van die land. Tans hanteer die Santos-hawe sowat die helfte van alle Brasiliaanse uitvoergoedere.


</doc>
<doc id="29556" url="https://af.wikipedia.org/wiki?curid=29556" title="Kavitasie">
Kavitasie

Kavitasie (Latyn: cavitare "ondermyn") is die vorming en vernietiging van borrels in vloeistowwe deur drukveranderinge. Daar kan tussen twee grensgevalle onderskei word met baie oorgangsvorme daartussenin. By damp- of harde kavitasie bestaan die borrels hoofsaaklik uit die damp van die omliggende vloeistof. Sulke borrels sal dan onder die invloed van eksterne druk inplof. In sagte- of gaskavitasie bestaan die borrels uit opgeloste gasse in die vloeistof wat onder invloed van eksterne druk van grootte kan wissel maar nie vinnig vernietig word soos in die eerste geval nie.

Die mees algemene oorsake van kavitasie is vinnig bewegende voorwerpe in water, soos die stuwers van sentrifugale pompe, waterturbines of -skroewe. Volgens die Bernoulli-beginsel neem die statiese druk van 'n vloeistof af, hoe hoër die snelheid daarvan. As die spoed so hoog word dat die statiese druk laer word as die dampdruk van die vloeistof sal stoom- of gasborrels vorm. As die statiese druk weer toeneem sal die damp in die borrels weer oombliklik kondenseer wat uiterste druk- en temperatuurwisselinge tot gevolg het (sien skokgolf).

Die oorsake van kavitisie kan veral by die sentrifugale pompe opgemerk word waar daar groot drukverlagings voorkom by die oog van die stuwer met gepaardgaande borrelvorming. Die energieoordrag van die stuwerlemme aan die vloeistof lei dan tot verhoogde drukke en gevolglike vernietiging van die borrels. Kavitasie kan ook in ander dele van so 'n pomp voorkom waar die plaaslike druk tydelik verlaag word.

Ander bydraende faktore van kavitasie by 'n sentrifugale pomp is die verhoging van die vloeistoftemperatuur, 'n verlaging in die suigkantdruk of die vernouing van die inlaat.

As kavitasie op die oppervlakte van 'n vastestof voorkom (soos by 'n skip se skroef), word die oppervlak dikwels weggevreet. Dit gebeur omdat die mikroskopiese deeltjies in die oppervlak deur die hoë meganiese ladings vervorm word en dit dan na 'n tyd vanaf die groter massa losbreek. Die presiese meganisme waarop dit plaasvind is tot op hede nog nie uitgeklaar nie. Kavitasie is daarom gewoonlik 'n ongewenste verskynsel in hidrouliese stelsels. Eerstens verlaag dit die doeltreffendheid van hierdie stelsels en tweedens veroorsaak dit materiaalskade as gevolg van die uiters hoë versnellings, temperature en drukwisselinge wat dit meebring. Om kavitasie in pompe te voorkom is dit belangrik om te verseker dat die temperatuur van die vloeistof in die pomp nie te hoog is of die suigingsdruk van die pomp nie te laag is nie. Hoë temperature kan byvoorbeeld voorkom wanneer die pomp loop maar die vloeistof nie verwyder word nie (soos in die geval waar die uitlaatklep toegemaak word). 


</doc>
<doc id="29557" url="https://af.wikipedia.org/wiki?curid=29557" title="Eksarg">
Eksarg

Eksarg is die titel van een van vier funksionarisse:



</doc>
<doc id="29558" url="https://af.wikipedia.org/wiki?curid=29558" title="Pous Sisinnius">
Pous Sisinnius

Sisinnius was die 87ste pous van die Rooms-Katolieke Kerk.

Pous Sisinnius is in Sirië gebore, die seun van Johannes. Op 15 Januarie 708 volg hy Pous Johannes VII op en regeer tot sy dood op 4 Februarie 708. Hy word opgevolg deur Pous Konstantyn.

Sy bewind van slegs 21 dae was die vyfde kortste in die geskiedenis. Hy het aan jig gely en kon nie selfstandig eet nie. Hy het kalk laat voorberei om die mure van Rome te herstel en voor hy gesterf het, het hy 'n biskop vir Korsika gekonsekreer.



Saamgestel en vertaal uit die , , en wikipedia.


</doc>
<doc id="29565" url="https://af.wikipedia.org/wiki?curid=29565" title="Fisioterapie">
Fisioterapie

Fisioterapie is 'n geneeskundige beroep wat gemoeid is met die voorkoming en bestuur van bewegingsafwykings wat die gevolg is van siektes en beserings tydens 'n mens se leeftyd. Fisioterapie word gewoonlik deur óf deur 'n gekwalifiseerde fisioterapeut toegepas óf 'n fisioterapeutiese assistent onder leiding van 'n fisioterapeut.

Moderne fisioterapie is in Londen in 1896 ontwikkel, waar daar geglo is dat pasiënte op 'n gereelde basis beweeg moes word om te verseker dat spierfunksie en beweeglikheid behoue bly. Hierdie groep belangstellendes het vinnig gegroei en in 1920 het 'n Vereniging vir Fisioterapie in die Verenigde Koninkryk tot stand gekom. Soortgelyke organisasies het ook elders tot stand gekom.

Die sorg en rehabilitasie van groot getalle mense wat ledemate verloor het as gevolg van die Wêreldoorloë vroeg in die twintigste eeu asook die sorg vir pasiënte wat gely het aan siektes soos polio het die ontwikkeling van fisioterapie wêreldwyd versnel. Een van die vroeëre voorstanders van die dissipline was Suster Elizabeth Kenny, 'n Australiese verpleegster wat 'n beduinde impak gehad het op die behandeling van polio in die 1930's en 1940's.

Vir dekades lank was die beoefening van fisioterapie sterk gekritiseer vir sy gebrekkige onderliggende navorsing. Laat in die 1990's het Engelse en Australiese fisioterapeute in 'n meningspeiling laat blyk dat minder as vyf persent (5%) van hulle gereeld wetenskaplike literatuur bestudeer het om hulle te lei in die uitvoering van hulle take in die praktyk.

Ten spyte van die positiewe houding jeens bewysgebaseerde praktyk het baie fisioterapeute steeds behandelingstegnieke benut wat min wetenskaplike steun geniet het.


</doc>
<doc id="29580" url="https://af.wikipedia.org/wiki?curid=29580" title="Suider-Afrikaanse ietermagog">
Suider-Afrikaanse ietermagog

Die Suider-Afrikaanse ietermagog ("Manis temminckii"), ook slegs bekend as die ietermagog of die ietermagô, is 'n soogdier wat se lyf met harde horingskubbe oortrek is en in die oostelike en suidelike dele van Afrika voorkom. 'n Volwasse ietermagog is ongeveer 100 cm, insluitende sy stert wat tussen 30 en 50 cm kan wees. In vergelyking met sy stert en kragtige agterpote, is sy voorpote en kop relatief klein.

Ietermagogge is nagdiere en gebiedsgebonde: hulle kom gewoonlik in grasvelde of oop areas van beboste gebiede voor. Die diere woon in gate wat hulle in die grond grou, maar sal ook soortgelyke gate deur erdvarke of vlakvarke, wat nie meer gebruik word nie, oorneem. Te wyte aan die skaarsheid van die dier en sy uitstekende kamoeflering, is dit nie algemeen om 'n ietermagog in die wild waar te neem nie.
Wanneer 'n ietermagog bedreig voel of aangeval word, rol hy homself in 'n bal op. Die dier se harde skubbe kom op sy hele lyf voor, behalwe vir sy sagte maagarea; in 'n opgerolde posisie word dié area dan ook beskerm.

Die stapelvoedsel van die ietermagog is miere of termiete; sy goed-ontwikkelde kloue laat hom toe om die insekte se neste oop te breek op soek na voedsel.

'n Wyfie is telkens met slegs een kleintjie dragtig.




</doc>
<doc id="29587" url="https://af.wikipedia.org/wiki?curid=29587" title="Pierre Varignon">
Pierre Varignon

Pierre Varignon (1654, Caen – 23 Desember 1722, Parys) was 'n Franse wiskundige. Varignon was afkomstig uit 'n familie van messelaars. Volgens hom het hy arm groot geword en het hy oor geen erfenis of besittings beskik benewens sy arbeid nie.

Varignon het by die Jesuïet Kollege in Caen studeer. Na verdere studie by die Universiteit van Caen het hy sy M.A. in 1682 ontvang. Hy is die volgende jaar as 'n Katolieke priester bevestig.

Varignon is vir die eerste keer aan wiskunde blootgestel deur Euclides se werk te lees. Nadat hy Descartes' se "La Géométrie" gelees het, het hy homself toegewy aan die wiskundige wetenskappe. Varignon het professor van wiskunde geword by die Collège Mazarin in Parys in 1688 en is in dieselfde jaar verkies tot die "Académie Royale des Sciences". In 1704 het hy die departmentewle leerstoel by Collège Mazarin beklee en ook professor van wiskunde by die Collège Royal geword. Hy is verkies tot die Berlyn Akademie in 1713 en tot die Royal Society in 1718. Baie van sy werk is in Parys in 1725 gepubliseer, drie jaar na sy dood. Sy lesings by Mazarin is in 1731 in "Eléments de mathématiques" gepubliseer.

Varignon was 'n vriend van Newton, Leibniz, en die Bernoulli familie. Varignon se hoof-bydraes was tot grafiese statika en meganika. Behalwe vir l'Hôpital, was Varignon die vroegste Franse voorstander differensiaalrekening. Hy het die belangrikheid van 'n toets vir die konvergensie van 'n reeks besef, maar analitiese probleme het hom verhoed om sukses te behaal. Hy het nogtans die bewyse van baie stellings in meganika vereenvoudig, Leibniz se analise aangepas tot die traagheidsmeganika van Newton se "Principia", en meganika in terme van die komposisie van kragte behandel in "Projet d'une nouvelle mécanique" in 1687. Onder Varignon se ander werke was 'n 1699 publikasie oor die toepassing van differensiaalrekening tot vloeistofvloei en waterklokke. In 1690 het hy 'n meganiese verduideliking van gravitasie ontwikkel. In 1702 het hy analise op veer-gedrewe horlosies toegepas.

Die Varignon Parallelogram is deur Coxeter and Greitzer aan Pierre Varignon (1654–1722) toegeskryf. Die stelling wat postuum in 1731 gepubliseer is sê dat die middelpunte van opeenvolgende sye van enige vierhoek 'n parallelogram vorm.
Die Varignon teorema is een van die fundamentele stellings in die teorie van glyende vektore. Volgens Varignon se stelling, as 'n stelsel van glyende vektore gereduseer kan word tot 'n enkele resultant, is die moment van die resultant om 'n punt 0 (of as ) gelyk aan die som van die momente van die samestellende vektore om die punt (of as).



</doc>
<doc id="29588" url="https://af.wikipedia.org/wiki?curid=29588" title="Jakob Bernoulli">
Jakob Bernoulli

Jakob Bernoulli (wat ook as Jacob, Jacques of James bekendstaan) (Basel, 6 Januarie 1655 – 16 Augustus 1705) was een van die agt vername wiskundiges in die Bernoulli familie.

Jakob het in ooreenstemming met sy vader se wense teologie studeer en 'n predikant geword. Maar teen die wense van sy ouers het hy ook wiskunde en sterrekunde studeer. Hy het van 1676 tot 1682 deur Europa gereis, waar hy geleer het van die jongste ontdekkings in wiskunde en die wetenskap. Dit het ingesluit die werk van Robert Boyle en Robert Hooke.
Hy is deur korrespondensie met Gottfried Leibniz aan analise blootgestel en het daarna met sy broer Johann op verskeie toepassings saamgewerk, vernaamlik die publikasie van artikels oor transendentale krommes (1696) en isoperimetrie (1700, 1701). In 1690 het Jakob die eerste persoon geword om die tegniek te ontwikkel vir die oplos van skeibare differensiaalvergelykings.

Nadat hy in 1682 na Basel teruggekeer het, het hy 'n skool vir wiskunde en wetenskap gestig. Hy is in 1687 as professor van wiskunde by die Universiteit van Basel aangestel, 'n posisie wat hy vir die res van sy lewe beklee het.

Jakob Bernoulli is die bekendste vir die werk "Ars Conjectandi" (Die Kuns van Konjektuur) wat agt jaar na sy dood in 1713 deur sy kleinneef Nicholas gepubliseer is. In hierdie werk het hy die bekende resultate in waarskynlikheidsleer en optelling beskryf, baie keer met alternatiewe bewyse van bekende resultate. Hierdie werk het ook die toepassing van waarskynlikheidsleer tot kansspele en sy inleiding tot die teorema wat as die wet van groot getalle bekend staan ingesluit. Die terme Bernoulli trial en Bernoulli getalle is uit die werk afkomstig. Die Bernoulli krater, op die Maan, is gesamentlik na hom en sy broer Johann vernoem.

Bernoulli het 'n figuur van 'n logaritmiese spiraal en die slagspreuk "Eadem mutata resurgo" "("Verander en tog dieselfde, reis ek weereens")" vir sy grafsteen gekies. Die spiraal wat deur die grafsteenmakers geskep is was egter 'n Archimedes spiraal.



</doc>
<doc id="29590" url="https://af.wikipedia.org/wiki?curid=29590" title="Alexis Clairaut">
Alexis Clairaut

Alexis Claude de Clairault (of Clairaut) (13 Mei 1713 – 17 Mei 1765) was 'n Franse wiskundige en denker. 

Clairault is in Parys gebore waar sy vader, Jean-Baptiste Clairaut, 'n wiskundeonderwyser was. Hy was 'n wonderkind — op twaalfjarige ouderdom het hy 'n verhandeling oor vier meetkundige krommes geskryf en onder sy vader se leiding het hy so snel vooruitgang gemaak in die veld dat hy teen hy dertien jaar oud was 'n verslag oor die eienskappe van vier krommes wat hy ontdek het by die Académie française voorgelees. Toe hy nog maar sestien was het hy 'n verhandeling, "Recherches sur les courbes a double courbure", oor kronkelende krommes voltooi wat met die publikasie daarvan in 1731 sy toelating tot die Franse Akademie van Wetenskap verseker het al was hy op agtien jonger as die minimum wetlike ouderdom.

In 1736 het hy saam met Pierre Louis Maupertuis deelgeneem aan 'n ekspedisie na Lapland met die doel om 'n lengtegraad graad te skat. Met sy terugkeer het hy sy verhandeling "Théorie de la figure de la terre" (1743) gepubliseer. In die werk het hy die teorema voorgestel wat as Clairaut se teorema bekendstaan, wat gravitasie op die punte van 'n roterende ellipsoïede verbind het met die samepersing en sentrifugale krag by die ewenaar.

In 1741 het Clairault op 'n wetenskaplike ekspedisie vertrek wat daarop gemik was om die lengte van 'n meridiaan graad op die Aarde se oppervlak te meet. Met sy terugkeer in 1743 het hy sy "Théorie de la figure de la terre" gepubliseer. Dit was geskoei op 'n artikel van Colin Maclaurin wat aangetoon het dat 'n massa homogene vloeistof wat om 'n lyn deur die massamiddelpunt daarvan gewentel word onder wederkerige aantrekking van sy partikels, die vorm van 'n sferoïed aanneem. Hierdie werk van Clairault het heterogene sferoïedes behandel en bevat die bewys van sy formule vir die versnellende effek van gravitasie in 'n plek met breedtegraad. In 1849 het Stokes aangetoon dat dieselfde resultaat gegeld het wat ook al die interne samestelling of digtheid van die Aarde, gegee dat die oppervlak 'n sferoïede in ekwilibrium met klein elliptisiteit is. 

Hy het 'n vernuftige benaderde oplossing van die probleem van drie liggame ontwikkel. In 1750 het hy die prys van die Sint Petersburg Akademie verwerf vir sy essay "Théorie de la lune" (Teorie oor die maan); en in 1759 het hy die perihelium van Halley se komeet bereken.

Die "Théorie de la lune" is streng Newtonisties van aard. Dit bevat die verduideliking van die beweging die apsis wat sterrekundiges te vore verbyster het, en wat Clairault aanvanklik as so onverklaarbaar gesien het dat hy op die punt gestaan het om 'n nuwe hipotese oor die wet van aantrekking te publiseer toe hy die gedagte by hom opgekom het om die benadering tot die derde orde deur te voer waarmee hy gevind het dat die resultaat in ooreenstemming met die waarnemings was. Dit is in 1754 deur 'n aantal maantabelle gevolg. Clairault het vervolgens verskeie artikels oor die wentelbaan van die Maan, en die beweging van komete soos beïnvloed deur die perturbasie van die planete gepubliseer, in besonder oor die pad van Halley se komeet.

Sy groeiende gewildheid het naderhand sy wetenskaplike werk belemmer. Hy is in 1765 op twee-en-vyftig in Parys oorlede.




</doc>
<doc id="29596" url="https://af.wikipedia.org/wiki?curid=29596" title="Tierboskat">
Tierboskat

Die tierboskat ("Leptailurus serval") is 'n medium-grootte wildekat wat in Afrika voorkom. 

'n Volwasse tierboskat het 'n gemiddelde hoogte van 50 cm en 'n lengte van ongeveer 130 cm, insluitende sy stert, wat ongeveer 40 cm lank kan wees. Die tierboskat is 'n slank en langbenige kat, met 'n kort stert. Hy het 'n klein kop met groot, ovaal ore, wat naby aan mekaar geleë is. Sy lyf is versier met kolle op 'n dof-bruin pels; die kolle verander in strepe op sy rug en bene.

Die tierboskat word hoofsaaklik in grasvelde aangetref, alhoewel daar ook melanistiese diere voorkom wat meer dikwels in bergagtige gebied voorkom. Tierboskatte benodig water en woon dus nie in semi-woestyne of droë steppes nie.

Tierboskatte is karnivore wat gewoonlik klein soogdiere en voëls eet, maar hulle eet ook dikwels insekte (onder andere kewers).

'n Wyfie se werpsel bestaan gewoonlik uit ±3 kleintjies.




</doc>
<doc id="29614" url="https://af.wikipedia.org/wiki?curid=29614" title="Sylvestre François Lacroix">
Sylvestre François Lacroix

Sylvestre François de Lacroix (28 April 1765–24 Mei 1843) was 'n Franse wiskundige. 

Lacroix is in Parys gebore en het in 'n arm gesin grootgeword wat nogtans daarin geslaag het om 'n goeie opvoeding vir hul seun te verseker. Hy het 'n besondere talent vir wiskunde getoon en het op ouderdom veertien die beweging van die planete bereken. In 1782 toe hy 17 was het hy 'n instrukteur in wiskunde geword by die "École Gardes de Marine" in Rochefort, Frankryk. Hy het na Parys teruggekeer en kursusse in sterrekunde en wiskunde by die Lycée aangebied. In 1787 was hy die medewenner van daardie jaar se Grand Prix van die Franse Académie des Sciences, maar is nooit die prys toegeken nie. In dieselfde jaar is die Lycée afgeskaf en het hy na die provinsies teruggekeer.

In Besançon het hy wiskunde, fisika en chemie by die "École d'Artillerie" aangebied. In 1793 het hy die eksaminator van die Artilleriekorps geword en Pierre-Simon Laplace in die pos vervang. Teen 1794 het hy sy ou instrukteur, Gaspard Monge, bygestaan om materiaal vir 'n kursus in beskrywende meetkunde voor te berei. In 1799 is hy aangestel as professor by die École Polytechnique. Lacroix het meeste van sy tekste geproduseer met die doel om sy kursusse te verbeter. Ook in 1799 is hy verkies tot die nuutgestigte "Institut National des Sciences et des Arts". In 1812 het hy by die Collège de France begin doseer en is in die wiskundeleerstoel aangestel in 1815.

Gedurende sy loopbaan het hy 'n aantal belangrike handboeke in wiskunde geskryf. Vertalings van die boeke in Engels is in Britse universiteite gebruik en die boeke het vir byna 50 jaar in sirkulasie gebly. In 1812 het Babbage "The Analytical Society" opgerig vir vertaling van die "Differensiaal- en Integraalkalkulus"; dit het aangevoer dat Lacroix se werk so perfek was dat enige kommentaar oorbodig was, en die boek is in 1816 deur George Peacock na Engels vertaal.

Lacroix krater op die Maan is na hom vernoem.



</doc>
<doc id="29615" url="https://af.wikipedia.org/wiki?curid=29615" title="Claude Jade">
Claude Jade

Claude Jade (8 Oktober 1948 in Dijon - 1 Desember 2006 in Boulogne-Billancourt) was 'n Franse aktrise.



</doc>
<doc id="29619" url="https://af.wikipedia.org/wiki?curid=29619" title="Leonhard Euler">
Leonhard Euler

Leonhard Paul Euler (; 15 April 1707 – ) was 'n baanbrekende Switserse wiskundige en fisikus, wat die grootste deel van sy lewe in Rusland en Duitsland deurgebring het.

Euler het belangrike ontdekkings in wyduiteenlopende vertakkings soos analise en grafiekteorie gemaak. Hy het ook baie moderne wiskundige terminologie en notasie ingevoer, veral vir wiskundige analise, soos die konsep van 'n wiskundige funksie. Hy is ook bekend vir sy werk in meganika, optika en sterrekunde. 

Euler word beskou as die vernaamste wiskundige van die 18de eeu en een van die grootste van alle tye. Hy was ook een van die mees produktiewe; sy versameling beslaan 60–80 kwartovolumes. 'n Opmerking wat toegeskryf word aan Pierre-Simon Laplace druk Euler se invloed op wiskunde as volg uit: "Lees Euler, lees Euler, hy is die meester [d.i., onderwyser] van ons almal."

Euler is op die sesde reeks van die Switserse 10-frank banknoot en talle Switserse, Duitse en Russiese posseëls uitgebeeld. Die asteroïde 2002 Euler is ter ere van hom vernoem. Hy word ook deur die Lutherse Kerk volgens hulle Kalender van Beskermheiliges op 24 Mei gedenk.



</doc>
<doc id="29621" url="https://af.wikipedia.org/wiki?curid=29621" title="Jacob Hermann">
Jacob Hermann

Jakob Hermann (16 Julie 1678 - 11 Julie 1733) was 'n wiskundige wat op probleme in klassieke meganika gewerk het. Dit blyk dat hy die eerste persoon was om aan te toon dat die Laplace-Runge-Lenz vektor 'n bewegingskonstante is vir deeltjies onderhewig aan 'n omgekeerde kwadratiese sentrale krag.

Hermann het sy aanvanklike opleiding van Jacob Bernoulli ontvang en het in 1695 gegradueer. Hy het in 1701 'n lid van die Berlynse Akademie geword. Hy is in die leerstoel vir wiskunde in Padua aangestel in 1707, maar het na Frankfurt-an-der-Oder verhuis in 1713, en daarna in 1724 na Sint Petersburg. Uiteindelik het hy in 1731 na Basel terggekeer om 'n leerstoel in etiek en natuurwet te beklee.

Hermann is in 1733, die jaar van sy afsterwe, verkies tot die "Académie Royale des Sciences" in Parys. Hy was verlangs familie van Leonhard Euler.



</doc>
<doc id="29626" url="https://af.wikipedia.org/wiki?curid=29626" title="Silindriese koördinatestelsel">
Silindriese koördinatestelsel

Die silindriese koördinatestelsel is 'n koördinatestelsel wat die tweedimensionele poolkoördinatestelsel uitbrei na drie dimensies deur 'n derde koördinaat by te voeg wat die hoogte van enige punt bo die vlak aandui, soortgelyk aan die manier waarop die Cartesiese koördinatestelsel na drie dimensies uitgebrei word. 

Die notasie vir die koördinatestelsel is nie eenvormig nie. Die Standaard ISO 31-11 vestig dit egter as formula_1. Nogtans word die asimut formula_2 baie keer as formula_3 uigedruk. Verder word die radiale koördinaat ook formula_4 geneoem terwyl die vertikale koördinaat soms deur formula_5 uigedruk.

'n Punt P word aangegee as formula_6. In terme van die Cartesiese koördinatestelsel:
Die omskakeling van die funksie formula_11 van silindriese koördinate na Cartesiese koördinate is dus formula_12. Die omskakleing van funksie formula_11 van Cartesiese koördinate na silindriese koördinate is formula_14.

Let daarop dat atan2() funksie wat hierbo gebruik word nie standaard is nie: Dit lewer 'n waarde tussen 0 en 2π in plaas van tussen -π en π wat die standaard atan2() funksie gee.

Silindriese koördinate is nuttig vir die analise van oppervlaktes wat simmetries is om 'n as, met die z-as wat gekies word as die simmetrieas. Die oneindig lange sirkulêre silinder met die Cartesiese vergelyking formula_15 het die baie eenvoudige vergelyking formula_16 in silindriese koördinate. Daarvandaan die naam "silindriese" koördinate.


</doc>
<doc id="29627" url="https://af.wikipedia.org/wiki?curid=29627" title="Sferiese koördinatestelsel">
Sferiese koördinatestelsel

Die sferiese koördinatestelsel is 'n uitbreiding van die poolkoördinate na drie dimensies. In dié koördinatestelsel word 'n punt afgestip deur die koördinate (ρ, φ, θ) waar ρ afstand van die pool is, φ die hoek van die z-as (in Engels bekend as "colatitude" of "zenith" en gemeet van 0 tot 180°) en θ die hoek met die x-as (soos in die poolkoördinatestelsel). Die sferiese koördinatestelsel soortgelyk aan die breedtegraad- en lengtegraadstelsel wat op die aarde gebruik word, met die breedtegraad die komplement van φ, wat bepaal word deur δ = 90° − φ, en die lengtegraad wat bereken word as "l" = θ − 180°.

Die drie sferiese koördinate word omgeskakel na Cartesiese koördinate deur


</doc>
