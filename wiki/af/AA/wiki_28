<doc id="29629" url="https://af.wikipedia.org/wiki?curid=29629" title="Radiaal">
Radiaal

Die radiaal, in wiskunde, is 'n eenheid van hoekmeting wat gelyk is aan 180/π grade, of ongeveer 57,2958 grade. Dit word voorgestel deur die simbool "rad" of, minder algemeen, deur die boskrif c (vir ""circular measure""). 'n Hoek van 1,2 radiaal word geskryf as "1,2 rad" of "1,2". Aangesien die radiaal die standaard eenheid vir hoekmeting in wiskunde is word die simbool "rad" egter byna altyd weggelaat. In die afwesigheid van enige simbool word radiale aangeneem en word die simbool ° gebruik om aan te dui wanneer grade bedoel word.

Die radiaal was te vore 'n SI aanvullende eenheid, maar die kategorie is in 1995 afgeskaf en dit word nou as 'n SI afgeleide eenheid beskou. Die SI-eenheid vir 'n soliede hoekmeting is die steradiaal.

Een radiaal is die hoek by die middelpunt van 'n sirkel onderspan deur 'n boog waarvan die lengte langs die omtrek gelyk is aan die lengte van die radius van die sirkel.

Meer algemeen, die grootte in radiaal van enige hoek onderspan deur twee strale, is gelyk aan die verhouding tussen die lengte van die ingeslote boog tot die radius van die sirkel; dit wil sê, "θ" = "s" /"r", waar "θ" die onderspande boog in radiale is, "s" is die booglengte en "r" is die radius. Omgekeer, die lengte van die ingeslote boog is gelyk aan die radius vermenigvuldig met die grootte in radiale; dit wil sê, "s" = "rθ".

Dit volg dat die grootte in radiale van een algehele omwenteling (360 grade) die lengte van die hele omtrek gedeel deur die radius, of 2π"r" /"r", of te wel 2π is. Dus is 2π radiale gelyk aan 360 grade, en een radiaal is gelyk aan 180/π grade.

Die begrip van radiale meting, teenoor die grade van 'n hoek, behoort waarskynlik aan Roger Cotes in 1714 toegeskryf word. Hy het die begrip van die radiaal in alle opsigte behalwe vir die naam daarvan ontwikkel en het die natuurlikheiod daarvan as 'n eenheid van hoekmeting besef.

Die Engelse term "radian" het vir die eerste keer in gedrukte vorm verskyn op 5 Junie 1873, in eksamen vrae wat deur James Thomson (broer van Lord Kelvin) by Queen's College, Belfast. Hy het die term so vroeg as 1871 gebruik terwyl Thomas Muir in 1869 toe by die Universiteit van Sint Andrews, gewik en weeg of hy "rad", "radial" of "radian" moes gebruik. In 1874 het Muir na oorleg met James Thomson op "radian" besluit.

Soos te vore gestel is een radiaal gelyk aan 180/π grade. Dus, om van radiale na grade om te skakel, verminigvuldig met 180/π. By voorbeeld:

Omgekeerd, om van grade na radiale om te skakel, vermenigvuldig met π/180. Byvoorbeeld:

'n Mens kan ook radiale van omwentelings omskakel deur die radiaal waarde deur 2π te deel.

Die onderstaande tabel vertoon die omskakeling van 'n aantal algemene hoeke.

2π radiale is gelyk aan een hele omwenteling wat 400 is. Dus, om van radiale na desimale grade (gon) om te skakel, vermenigvuldig met 200/π, en om van gon na radiale om te skakel, vermenigvuldig met π/200. Byvoorbeeld:

Die onderstaande tabel vertoon die omskakeling tssen radiale, grade en desimale grade van 'n aantal algemene hoeke.

In analise en meeste ander takke van wiskunde wat verder gaan as praktiese meetkunde, word hoeke altyd in radiale uitgedruk. 'n belangrike rede hiervoor is dat resultate in analise wat trigonometrie funksies betrek eenvoudig en "natuurlik" is wanneer die funksie se argumente in radiale is. Die gebruik van radiale lei byvoorbeeld tot die eenvoudige limiet formule

wat die grondslag is vir talle ander elegante identiteite in wiskunde, insluitend 

As gevolg van hierdie en ander eienskappe,verskyn die trigonometriese funksies in oplossings tot wiskundige probleme wat nie ooglopend verwant is aan die funksie se meetkundige betekenis nie (byvoorbeeld die oplossing van die differensiaalvergelyking "d""y"/"dx" = −"y", die evaluasie van die integraal ∫"dx"/(1 + "x"), en so aan). In alle sulke gevalle word daar gevind dat die argumente van die funksies die natuurlikste in die vorm geskryf wat, in meetkundige kontekste, ooreenkom met die radiale meting van die hoeke.

Die trigonometriese funksies het ook eenvoudige en elegante reeks uitbreidings wanneer radiale gebruik word; byvoorbeeld, die volgende Taylor reeks vir sin "x" :

As "x" in grade uitgedruk was, dan sou die reeks lastige faktore wat magte van π/180 behels moes insluit: as "x" die aantal grade is, is die radiale "y" = π"x" /180, so

Wiskundig belangrike verhoudings tussen die sinus en cosinus funksies en die eksponensiële funksie (sien byvoorbeeld Euler se formule) is weereens elegant en "natuurlik" as die funksies se argumente in radiale is.

Die rdaiaal word ook baie in fisika gebruik wanneer hoekmetings verlang word. Hoeksnelheid word byvoorbeeld tipies in radiale per sekonde (rad/s) gemeet. Een omwenteling per sekonde is gelyk aan 2π radiale per sekonde. Op soortgelyke wyse word hoekversnelling baie keer in radiale per sekonde per sekonde (rad/s) gemeet.

Alhoewel die radiaal 'n maateenheid is, is dit 'n dimensielose hoeveelheid. Dit kan gesien word uit die definisie wat te vore gegee is: die hoek onderspan by die middelpunt van 'n sirkel, gemeet in radiale, is die verhouding van die lengthe van die ingeslote boog tot die lengte van die sirkel se radius. Aangesien die metingseenhede mekaar uit kanselleer is hierdie verhouding dimensieloos.

'n Ander manier waarop die dimensieloosheid van die radiaal gesien kan word is in die reeks voorstellings van die trigonometriese funksies, soos die Taylor reeks vir sin "x" wat te vore genoem is:

As "x" eenhede gehad het, dan sou die som betekenisloos gewees het: die lineêre term "x" kan nie opgetel of afgetrek word van kwadratiese term formula_14 of die term formula_15 met vyfde magsverheffing, ens. Daarom moet "x" dimensieloos wees.

Metrieke voorvoegsel word op beperkte skaal saam met rdaiale gebruik en nooit in wiskunde nie.

Die milliradiaal (0.001 rad, of 1 mrad) is word in artillerie en skerpskutwerk gebruik aangesien dit ooreenkom met 'n fout van 1 meter oor 'n afstand van 1000 m. Die divergensie van laserstrale word ook milliradiaal gemeet. 

Kleiner eenhede soos mikroradiale (μrads) en nanoradiale (nrads) word in sterrekunde gebruik en kan ook gebruik word om die straalkwalitiet van lasers met ultra-lae divergensie te meet. 

Die groter voorvoegsel het geen ooglopende nut vir radiale nie aangesien enige hoek groter as 2π radiaal weer dieselfde sirkel of omwentelingsiklus begin.


</doc>
<doc id="29637" url="https://af.wikipedia.org/wiki?curid=29637" title="Desimale graad">
Desimale graad

Die desimale graad, gradiaan of gon is 'n hoekmetingseenheid waarin die hoek van 'n volle sirkel 400 gradiaan is. 'n Regtehoek is dus 100 gradiane. Die gon of gradiaan word in 100 desimale minute verdeel wat weer elkeen in 100 desimale sekondes verdeel word. Die woord gon is afkomstig van die Griekse woord "gonia" wat hoek beteken. Hoeke in gon word soms aangedui met 'n "g" boskrif, die regte hoek is byvoorbeeld 100

Die potensiële voordeel van die gon in navigasie is dat aangesien die afstand van die pole na die ewenaar van die aarde ongeveer 10 000 km is, 1 km op die oppervlak van die aarde een centigon of desimale minuut onderspan by die middel van die aarde. Die gon word egter selde gebruik en gewoonlik hoofsaaklik in aardmeetkunde.

Tydens die metrisering wat in die 1790's in Frankryk begin het is daar gesoek na 'n presiese grademeting. Die Peru-Lapland-Metings van 1735-1740 wat ter wille van die definisie van 'n lengtemaat wat presies 10 000 000 Meter van die ewenaar tot die pool sou lewer het nie die gewenste resultaat gelewer nie; hoewel dit die afplatting van die aarde by die pole bewys het. Jacques Cassini en Jean Dominique Comte de Cassini het in ongeveer 1793 die "Nouvelle Triangulation de la France" deurgevoer en die eerste oermeter is in 1795 as die tienmiljoenste deel van 'n aardmeridiaankwadrant gedefinieer. Ter selfde tyd is 'n nuwe graderooster (Duits: "Gradnetz") ontwikkel sodat 'n volhoek bestaan het uit 400 eenhede van die "grade nouvelle" (nuwe graad), wat in Duits as "Neugrad" bekend gestaan het) met 'n eenheid ( 1) wat by die ewenaar presies 100 kilometer sou meet. Die aanduiding as "nuwe graad" is gebruik om dit te onderskei van die graad wat van toe af "ougraad" genoem is. In Frans staan die gon ook as "grade" bekend en in Engels as "grad". Dié terme veroorsaak egter verwarring baie tale, soos Afrikaans, waar dit nie van die graad onderskei kan word nie. Die ISO 31-1 standaardnaam "gon" verwyder die verwarring en maak die ougraad en nuwegraad benamings oorbodig.

Vir 'n tydlank is daar gepoog om die gon as 'n algemene hoekmaat in tegnologie te vestig. Die voordele van die desimale kwadrante was egter nie van veel belang in ander velde nie en die planne is nie deurgevoer nie. Die gon word vandag selde gebruik en gewoonlik hoofsaaklik in aardmeetkunde.


</doc>
<doc id="29650" url="https://af.wikipedia.org/wiki?curid=29650" title="Algebraïese kromme">
Algebraïese kromme

In algebraïese meetkunde is 'n algebraïese kromme 'n algebraïese variëteit van dimensie een. Die teorie van die krommes in die algemeen is redelik volledig in die 19de eeu ontwikkel nadat talle besondere voorbeelde oorweeg is, beginnende met die sirkel en ander keëlsnitte.


</doc>
<doc id="29653" url="https://af.wikipedia.org/wiki?curid=29653" title="Graadsimbool">
Graadsimbool

Die graadsimbool (°, Unicode: U+00B0, HTML: &deg;) is 'n tipografiese simbool wat gebruik word om grade van 'n hoek of temperatuur aan te dui.

In die biologiese en geneeskundige velde word 1°, 2°, en 3° dikwels gebruik om primêr, sekondêr en tersiêr aan te dui. (hierdie simbool is egter die "manlike rangaanwyser" en nie 'n graadsimbool nie). In mediese snelskrif word die graadsimbool ook aangewend om ure aan te dui, byvoorbeeld q4° of q4° beteken "elke vier uur".


</doc>
<doc id="29654" url="https://af.wikipedia.org/wiki?curid=29654" title="Hoek (meetkunde)">
Hoek (meetkunde)

'n Hoek is 'n dimensielose grootheid wat tradisioneel uitgedruk word in grade (°). 'n Hoek wat 'n hele sirkel vorm se grootte is 360°. As twee strale van 'n hoek loodreg ten opsigte van mekaar staan is die hoek tussen hulle 90°. 'n Graad word onderverdeel in 60 "minute" (') en 'n minuut kan weer in 60 "sekondes" (") word. 'n Hoek van 34 grade, 25 minute en 16 sekondes word as volg aangedui: 34°25'16". In die SI-stelsel word 'n hoek in radiale gemeet. By die meet van hoeke is die wiskundige eenheid pi (π) belangrik. 'n Sirkel is gelyk aan 2π radiale. In ruimtemeetkunde bestaan daar 'n analoë begrip genaamd ruimtehoek.

Hoeke word gemeet in óf grade (°) óf radiale (rad) gemeet. (180° = π rad).

Hoeke is reeds deur die Babiloniërs (4000 tot 300 vC) bestudeer en gebruik in sterrekunde en boukunde. Die Babiloniërs het 'n getallestelsel gebruik wat op die getal "60" gebaseer was. Die toenmalige wiskundiges het die (3 gelyke) hoeke van 'n gelyksydige driehoek in 60 eenhede verdeel, wat vandag as "grade" bekend staan. Die graad is toe op soortgelyke wyse verder in 60 minute verdeel en die minute verder in 60 sekondes verdeel.

Die antieke Grieke het aan die hand van hulle kennis van hoeke reeds die omtrek van die Aarde asook die afstand na die Maan. Pythagoras het aangetoon dat die som van die hoeke in 'n driehoek 180° is.

'n Regtehoek formula_1 rad.
'n Sirkel omvat formula_2 rad.

'n Regte hoek = 90°.
'n Sirkel omvat 360°.


</doc>
<doc id="29656" url="https://af.wikipedia.org/wiki?curid=29656" title="Kromme">
Kromme

In wiskunde is 'n kromme 'n begrip wat poog om die intuïtiewe idee van 'n meetkundige eendimensionele en kontinue voorwerp te vervang. 'n Eenvoudige voorbeeld hiervan is die sirkel. In die alledaagse gebruik van die term "krom" is 'n reguitlyn nie 'n "kromme" nie, maar in wiskunde sluit krommes reguitlyne en lynsegmente in. 'n Groot aantal krommes is reeds in meetkunde bestudeer.

Dit is moeilik om 'n eksakte definisie wat ter selfde tyd heel algemeen is vir 'n kromme te verskaf en verskillende takke van meetkunde pak dit op verskillend maniere aan. In elementêre meetkunde word die konsep van 'n kromme nie duidelik gedefinieer nie en word dit soms gedefinieer as 'n "lengte sonder wydte" of as 'n "grens van 'n oppervlak". By gebrek aan 'n algemene definisie beskou elementêre meetkunde dus spesifieke krommes soos die reguitlyn, veelhoeke, die sirkel en so voorts. Elementêre meetkunde het dan ook die eienskappe van sekere krommes soos die keëlsnitte, sekere algebraïese krommes en transendentale krommes in heelwat diepte bestudeer, met die gebruik van spesifieke metodes vir elke geval. 

In analitiese meetkunde word 'n kromme in 'n vlak gedefinieer as 'n versameling punte in 'n vlak waarvan die koördinate 'n vergelyking formula_1 bevredig. Beperkings moet toegepas word op die funksie sodat die vergelyking 'n oneindige aantal oplossings kan hê, maar dat die versameling oplossings nie "die 'n deel van die vlak vul" nie. In takke van wiskunde waarin die metodes van funksieteorie oorheers soos analise en differensiaal meetkunde word 'n natuurlike definisie van 'n kromme verskaf deur die spesifikasie daarvan deur parametriese vergelykings. 'n Meer algemene definisie van 'n kromme in 'n vlak is in die 1870's deur Georg Cantor verskaf met die skep van die teorie van puntversamelings. In topologie is 'n konsep van 'n kromme in 1921 deur die Russiese wiskundige Pavel Samuilovich Urysohn ingevoer wat selfs meer algemeen is waarin 'n kromme gedefinieer word as: "'n Eendimensionele kontinuum, dit wil sê, 'n verbonde kompak metriese ruimte waarvan elek punt 'n arbitrêr klein omgewing met 'n grens van dimensie nul het".


</doc>
<doc id="29662" url="https://af.wikipedia.org/wiki?curid=29662" title="Latus rectum">
Latus rectum

In wiskunde is die latus rectum van 'n keëlsnit die koord parallel aan die direktriks wat deur die enkele brandpunte, of een van die twee brandpunte. As 'n uitbreiding van die begrip word die lengte van die latus rectum ook die latus rectum genoem en word dit geskryf as formula_1. "Latus rectum" is 'n samestelling van die Latyn "latus", wat 'sy' beteken en "rectum" wat 'reguit' beteken.

Die semi-latus rectum is helfte van die latus rectum en soos in die vorige geval word na die lengte van die semi-latus rectum as semi-latus rectum verwys wat geskryf word as formula_2.

Die semi-latus rectum verskyn in die vergelyking van 'n keëlsnit in poolkoördinate:



</doc>
<doc id="29663" url="https://af.wikipedia.org/wiki?curid=29663" title="Eksentrisiteit (wiskunde)">
Eksentrisiteit (wiskunde)

In wiskunde is die eksentrisiteit, aangedui met "e" of formula_1, 'n parameter geassosieer met elke keëlsnit. Dit kan gesien word as 'n meting van hoeveel die keëlsnit van die sirkelvorm afwyk.

In besdonder,

Verder is twee keëlsnitte soortgelyk as en slegs as hulle dieselfde eksentrisiteit het.

Vir elke keëlsnit bestaan daar 'n vaste punt "F", 'n lyn "L" en 'n nie-negatiewe getal "e" sodat die keëlsnit bestaan uit alle punte waarvan die afstand "F" gelyk is aan "e" maal hulle afstand na "L". "e" word die eksentrisiteit van die keëlsnit genoem.

Die lineêre eksentrisiteit van 'n keëlsnit, aangedui met "c" of "e", is die afstand tussen die middel daarvan en die brandpunt (of een van die twee brandpunte) daarvan.

Die eksentrisiteit word soms die eerste eksentrisiteit genoem om dit te onderskei van die tweede eksentrisiteit en derde eksentrisiteit wat vir ellipse gedefinieer word. Die eksentrisiteit word ook soms die numeriese eksentrisiteit genoem.

In die geval van ellipse en hiperbole word die lineêre eksentrisiteit soms half-brandpuntskeiding genoem.

Twee notasionele konvensie wat algemeen gebruik word:
eersgenoemde konvensie word in die res van hierdie artikel gebruik.

Vir enige ellips, laat "a" die lengte van die semi-hoofas en "b" die lengte van die semi-kleinas daarvan is.

'n Aantal verwante addisionele word slegs vir ellipse gedefinieer:

Die eksentrisiteit van 'n driedimensionele kwadratiese oppervlak is die eksentrisiteit van 'n snit daardeur. Byvoorbeeld in 'n drieassige ellipsoïed, is die "meridionale eksentrisiteit" die eksentrisiteit van die ellips gevorm deur 'n snit wat beide die langste en die kortste asse insluit (waarvan een die poolas sal wees), en die "ekwatoriale eksentrisiteit" is die eksentrisiteit van die ellips wat gevorm word deur 'n snit deur die middel, loodreg tot die poolas (i.e. in die ekwatoriale vlak).

In fisiese sterrekunde, vir gebonde wentelbane in 'n sferiese potensiaal, word bogenoemde definisie informeel veralgemeen. As die aposentrum afstand na aan die perisentrum afstand is, word gesê dat die wentelbaan lae eksentrisiteit het; as dit baie verskillend is, word gesê dat die baan eksentries is of eksentrisiteit naby eenheid het. Hierdie definisie kom ooreen met die wiskundige definisie van eksentrisiteit vir ellipse, in Kepleriaanse, i.e., formula_3 potensiale.



</doc>
<doc id="29664" url="https://af.wikipedia.org/wiki?curid=29664" title="Roos (wiskunde)">
Roos (wiskunde)

In wiskunde is 'n roos of rhodonea kromme 'n sinusoïed wat in poolkoördinate afgetrek is. Tot met soortgelykheid kan al hierdie krommes uitgedruk word deur 'n poolvergelyking van die vorm
As "k" 'n heelgetal is sal die kromme 'n roos met *2"k" blomblare is as "k" ewe is, en
As "k" ewe is sal die hele grafiek een keer afgetrek word presies een keer soos die waarde van θ verander van 0 tot 2π. As "k" onewe is, sal dit gebeur in die interval tussen 0 en π. (Meer algemeen sal dit gebeur op enige interval van lengte 2π vir "k" ewe, en π vir "k" onewe.) 

As "k" is rasionaal is, dan is die kromme geslote en het dit 'n eindige lengte. As "k" irrasionaal is, dan is dit nie geslote nie en het dit oneindige lengte. Verder vorm die grafiek van die roos in hierdie geval'n digte versameling (i.e., dit kom arbitrêr na aan elke punt in die eenheidskyf).

Aangesien
vir alle formula_3, is die krommes gegee deur die poolvergelykings 
identies behalwe vir 'n rotasie van π/2"k" radiale.

Rhodonea krommes is deur die Italiaanse wiskundige Guido Grandi genoem tussen 1723 en 1728.

'n Roos waarvan die poolvergelyking van die vorm
is, waar "k" 'n postiewe heelgetal is, het oppervlak
as "k" ewe is, en
as "k" onewe is.

Dieselfde geld vir rose met poolvergelykings van die vorm
aangesien grafieke van hierdie net stywe rotasies is van die rose wat deur die cosinus gedefinieer word.




</doc>
<doc id="29665" url="https://af.wikipedia.org/wiki?curid=29665" title="Komplekse getal">
Komplekse getal

In wiskunde is 'n komplekse getal 'n getal wat formeel gedefinieer kan word as 'n geordende paar ("a","b") van reële getalle wat gewoonlik as volg geskryf word:
Per definisie is:
formula_2.

dus is :formula_3.

Bewerkings vir optelling, aftrekking, vermenigvuldiging en deling is op hierdie komplekse getalle gedefinieer, met gedrag wat 'n streng superversameling van reële getalle is en wat verder ander elegante en nuttige eienskappe het. Noemenswaardig onder die eienskappe is dat negatiewe reële getalle verkry kan word deur komplekse getalle te kwadreer.

Komplekse getalle is uitgevind toe daar ontdek is dat die oplos van sommige kubiese vergelykings intermediêre berekeninge benodig het wat die vierkantswortel van negatiewe getalle bevat het, selfs as die finale oplossings reële getalle was. Verder, uit die fundamentele stelling van algebra, beteken die gebruik van komplekse getalle as die getalveld vir polinomiese algebraïese vergelykings dat oplossings altyd bestaan. Die versameling komplekse getalle vorm 'n algebraïes geslote veld, in kontras met die versameling reële getalle wat nie algebraïes geslote is nie.

Komplekse getalle word in 'n eindelose aantal verskillende velde gebruik, insluitend ingenieurswese, elektromagnetisme, kwantumfisika, toegepaste wiskunde, en chaosteorie. Veral in wiskunde beteken die byvoeglike naamwoord "kompleks" dat die onderliggende getalveld komplekse getalle is, byvoorbeeld komplekse analise, komplekse matriks, komplekse polinoom en komplekse Lie-algebra.


</doc>
<doc id="29672" url="https://af.wikipedia.org/wiki?curid=29672" title="Euler se formule">
Euler se formule

Euler se formule stel dat, vir enige reële getal "x",

waar "e" die basis van die natuurlike logaritme is, "i" is die imaginêre eenheid, en cos en sin die trigonometriese funksies is (daar word hier aangeneem dat waar sinus en cosinus bereken word, "x" in radiale gemeet is eerder as in grade). Die formule is steeds geldig as "x" 'n komplekse getal is, en daar word dus algemeen na die meer algemeen komplekse weergawe as Euler se formule verwys.

Richard Feynman het Euler se formule "ons juweel" en "die mees merkwaardige formule in wiskunde" genoem.

Waneer formula_2, word hierdie formule formula_3


</doc>
<doc id="29675" url="https://af.wikipedia.org/wiki?curid=29675" title="Rotspon">
Rotspon

Die Duitse term Rotspon verwys na Franse rooiwyn wat in een van die Noord-Duitse Hansestede gestoor en gebottel is en eers hier sy tipiese karakter gekry het. Die term is afgelei van die Nederduitse "spon" ("houtspaander").

Die mees bekende Rotspon is "Lübecker Rotspon" - Bordeaux-rooiwyn wat in wynvate uit Frankryk ingevoer, in die Hansestad Lübeck gebêre is totdat hy ryp was en daarna gebottel is. In Lübeck het veral die onderneming van Carl Tesdorpf in die historiese Mengstraße vir hierdie wyn bekend gestaan. Maar ook ander Hansestede soos Bremen, Hamburg en Münster (wesfale) het hul eie Rotspon-tradisie ontwikkel.

Die handel met Rotspon het al in die 13de eeu 'n aanvang geneem, maar het eers in die 16de en 17de eeu noemenswaardig toegeneem. Volgens oorlewerings het wynmakers uit Bordeaux soms besoeke aan die Duitse Hansestede afgelê en hul eie wyne nie meer herken nie: As gevolg van die seevervoer en die stoor in barriquevate, wat van eikehout gemaak was, het die wyne se karakter aansienlik verbeter.

Die Nederduitse digter Fritz Reuter was een van die grootste liefhebbers van Rotspon-wyne, terwyl die skrywer Thomas Mann Rotspon-wyn in sy roman "Die Buddenbrooks" verewig het.


</doc>
<doc id="29680" url="https://af.wikipedia.org/wiki?curid=29680" title="Slawiese mitologie">
Slawiese mitologie

Die Slawiese mitologie en godsdiens het oor meer as 3 000 jaar ontwikkel. Daar word geglo dat dit uit 'n deel van die Steentydperk of moontlik selfs vroeër kom. Die godsdiens stem baie ooreen met ander wat uit die Proto-Indo-Europese godsdiens ontwikkel het.

Anders as met die Griekse of Egiptiese mitologie, is daar geen eerstehandse rekords vir die bestudering van Slawiese mitologie nie. Ondanks 'n paar omstrede teorieë (soos die Boek van Weles), kan daar nie bewys word dat die Slawiërs enige skryfstelsel gehad het voor hulle kerstening nie. Al hulle oorspronklike godsdienstige gelowe en tradisies is waarskynlik mondelings van geslag tot geslag oorgedra. Voor hul kerstening is ylgesaaide rekords van die Slawiese godsdiens meestal geskryf deur nie-Slawiese sendelinge wat nie baie geïnteresseerd of objektief was in hul beskrywings van heidense gelowe nie. Argeologiese oorblyfsels van ou Slawiese idole en tempels is gevind, maar dit bevestig bloot bestaande historiese rekords en lewer niks nuuts op nie. Oorblyfsels van ou mitologiese gelowe en heidense feeste word vandag nog aangetref in volksgewoontes, liedere en stories van al die Slawiese nasies. Die rekonstruksie van antieke mites uit volksoorleweringe is ’n moeilike en ingewikkelde taak wat navorsers dikwels pootjie. Dit kan die verkeerde vertolkings, verwarring of selfs vervalsings en versinsels tot gevolg hê.

Daar is geen bekende bronne van die Slawiese mitologie voor die verdeling van die Proto-Slawiese etniese groep in Wes-, Oos-, en Suid-Slawiërs nie, met die moontlike uitsondering van 'n kort aantekening in Herodotus se "Geskiedenisse". Hierin word 'n stam van Neuri in die verre noorde genoem waarvan die mans, volgens Herodotus, hulleself vir 'n paar dae elke jaar in wolwe verander. Sommige navorsers glo dit kom van die Slawiese geloof in weerwolwe, terwyl ander glo Herodotus verwys eintlik na antieke Slawiese karnivalle, waar groepe jong mans met maskers op in dorpies rondgeloop het. Hulle is soms "vucari" ("wolfmans") genoem.

Die eerste definitiewe verwysings na die Slawiërs en hulle mitologie in die geskrewe geskiedenis is deur die 6de-eeuse Bisantynse historikus Prokopios, wie se "Bellum Gothicum" die gelowe van ’n sekere Suid-Slawiese stam beskryf. Hulle het net een god aanbid wat weerlig en donder geskep het. Hoewel Prokopios nie die naam van die god noem nie, kan 'n mens aflei dat hy verwys na Perun in latere historiese bronne, aangesien "perun" vandag in baie Slawiese tale bloot "donder" of "weerligstraal" beteken. Hy noem ook dat hulle glo in verskeie demone en nimfe (dus Slawiese feetjies), maar noem nie enige ander name nie.

Die Russiese Primêre Kronieke is 'n groot werk met baie waardevolle verwysings na die heidense geloofstelsel van die Oos-Slawiërs. Die kronieke handel oor die geskiedenis van die vroeë Oos-Slawiese staat Kiëf-Roes. Hoewel dit aan die begin van die 12de eeu geskryf is, bevat dit verwysings na en afskrifte van ouer dokumente en beskryf dit gebeure van voor die kerstening van Kiëf. Twee gode, Perun en Weles/Wolos, word genoem in die teks van die vroeë 10de-eeuse vredesooreenkomste tussen die heidense heersers van die Oos-Slawiërs en Bisantynse keisers. Later beskryf Nestor die kroniekskrywer 'n staatsgoderyk wat in 980 in Kiëf ingestel is deur grootprins Wladimir. Wladimir se goderyk het Perun, Chors, Dazjbog, Stribog, Simargl en Mokosj ingesluit. Die Ipatijefse Kodeks van die Primêre Kronieke noem ook Swarog, wat vergelyk word met die Griekse Hefaistos. Ook interessant is die passasies in die Oos-Slawiese epiese Verhaal van Igor se Veldtog waarin Weles, Dazjbog en Chors genoem word. Die oorspronklike verhaal is gedateer einde van die 12de eeu, maar daar is twyfel oor die egtheid van die werk.

Die meeste geskrewe rekords gaan oor die Wes-Slawiese heidendom, veral van die Wendiese en Polabiese stamme wat eers teen die einde van die 12de eeu gedwing is om die Christelike geloof aan te neem. Die Duitse sendelinge en priesters wat teen die heidense geloof geveg het, het breedvoerige rekords van die ou mitologiese stelsels gelaat wat hulle moes oorkom. Hulle het egter geen geheim gemaak van hoe "laag" hulle die "bloeddorstige" Slawiese "barbare" beskou nie en aangesien nie een van hulle ’n Slawiese taal aangeleer het nie, is hul rekords 'n mengsel van waardevolle inligting, verwarring en oordrywing.

Groot werke sluit in 'n kroniek van Thietmar van Merseburg van die begin van die 11de eeu, wat 'n tempel beskryf in die stad Radagast waar die groot god Swarogitsj aanbid is. Volgens Thietmar was dit die heiligste plek in die land van die heidense Slawiërs, en Swarogitsj was hul belangrikste god.

Nog 'n baie waardevolle dokument is die Chronica Slavorum wat in die laat 12de eeu geskryf is deur Helmold, 'n Duitse priester. Hy noem die "duiwel Zerneboh" (Tsjernobog), die god Porenoet, godin Siwa, 'n paar naamlose gode waarvan die standbeelde meer as een kop gehad het, asook die groot god Swantewit, wat op die Rügen-eiland aanbid is en volgens Helmod die belangrikste god van al die Wes-Slawiërs was.

Die derde en waarskynlik belangrikste rekord is dié van die Deense kroniekskrywer Saxo Grammaticus, wat in sy Gesta Danorum die oorlog beskryf wat in 1168 deur die Deense koning Waldemar gevoer is teen die Wende van Rügen, die verowering van hul stad by Kaap Arkona en die verwoesting van die groot tempel van Swantewit wat daar gestaan het. Saxo beskryf die aanbidding van Swantewit breedvoerig, asook die gepaardgaande gebruike en die hoë vierkoppige standbeeld van die god. Hy noem ook die meerkoppige gode van ander Slawiese stamme: Rugievit, Porewit en Porentius.

Die vierde groot bron is die drie biografieë van die Duitse vegter-biskop sint Otto, wat in die vroeë 12de eeu verskeie militêr-pastorale ekspedisies gelei het na die streke van die Slawiese stamme wat naby die Oossee gewoon het. Volgens dié manuskrip was die belangrikste Slawiese god Triglaf, waarvan die tempels in die stad Szczecin asemrowend was. In die stede Wolgast en Havelberg is die oorlogsgod Gerovit aanbid. Dit was waarskynlik 'n verknoeiing van die naam Jarowit, ’n Slawiese god wat moontlik identies was aan Jarilo van die Oos-Slawiese folklore.

Die standbeelde van verskeie Slawiese gode is ontdek. 'n Hoë klipstandbeeld is in 1848 op die oewers van die Zbruch-rivier gevind met vier gesigte onder ’n kliphoed. Vanweë die ooreenkoms met Saxo se beskrywing van die groot idool in die tempel van Rügen, is daar dadelik beweer dat die standbeeld van Swantewit is, hoewel dit duidelik was dat dit nie die oorspronklike Swantewit van Rügen kon wees nie. Verskeie meerkoppige standbeelde is elders ontdek. 'n Klein vierkoppige standbeeld uit die 10de eeu wat uit been gekerf is, is opgegrawe tussen die ruïnes van Preslaf, 'n hoofstad van Middeleeuse Bulgaarse tsaars. 'n Tweekoppige, lewensgroot houtstandbeeld is ontdek op 'n eiland in die Tollensesee naby Neubrandenburg. 'n Driekoppige standbeeld is ook ontdek in Dalmasië (Kroasië) op die heuwel met die naam Suvid, nie ver van die piek Triglaf van Berg Dinara nie.

Die oorblyfsels van verskeie Slawiese tempels is ook gevind, soos in Kaap Arkona op Rügeneiland, in Nowgorod en naby Breclav in die Tsjeggiese Republiek.

Standbeelde van meerkoppige gode en tempels met verskeie altare bevestig verslae van Christelike sendelinge oor die Slawiërs se aanbidding van gode met verskeie eienskappe.

Toe die verskeie Slawiese stamme tussen die 7de en 12de eeu gekersten is, is die Christendom beskou as 'n godsdiens van die adel, veral dié in die stede. Onder die meeste Middeleeuse Slawiërs het die ou mites voortgeleef. Christelike priesters en monnike in Slawiese lande, veral Rusland, het eeue lank geveg teen die verskynsel "dwojewerije" (dubbele geloof). Aan die een kant het boere en landarbeiders die doop, mis en Christelike feesdae gretig aanvaar, maar aan die ander kant het hulle daarop aangedring om ou rituele uit te voer en heidense gebruike aan te hang, selfs al was die antieke gode en mites waarop hulle gebaseer is, lankal vergete.

Dit is omdat die Slawiese boere die Christendom nie as 'n vervanging van die ou Slawiese mitologie beskou het nie, maar as 'n verlenging daarvan. Die Christelike geloof het dalk die belofte van redding en 'n geseënde ewige lewe in die volgende wêreld ingehou, maar vir die oorlewing in hierdie wêreld, vir die jaarlikse oeste en die beskerming van die vee, was die ou godsdiensstelsel met sy vrugbaarheidsrituele, beskermende gode en huisgeeste noodsaaklik. Dit was 'n probleem wat die kerk nooit werklik opgelos het nie; ten beste kon die kerk 'n Christelike heilige of martelaar in die plek van 'n heidense god vir 'n sekere gebruik stel, maar die gebruike self het voortgeduur, asook die mitologiese siening van die wêreld waardeur natuurverskynsels verduidelik is.

'n Absurde situasie is dus geskep vir die bestudering van die Slawiese mitologie. Terwyl volksgelowe en tradisies van al die Slawiese volke inderdaad die rykste bron is vir die rekonstruksie van antieke heidense gelowe, die sleutel vir die ontsluiting van die geheime van die langvergete goderyk, is hulle bronne van 'n baie ongewone aard wat nie sommerso geglo kan word nie. Volksliedere, stories en feeste het lankal hulle oorspronklike heilige, mitiese karakter en hul oorspronklike betekenis verloor, en is afgeskaal tot 'n vlak van 'n blote bygeloof of betekenislose tradisie wat van geslag tot geslag oorgedra is deur mense wat nie die ware betekenis daarvan verstaan het nie. Mense het 'n vae idee gehad dat feeste op sekere maniere gevier moet word, dat sekere stories vertel moet word of sekere liedere gesing moet word omdat dit "nog altyd" so gedoen is. Die heidense geloof is gemeng met die Christelike geloof en ou rituele met nuwe Christelike feesdae. 

Geleerdes het dus na folklore begin kyk om die verlore mitologie te probeer rekonstrueer. Die volksoorleweringe kan rofweg in twee groepe verdeel word:



Die rekonstruksie van oorspronklike Slawiese mites is dus regte speurwerk wat deeglike kennis verg van verskeie wetenskaplike dissiplines soos semiotiek, linguistiek, filologie, vergelykende mitologie en etnologie. Oorleweringe moet ontleed word volgens struktuur, nie net as stories en liedere nie, maar as groepe tekens en simbole wat ’n sekere interne strukturele logika bevat. Elk van hierdie tekens is saamgestel uit sekere sleutelwoorde, wat meer is as bloot die name van karakters, plekke of kunswerke. 'n Belangrike aspek van simbole is dat dit byna onmoontlik is om hulle te verander; hulle name kan verander word, maar nie hulle struktuur nie. As sleutelwoorde verander word of verlore gaan, sal die simbool verander, en dit sal die interne strukturele logika van die teks verander en die hele verhaal nutteloos maak. Dit sal gou vergeet word omdat die patroon, of logika, waardeur dit oor die geslagte heen oorgedra is, verlore sal wees.

Byvoorbeeld: soos reeds genoem, word die Slawiese god van donder, Perun, meestal gelykgestel aan St. Elia die Donderaar in Christelike volksoorleweringe. Maar hy word soms ook gelykgestel aan St. Migael die Aartsengel, en soms selfs aan die Christelike God. In sekere Russiese en Belarussiese verhale is hy afgeskaal tot verskeie feëkarakters soos tsaar Ogin (tsaar Vlam) of Grom (Donder). Ondanks die verandering van die naam self, is daar sekere sleutelelemente teenwoordig wat gebruik is om Perun te beskryf in antieke mitiese tekste en wat in volksoorleweringe behoue gebly het. Perun is altyd daar bo, hoog, op die piek van die berg of in die hemel; hy is ’n hemelse god en die "hoogste" god van die ou Slawiese goderyk; hy is "droog", soos in die teenoorgestelde van "nat"; hy is die god van donder en weerlig, wat vuur maak; hy slaan, tref, vervolg, maak dood; hy is die god van donderweer en storms, vernietigend en woedend; hy het 'n pyl/'n klip/weerlig; Perun skiet sy weerligstrale soos pyle wat so kragtig is dat hulle ontplof en klippe opblaas waar hulle tref). Hierdie sleutelwoorde word altyd aangetref in oorleweringe, selfs al is Perun se naam lankal vergete. Die struktuur van hierdie simbool verbind Perun met soortgelyke karakters van óf die Christelike geloof óf latere folklore met dieselfde simbole.

Met soortgelyke metodes en deur die trek van parallelle met ander, verwante Indo-Europese mitologies (veral die Baltiese mitologie), en soms met die gebruik van wenke wat in historiese rekords van die Slawiese heidendom gevind is, kon van die antieke mites gerekonstrueer word. Aansienlike vordering in die bestudering van die Slawiese mitologie is in die laaste 30 jaar gemaak, veral deur die Russiese filoloë Wladimir Toporof en Wjatsjeslaf Iwanof, asook die Kroatiese wetenskaplikes Radoslav Katičić en Vitomir Belaj. Ook baie waardevol is die studies van die Russiese geleerde Boris Oespenski en die Serwiese filoloog en etnoloog Veselin Čajkanović.

Slawiese mites was siklies; dit is elke jaar herhaal met die veranderings van die natuur en seisoene. Om hulle te verstaan is dit dus belangrik om die Slawiërs se idee van 'n kalender te verstaan. Volgens argeologiese oorblyfsels en folklore is dit moontlik om sekere elemente van die voor-Christelike kalender te rekonstrueer, veral die groot feeste.






'n Taamlik tipiese kosmologiese konsep onder sprekers van Indo-Europese tale, dié van die Wêreldboom, is ook in die Slawiese mitologie aanwesig. Dit is óf ’n eikeboom óf 'n soort denneboom. Die mitologiese simbool van die Wêreldboom was 'n baie sterk een en het baie eeue ná die Slawiërs se kerstening deur hul folklore voortgeleef. Die boom het drie vlakke van die heelal bevat. Sy kroon het die lug verteenwoordig, die ryk van hemelse gode en wesens, terwyl die stam die ryk van sterflinge was. Hulle is soms saamgestel teenoor die wortels van die boom, wat die onderwêreld gesimboliseer het, die ryk van die dooies. In teenstelling met algemene opvattings, blyk dit dat die wêreld van die dooies in die Slawiese mitologie eintlik 'n mooi plek was, 'n groen en nat wêreld met grasvlaktes en ewige fonteine. In folklore word soms na dié land verwys as "Wirei" of "Iri".

Die drie ryke op die vertikale as van die Wêreldboom bestaan, parallel met die horisontale, geografiese ordening van die wêreld: Die wêreld van die gode en sterflinge was in die middel van die aarde (wat plat was) en dit is omring deur 'n see. Oorkant die see was die land van die dooies, waarheen voëls elke winter sou vlieg en waarvandaan hulle elke lente teruggekeer het. In baie volksoorleweringe word die konsepte "oor die see gaan" teenoor "van oor die see kom" gelykgestel met sterf teenoor terugkeer na die lewe. Dit sluit aan by 'n ou mitologiese konsep dat die doderyk bereik word deur 'n reis oor water. Verder was die aarde op sy horisontale as verdeel; in hierdie geval deur vier kardinale punte, wat voorgestel is deur die vier windrigtings (noord, oos, suid en wes). Hierdie twee verdelings van die wêreld, in drie ryke op die vertikale as en vier punte op die horisontale as, was baie belangrik in die mitologie; dit kan gesien word in standbeelde van Slawiese gode, veral dié van die driekoppige Triglaf en die vierkoppige Swantewit.

Soos blyk uit historiese bronne, het die Slawiërs 'n groot aantal verskillende gode aanbid, oor 'n groot geografiese gebied van die Oossee tot die Swartsee, en oor 'n tydperk van meer as 600 jaar. Die bronne wys ook dat die Slawiese volke elk sy eie gode aanbid en dus waarskynlik sy eie goderyk gehad het. Dit lyk of antieke Slawiese godsdiens in die algemeen taamlik plaaslik en kulties van aard was, met gode en gelowe wat van stam tot stam verskil. Nes in die geval van die verskillende Slawiese tale wat van ’n enkele, Proto-Slawiese taal afstam, is dit ook moontlik om 'n soort Proto-Slawiese Olimpus daar te stel en sekere elemente van hierdie oorspronklike goderyk te rekonstrueer deur die versigtige bestudering van folklore.

Volgens verskeie moderne teorieë was Rod of Swarog 'n Slawiese oppergod, en uit historiese bronne blyk dit dat gode soos Swarogitsj, Swantewit of Triglaf deur sekere stamme as oppergode beskou is. Maar die beste kandidaat vir die posisie van oppergod is verreweg Perun. Sy naam kom die meeste voor in historiese rekords van die Slawiese godsdiens; hy is in werklikheid die eerste Slawiese god wat in die geskrewe godsdiens genoem word (Prokopios noem in sy kort aantekening dat die god van donder en weerlig die Slawiërs se enigste god is). Die Primêre Kronieke beskryf hom as hoofgod van Kiëf-Roes voor die Slawiërs se kerstening. 'n Kort aantekening in Helmold se Chronica Slavorum lui dat Wes-Slawiërs in 'n enkele god in die hemel glo wat oor al die ander gode op aarde regeer. Die naam van die god word nie genoem nie, maar dis heel waarskynlik dat na Perun verwys word. En hoewel Perun se naam nie voorkom in enige van die uitgebreide rekords oor die Wes-Slawiërs se godsdiens nie, was hy by al die takke van die Slawiërs bekend, soos blyk uit die groot aantal plekname in Slawiese lande wat na hom genoem is. Hy is ook die enigste Slawiese god wat met die Christelike God gelykgestel word. Dit is baie duidelike tekens dat hy inderdaad die oppergod van die Proto-Slawiese goderyk was.

Perun het egter 'n eweknie gehad. Roman Jakobson wys daarop dat oral waar Perun in historiese tekste genoem word, hy altyd deur 'n ander god "vergesel" word: Weles. Hierdie verhouding kan ook in plekname gesien word: Waar daar 'n heuwel of bergpiek is met 'n naam wat met Perun verbind kan word, is daaronder, in 'n laerliggende gebied, gewoonlik naby 'n rivier, 'n plek met 'n naam wat aan Weles gekoppel kan word. Nes Perun dus dikwels met God verbind word, so word Weles met die duiwel verbind.
Iwanof en Toporof het die antieke mite oor die twee belangrikste gode van die Proto-Slawiese goderyk, Perun en Weles, gerekonstrueer. Die twee is in feitlik alle opsigte teenoorgesteldes. Perun is 'n hemelse god van donder en weerlig, vurig en "droog", wat oor die lewende wêreld regeer vanuit sy vesting in die hoogte, op die punt van die hoogste tak van die Wêreldboom. Weles is 'n aardse god wat verbind word met water, hy is "nat", hy regeer oor die onderwêreld van "onder" tussen die wortels van die Wêreldboom. Perun is die skenker van reën aan boere en die god van oorlog en wapens. Weles is ’n god van beeste en die beskermer van veewagters wat verbind word met toorkrag en handel.

'n Kosmiese geveg tussen hulle sluit aan by die antieke Proto-Indo-Europese mite van 'n geveg tussen 'n god van storms en 'n draak. Perun val sy slangagtige vyand, Weles, aan met weerligstrale uit die lug. Weles seil onder op die aarde. Weles tart Perun en vlug terwyl hy hom as verskeie diere vermom. Hy skuil agter bome, huise of mense. Op die ou end maak Perun hom dood, of hy vlug in die water, in die onderwêreld, in. Dit is basies dieselfde ding; Perun maak Weles dood; hy vernietig hom egter nie, maar stuur hom terug na sy plek in die wêreld van die dooies. So herstel Perun die wêreldorde, wat deur Weles se boosaardigheid bedreig is. Die idee dat storms en donderweer eintlik 'n geveg is tussen die oppergod en sy aartsvyand, was baie belangrik vir die Slawiërs en het voortgeduur lank nadat God en die duiwel vir Perun en Weles vervang het. Wanneer 'n weerligstraal 'n boom neergevel of ’n huis laat afbrand het, is geglo dat dit die hemelse god van donder is wat sy aardse, onderwêreldse vyand aanval.

Die vyandigheid tussen die twee gode kon ontstaan het omdat Weles Perun se beeste gesteel het, of omdat Perun Weles se beeste gesteel het. Die beeste kan ook 'n metafoor vir hemelse water of reën wees. Nog 'n rede vir dié vyandigheid kan wees die steel van mekaar se vroue. Uit volksoorleweringe blyk dat die Son soms as Perun se vrou beskou is ('n vreemde idee, aangesien alle Slawiese songode, soos Chors en Dazjbog, manlik was). Omdat die Son egter elke aand sterf wanneer dit agter die horison in die onderwêreld in verdwyn waar dit die nag deurbring, is geglo dat Weles Perun se vrou steel (net so kon die hergeboorte van die Son soggens beskou word as dat Perun Weles se vrou steel).

Katicic en Belaj het in die voetspore van Iwanof en Toporof gevolg en die mite gerekonstrueer oor die god van plantegroei en vrugbaarheid, Jarilo, en sy suster en vrou, Morana, die godin van die natuur en die dood. Jarilo is verbind met die Maan en Morana word beskou as 'n dogter van die Son. Hulle is albei kinders van Perun en is gebore in die nag van die nuwe jaar (Groot Nag). In dieselfde nag word Jarilo uit sy wiegie gesteel en na die onderwêreld geneem waar Weles hom as sy eie seun grootmaak. Op die lentefees van Jare/Jurjevo, keer Jarilo terug van die wêreld van die dooies ("van oor die see") en bring lente van die immergroen onderwêreld na die ryk van die lewendes. Hy ontmoet sy suster Morana en maak haar die hof. Aan die begin van die somer, op die fees wat later as Ivanje/Ivan sou bekend staan, vier Koepala hul goddelike bruilof. Die heilige verbintenis tussen broer en suster, kinders van die oppergod, bring vrugbaarheid en oorvloed na die aarde en verseker 'n goeie oes. Omdat Jarilo die (aangenome) seun van Weles is en sy vrou die dogter van Perun, bring hul huwelik vrede tussen die twee groot gode; dus verseker dit dat daar geen storms sal wees wat die oes kan verwoes nie.

Ná die oes is Jarilo egter ontrou aan sy vrou en sy maak hom dood uit wraak (laat hom terugkeer na die onderwêreld). Dit laat die vyandigheid tussen Perun en Weles weer opvlam. Sonder haar man, die god van plantegroei en vrugbaarheid, kwyn Morana weg – en die hele natuur saam met haar. Sy verys as simbool van die komende winter; sy verander in 'n ou, gevaarlike godin van donkerte en ryp, en sterf eindelik aan die einde van die jaar. Die hele mite sou hom elke jaar herhaal en die vertel van die sleuteldele van die verhaal het gepaard gegaan met groot jaarlikse feeste van die Slawiese kalender. Die storie wys ook talle parallelle met soortgelyke mites van die Baltiese en Hetitiese mitologie.

Swarog se naam word net in Oos-Slawiese manuskripte gevind waar dit gewoonlik gelykgestel word aan die Griekse smidgod Hefaistos. Die naam is egter baie oud, 'n aanduiding dat Swarog ’n godheid van die Proto-Slawiese godedom was. Die stam "swar" beteken helder en die agtervoegsel "-og" dui 'n plek aan. Dit is moontlik dat hy die oorspronklike luggod van die goderyk was, dalk 'n Slawiese weergawe van die Proto-Indo-Europese Dyēus. Swarog kan dalk ook 'n blink plek van vuur beteken, dus 'n smeltoond. Dit, asook 'n verbintenis met Hefaistos in historiese bronne, dui aan hy was ook 'n god van vuur en grofsmede. Volgens die interpretasie van Iwanof en Toporof het Swarog twee seuns gehad: Swarogitsj, wat vuur op aarde verteenwoordig het, en Dazjbog, wat vuur in die lug verteenwoordig het en met die Son verbind is. Daar is geglo dat Swarog die Son gesmee het en dit vir sy seun Dazjbog gegee het om oor die hemelruim te dra.

In Russiese manuskripte word Dazjbog gelykgestel aan die Son, en in folklore word hy onthou as 'n welwillende godheid van lig en die lug. In Serwiese folklore word hy egter veel donkerder voorgestel; hy is Dabog, ’n skrikwekkende en verlamde godheid wat die deure van die onderwêreld bewaak en met mynbou en edelstene verbind word. Veselin Čajkanović wys uit dat hierdie twee aspekte goed aanpas by die simboliek van ’n Slawiese songod; ’n welwillende karaktertrek gedurende die dag wanneer hy die son oor die hemelruim dra. Die kwaadwillige en lelike Dabog dra die son saans in die onderwêreld in. Dié patroon kan ook aangewend word vir die Son se jaarlikse siklus; 'n welwillende aspek word verbind met die jong somerson, en 'n kwaadwillige aspek met die ou winterson.

Swarogitsj is lank ná die Slawiërs se kerstening aanbid as 'n vuurgod deur Russiese boere. Hy was ook bekend onder Wes-Slawiërs, maar hulle het hom aanbid as 'n oppergod in die heilige stad Radegast. Swarogitsj is die verkleiningsvorm van Swarog se naam en kan dus bloot 'n ander aspek, sê maar 'n van, van Dazjbog wees.

Dit is ironies dat die presiese posisie van hierdie twee gode in die Slawiese goderyk nog nie vasgestel is nie, maar dat baie tog oor hulle geskryf is. Dat hulle belangrik was vir alle heidense Slawiërs blyk uit die feit dat daar talle plekname is wat met hulle verbind kan word, asook die ontdekking van meerkoppige standbeelde in verskeie Slawiese streke. Hulle is albei op sekere plekke as oppergode beskou; albei word verbind met waarsêery en word deur die perd gesimboliseer. 'n Moontlik veelseggende verskil is dat Swantewit 'n wit perd gehad het en Triglaf 'n swarte, en dat Swantewit voorgestel is met vier koppe en Triglaf (wie se naam bloot "Driekoppig" beteken) met drie. Swantewit is ook verbind met oorwinning in oorlog, die oes en handel.

Daar is verskeie hipoteses oor hulle: dat hulle eintlik dieselfde godheid was omdat hulle effens ooreenstem, of dat hulle glad nie gode was nie, maar samestellings van drie of vier gode, 'n soort mini-goderyk.

Hierdie name beteken bloot daeraad en dagster, maar in die folklore van alle Slawiese volke word hulle dikwels beskryf as mense, net soos die Son en die Maan. Danica word dikwels die Son se jonger suster of dogter genoem en is moontlik verbind met Morana. Zorja was weer óf die Son se ma óf ouer suster. Hulle was heel moontlik Slawiese oorblyfsels van die Proto-Indo-Europese godin van die daeraad Hausos, maar dit kan nog nie met sekerheid gesê word nie.

Dit is moontlik dat baie van hierdie gode onder verskillende name bekend was, selfs in dieselfde taal. Daar was onder die Slawiërs 'n verbod op die noem van gode se name, dus is hulle dikwels by ander name genoem, of by byvoeglike naamwoorde wat hul eienskappe beskryf het.

Iwanof en Toporof noem verskillende stadiums van ontwikkeling van die Slawiese mitologie en probeer wys hoe dit ontwikkel het vanaf die oorspronklike godedom:







</doc>
<doc id="29681" url="https://af.wikipedia.org/wiki?curid=29681" title="C.K. Oberholzer">
C.K. Oberholzer

Carel Krugel Oberholzer (1904-1983) was 'n bekende filosoof en opvoedkundige van Pretoria. Oberholzer is op 17 Desember 1904 in die distrik Potchefstroom gebore. Hy matrikuleer aan die Hoër Volkskool Potchefstroom in 1923. Hy het aan die Potchefstroomse Onderwyskollege as onderwyser gekwalifiseer en het later nagraadse kwalifikasies in die filosofie, sielkunde en opvoedkunde aan verskeie instellinge (insluitende die Universiteit van Pretoria) behaal. Oberholzer was 'n onderwyser, dosent aan die Normaalkollege Pretoria (1940-1947) en professor in Filosofie en Opvoedkunde aan die Universiteit van Pretoria (1948-1969). Na sy aftrede was hy vanaf 1971-1980 deeltyds verbonde aan die Departement Fundamentele Pedagogiek aan die Universiteit van Suid-Afrika. 

Hoewel Oberholzer aanvanklik in 'n meer naturalisties-georiënteerde denkklimaat van Anglo-Amerikaanse beïnvloeding geskool was (vergelyk sy doktorsgraad van 1936 hieronder), het sy denke na die Tweede Wêreldoorlog in die rigting van fenomenologie, wysgerige antropologie en eksistensiefilosofie geswaai. Hy was feitlik alleen daarvoor verantwoordelik dat die fenomenologie (en verskillende uitlopers) vanaf die 1940's 'n blywende teenwoordigheid in Suid-Afrika geword het. In 'n voordrag van 1964 (wat in 1966 hieronder gepubliseer is, pp. 24-25) gee Oberholzer 'n markante beskrywing van die verhouding tussen fenomenologie, eksistensiefilosofie en wysgerige antropologie. Oor die fenomenologie as intensionele bewussyn skryf Oberholzer, " ... dat dit van enige substansialistiese inslag ontdaan moet word; die bewussyn is geen struktuur wat as substansiële andersheid "teenoor" 'n klaargemaakte dingwêreld staan nie; dit is struktuur-in-funksie. Soos Husserl sê: dit is 'Aus-sich-gang', 'Her-vor-gang', uit-sig-self-tree, dit is aan-wesig-wees, betrokke-wees-by-en-met, verwikkeld wees; dit is akt-ualiteit, ex-istere, uit-trede-uit, uit-gestoot-wees, elders-wees, daar-wees." Oberholzer verbind dan sy beskrywing van fenomenologie met 'n Heidegger-beïnvloede eksistensiefilosofie. "Die bewussyn as intensionaliteit is en daarmee bereiker van die wêreld is daar-wees; die bewussyn is 'Dasein' ... Die voorwaarde vir alle intensionaliteit as synsbereiking is die eksistensie. Wat meer is: intensie en eksistensie verg mekaar ... As intensionaliteit is die mens die bevestiging van die wêreld, as eksistensialiteit is hy die ontmoeting met die wêreld. Hieruit kan nou die fundamentele gevolgtrekking gemaak word ... die mens is ontmoeting, hy is "recontré, encounter, Begegnung"." Hierdie laasgenoemde punt is dan ook vir Oberholzer die grondslag van die wysgerige antropologie.

Oberholzer het sy opvatting van eksistensiële-fenomenologie en wysgerige antropologie op verskeie terreine toegepas. In die eerste plek het hy in die opvoedkunde 'n fundamentele pedagogiek ontwerp. Drie tekste is in die opsig belangrik: "Inleiding in die Prinsipiële Opvoeding" (1954); "Prolegomena van 'n Prinsipiële Pedagogiek" (1968); en "Grondbeginsels van die Onderrig op Tersiêre Vlak" (1977). (In baie kringe is Oberholzer primêr as opvoedkundige bekend.) Oberholzer het ook sy filosofiese oortuigings op ander velde in die geesteswetenskappe van toepassing gemaak, soos die versamelbundel van Geoff Cronje (redakteur), "Die Wysgerige Antropologie en die Menswetenskappe" (Van Schaik, 1966), aantoon. Hierin wys Oberholzer self, S.J. (Fanie) Schoeman, P.S. (Piet) Dreyer, en Oberholzer se dogter (Roeline Oberholzer) op die implikasie van sy denke vir die teologie, geneeskunde, lewenswetenskappe (insluitende die biologie), psigologie, sosiologie, geskiedenis en opvoedkunde. Die interessante is egter dat Oberholzer selde oor die politieke en estetiese implikasies van sy denke geskryf het. 

Oberholzer het in 1967 die Stalsprys vir Filosofie van die SA Akademie ontvang. Ongeveer 90 studente het hulle meesters- en doktorsgrade onder sy studieleiding behaal.

1936. "'n Kennisteoretiese Besinning oor die Natuurwetenskaplike Denke". Pretoria: UP. Ongepubliseerde DPhil.

1949. "Oriënterende inleiding in die Eksistensiefilosofie." "Tydskrif vir Wetenskap en Kuns".

1952. "Die Pretoriase Normaalkollege". Pretoria: Staatsdrukker.

1953. "Die Eksistensiefilosofie van Karl Jaspers." "Hervormde Teologiese Studies".

1954. "Inleiding in die Prinsipiële Opvoedkunde". Pretoria/Brugge: J.J. Moreau.

1957. "Ons en ons kinders". Pretoria: Van Schaik. 

1957. "Moderne Persoonsvisies." "Hervormde Teologiese Studies".

1960. "Menswees as dialoog in liggaamlikheid. In: "Festschrift H.J. de Vleeschauwer". Pretoria: Unisa.

1963. "Die aandeel van opvoeding en onderwys in ... Westerse Kultuurwaardes. In G. Cronje (red.): "Die Westerse Kultuur in Suid-Afrika". Pretoria: Van Schaik.

1966. "Hedendaagse wysgerig-antropologiese konsepsies." In G. Cronje (red.): "Die Wysgerige Antropologie en die Menswetenskappe". Pretoria: Van Schaik. (Oberholzer lewer ook drie verdere artikels in die bundel oor die invloed van die wysgerige antropologie op die geneeskunde, psigologie/sosiologie en pedagogiek.)

1967. "Die betekenis van die Fenomenologie vir die Pedagogiese denke." "SA Tydskrif vir Pedagogiek 1(1)": 85-97.

1968. "Die Fenomenologiese visie van die mens -- enkele oriënterende opmerkings." "Psychologica Africana 13 (2/3)": 103-111. 

1968. "Prolegomena van 'n Prinsipiële Pedagogiek". Kaapstad: HAUM.

1971. "Die Hunkering by die Mens". Afskeidsvoorlesing, 21 September. Pretoria: UP. 

1977. "Grondbeginsels van die Onderrig op tersiêre vlak". Pretoria: Unisa.

1978. "Die ewige terugkeer van die wysgerig-antropologiese vraagstelling." "Hervormde Teologiese Studies 34(3)."

1979. "Die Ontwaardiging van die Menswaardigheid". Pretoria: UP Publikasiereeks.

1965. "Homo Viator". Feesbundel aangebied aan prof.dr. C.K. Oberholzer met sy 60ste verjaarsdag. Kaapstad: HAUM.

1971. Malan, J.H. "Die wysgerig-antropologiese grondslag van die opvoedkundige teorie by C.K. Oberholzer". Bloemfontein: SACUM. 

1979. "Die Agein Perenne. Studies in die Pedagogiek en Wysbegeerte". Redakteur: A.J. Smit. Pretoria: Van Schaik. 


</doc>
<doc id="29691" url="https://af.wikipedia.org/wiki?curid=29691" title="Weles">
Weles

Weles is een van die min Slawiese gode wat beslis deur al die Slawiese stamme aanbid is. Sy naam word al in die Primêre Kronieke verskeie kere genoem. Die ou Slawiërs het verdrae gesluit deur te sweer op die name van hul gode Peroen en Weles. Hy is een van die sewe gode waarvan grootprins Wladimir die Grote standbeelde laat oprig het toe hy in 980 die troon van Kiëf-Roes bestyg het. Dit is belangrik om daarop te let dat Weles se standbeeld nie by die ander gestaan het op die heuwel waar die prins se paleis was nie, maar laer af in die stad, op die mark. Dit dui nie net daarop dat Weles verbind is met handel nie, maar ook dat Peroen en Weles apart gehou moes word. Peroen se tempels is hoog op gebou, op heuwels, terwyl Weles se plek laer af was. 

Die ou Slawiërs het hul wêreld gesien as ’n groot boom, die Wêreldboom, wat drie vlakke van die heelal bevat. Sy kroon het die lug verteenwoordig, die ryk van hemelse gode en wesens, terwyl die stam die ryk van sterflinge was. Peroen, die hemelse god van donder en weerlig, het oor dié twee ryke regeer. In die wortels van die boom, wat die onderwêreld gesimboliseer het, het Weles regeer. Hy was ’n aardse god wat verbind word met water.

Die drie ryke op die vertikale as van die Wêreldboom bestaan parallel met die horisontale, geografiese ordening van die wêreld: Die wêreld van die gode en sterflinge was in die middel van die aarde (wat plat was) en dit is omring deur ’n see. Oorkant die see was die land van die dooies, waarheen voëls elke winter sou vlieg en waarvandaan hulle elke lente teruggekeer het. In baie volksoorleweringe word die konsepte "oor die see gaan" teenoor "van oor die see kom" gelykgestel met sterf teenoor terugkeer na die lewe. Dit sluit aan by ’n ou mitologiese konsep dat die doderyk bereik word deur ’n reis oor water. Die god van plantegroei en vrugbaarheid, Jarilo, sou elke jaar "van oor die see kom" en die lente van die groen onderwêreld af bring. 

Die antieke mite oor die twee belangrikste gode van die Proto-Slawiese goderyk, Peroen en Weles, is deur kenners gerekonstrueer, aangesien geen bronne daaroor beskikbaar is nie. 

’n Kosmiese geveg tussen hulle sluit aan by die antieke Proto-Indo-Europese mite van ’n geveg tussen ’n god van storms en ’n draak. Peroen val sy slangagtige vyand, Weles, aan met weerligstrale uit die lug. Weles seil onder op die aarde. Weles tart Peroen en vlug terwyl hy hom as verskeie diere vermom. Hy skuil agter bome, huise of mense. Op die ou end maak Peroen hom dood, of hy vlug in die water, in die onderwêreld, in. Dit is basies dieselfde ding; Peroen maak Weles dood; hy vernietig hom egter nie, maar stuur hom terug na sy plek in die wêreld van die dooies. So herstel Peroen die wêreldorde, wat deur Weles se boosaardigheid bedreig is. Die idee dat storms en donderweer eintlik ’n geveg is tussen die oppergod en sy aartsvyand, was baie belangrik vir die Slawiërs en het voortgeduur lank nadat God en die duiwel vir Peroen en Weles vervang het. Wanneer ’n weerligstraal ’n boom neergevel of ’n huis laat afbrand het, is geglo dat dit die hemelse god van donder is wat sy aardse, onderwêreldse vyand aanval.

Die mite het homself elke jaar herhaal. Weles sou elke jaar vervel soos ’n slang, en dan nuut gebore word. Hoewel hy in hierdie spesifieke mite die negatiewe rol speel, het die Slawiërs hom nie altyd as sleg beskou nie. Ná die kerstening van die Slawiërs was hy soms die Christelike Sint Nikolaas, wat die arm boer en sy beeste red van die vernietigende sint Elia die Donderaar, wat natuurlik die ou Peroen voorgestel het. 



</doc>
<doc id="29693" url="https://af.wikipedia.org/wiki?curid=29693" title="Jarilo">
Jarilo

Jarilo (Russies: Ярило; Pools: Jaryło) was die Slawiese god van plantegroei en vrugbaarheid. Hy is ook verbind met die lente, oorlog en die oes. 

Die enigste historiese bronne wat dié godheid noem, is die drie biografieë van die Duitse vegter-biskop sint Otto, wat in die vroeë 12de eeu verskeie militêre-pastorale ekspedisies gelei het na die streke van die Slawiese stamme wat naby die Oossee gewoon het. Hy beskryf feeste in Slawiese stede waarop die oorlogsgod Gerovit aanbid is. Dit was waarskynlik ’n verknoeiing van die oorspronklike Slawiese naam Jarowit.

Die aanbidding van Jarilo het egter nog lank ná die Slawiërs se kerstening voortgeleef in folklore. Tot in die 19de-eeuse Rusland, Wit-Rusland en Serwië is volksfeeste met die naam "Jarilo" in die laat lente en vroeë somer gevier. Hulle was nie-Christelik van aard. In Noord-Kroasië en Suid-Slowenië is soortgelyke lentefeeste "Jurjevo" of "Zeleni Juraj" of "Zeleni Jurij" (Groen Joris) genoem. Dit was ’n feesdag van sint Joris (George), maar feitlik al die elemente was van heidense oorsprong en soorgelyk aan feeste van ander Slawiese nasies. Die stam van die naam, "jar", beteken lente of somer.

Tydens die feeste sou groepe dorpenaars in die natuur of deur dorpe gaan stap. Iemand sou gekies word om Jarilo or Juraj te wees wat te perd ry: ’n strooipop, ’n man of ’n kind wat met groen takke behang is, of ’n meisie wat soos ’n man aangetrek is. Liedere sou gesing word oor Jarilo/Juraj se terugkeer van ’n ver land oor die see, die terugkeer van lente na die wêreld, en van seëninge, oorvloed en vrugbaarheid wat op hande is.

Deur folklore-tekste van dié feeste te bestudeer en hulle te vergelyk met die struktuur van ander Indo-Europese mitologieë het die Kroatiese geleerdes Radoslav Katičić en Vitomir Belaj baie antieke Slawiese mites omtrent Jarilo gerekonstrueer. Hy was ’n tipiese godheid wat elke jaar gelewe en gesterwe het en dan hergebore is. Sy lewensiklus het die jaarlikse lewe van koring gevolg: van die saad- tot die plant- tot die oesstadium.

Jarilo was die tiende, verlore seun van die god van donder, Peroen, wat gebore is op die laaste nag van Februarie, op "Velja Noć" (Groot Nag), die heidense Slawiese viering van die nuwe jaar. In dieselfde nag word Jarilo uit sy wiegie gesteel en na die onderwêreld geneem waar Weles, Peroen sy groot vyand, hom as sy eie seun grootmaak. Weles regeer oor die groen onderwêreld met sy grasvlaktes en ewige fontein, waar Jarilo grootword en die beeste van sy aanneempa oppas. Dié wêreld het volgens die Slawiërs "oorkant die see" gelê, dit was die plek waarheen voëls elke winter gevlieg het.

Op die lentefees van Jare/Jurjevo, keer Jarilo terug van die wêreld van die dooies ("van oor die see") en bring lente van die immergroen onderwêreld na die ryk van die lewendes. Hy ontmoet sy suster Morana en maak haar die hof. Aan die begin van die somer, op die fees wat later as Ivanje/Ivan sou bekend staan, vier Koepala hul goddelike bruilof. Die heilige verbintenis tussen broer en suster, kinders van die oppergod, bring vrugbaarheid en oorvloed na die aarde en verseker ’n goeie oes. Omdat Jarilo die (aangenome) seun van Weles is en sy vrou die dogter van Peroen, bring hul huwelik vrede tussen die twee groot gode; dus verseker dit dat daar geen storms sal wees wat die oes kan verwoes nie.

Ná die oes is Jarilo egter ontrou aan sy vrou en sy maak hom dood uit wraak (laat hom terugkeer na die onderwêreld). Dit laat die vyandigheid tussen Peroen en Weles weer opvlam. Sonder haar man, die god van plantegroei en vrugbaarheid, kwyn Morana weg – en die hele natuur saam met haar. Sy verys as simbool van die komende winter; sy verander in ’n ou, gevaarlike godin van donkerte en ryp, en sterf eindelik aan die einde van die jaar. Die hele mite sou hom elke jaar herhaal en die vertel van die sleuteldele van die verhaal het gepaard gegaan met groot jaarlikse feeste van die Slawiese kalender. 

Jarilo is ná die kerstening van die Slawiërs vervang deur sint Joris (George), moontlik omdat hulle name ietwat ooreenstem, maar dalk ook omdat sint Joris gewoonlik uitgebeeld word as ’n ridder op ’n perd wat ’n draak verslaan, terwyl die Slawiërs geglo het dat Jarilo ’n perd se gedaante gehad het en dat sy aanneempa ’n slangagtige god was. Nog ’n moontlikheid is dat sint Joris volgens sommige legendes oor en oor herbore word. Vanweë die belangrikheid van Jarilo vir boere as ’n god van plantegroei en vrugbaarheid, is die aanbidding van Jarilo nooit heeltemal gestaak nie. Die lentefeeste waarmee sy terugkeer van die onderwêreld gevier is, het feitlik onveranderd voortgeleef in die folklore van verskeie Slawiese lande.

’n Klein planeet, 2273 Yarilo, wat in 1975 ontdek is deur die Sowjet-sterrekundige Ljoedmila Tsjernich, is na hierdie Slawiese god genoem. 




</doc>
<doc id="29694" url="https://af.wikipedia.org/wiki?curid=29694" title="Slawiese draak">
Slawiese draak

In die Slawiese mitologie word ’n draak onder meer zmei (Russies en Bulgaars), zmi (Ou Kerkslawies en Oekraïens), zmaj (Serwies, Kroaties, Bosnies en Sloweens) en żmij (Pools) genoem. Die meeste van dié woorde is die manlike vorm van woorde vir slang, wat gewoonlik vroulik is (soos zmeja in Russies). 

In Rusland en die Oekraïne het ’n sekere draakagtige figuur, Zmei Gorinitsj, drie koppe. Hy is groen, loop op sy agterpote, het klein voorpote en spuug vuur. Volgens een bilina word Zmei Gorinitsj doodgemaak deur Dobrinja Nikititsj. 

Ander Russiese drake (soos Toegarin Zmejewitsj) het Turkse name en simboliseer moontlik die Mongole en ander volke van die steppe. Sint Joris (George) (simbool van die Christendom) wat die draak (Satan) doodmaak, is op die stadswapen van Moskou. Sommige prehistoriese strukture, veral die Slangmuur naby Kiëf, word verbind met drake as simbole van ander volke.

Russiese drake het gewoonlik koppe in meervoude van drie. Party se koppe groei terug as al die koppe nie afgekap word nie.

In Sloweens word ’n draak "zmaj" genoem, hoewel ’n ou woord van onsekere afkoms, "pozoj", ook soms gebruik word. Sloweense drake het gewoonlik negatiewe eienskappe. Hulle hou egter nie altyd gevaar vir die mens in nie. Die beste voorbeeld is die Ljubljana-draak, wat dié stad bewaak en op die stadswapen pryk. 

In Macedonië, Kroasië, Bulgarye, Bosnië, Serwië en Montenegro word ’n draak "zmaj", "zmej" of "lamja" genoem. Dit het 3, 7 of 9 koppe en spuug vuur. In Serwies en Bosnies word dit ook "aždaja" of "aždaha" genoem. Ala (in Serwies) of hala (in Bulgaars) is ’n vroulike draak, maar sy word gewoonlik as ’n aparte wese beskou. 


</doc>
<doc id="29696" url="https://af.wikipedia.org/wiki?curid=29696" title="Pous Konstantyn">
Pous Konstantyn

Konstantyn was die 88ste pous van die Rooms-Katolieke Kerk.

Pous Konstantyn is gebore in Tyrus, Sirië. Op 25 Maart 708 volg hy Pous Sisinnius op en regeer tot sy dood op 9 April 715. Hy word opgevolg deur Pous Gregorius II. Die pous word ook Konstantyn I genoem om hom te onderskei van die Teenpous Konstantyn II.
Die naam ‘Konstantyn’ beteken 'standvastig'.

Pous Konstantyn was die derde en laaste pous wat na Konstantinopel gereis het. Die reis is begin op 5 Oktober 710. Hy het ooreenstemming bereik oor die besluite van die Trullaanse sinode van 692. Na die moord op keiser Justinianus II weier die pous om die keiser se opvolger, Phillippicus Bardanes, wat die monotelitisme aangehang het, te erken en die breuk met die Ooste is nou finaal. Eers in 1964 sal 'n pous (Pous Paulus VI) weer Konstantinopel besoek.

Konstantyn kom in konflik met Felix die aartsbiskop van Ravenna wat nie aan die pous ondergeskik wil wees nie en met die aartsbiskop Benediktus van Milaan, wat self die biskoppe van Padua wil aanstel.

Konstantyn ontvang twee Anglo-Saksiese konings, Coenred van Mercia en Offa van die Oos-Sakse. Sint Egwin, biskop van Worcester het hulle vergesel.

Konstantyn het drie kardinale aangestel, waaronder sy opvolger Pous Gregorius II.



Saamgestel en vertaal uit die , , en wikipedia.


</doc>
<doc id="29700" url="https://af.wikipedia.org/wiki?curid=29700" title="Temperatuur">
Temperatuur

Temperatuur is 'n fisiese eienskap van 'n fisiese stelsel wat onderliggend is aan die algemene begrip van warmte en koue; iets wat warmer is het gewoonlik 'n hoër temperatuur. Temperatuur is een van die belangrikste groothede in die studie van termodinamika. Op 'n mikroskopiese vlak kan temperatuur gedefinieer word as die gemiddelde energie van die mikroskopiese bewegings van 'n enkele partikel in 'n stelsel vir elke vryheidsgraad. Op die makroskopiese skaal is temperatuur die unieke fisiese eienskap wat die rigting van warmtevloei tussen twee liggame in termiese verbinding met mekaar bepaal. As geen warmtevloei plaasvind nie, het die twee voorwerpe dieselfde temperatuur; andersins sal warmte vloei vanaf die warmer voorwerp na die kouer voorwerp. Hierdie twee basiese beginsels staan bekend as die nulde wet van termodinamika en die tweede wet van termodinamika onderskeidelik.

Die drie mees algemene temperatuurskale wat tans in gebruik is:

Die kelvin-skaal word gedefinieer met 0K as absolute nul. Dit is ook die temperatuur waar geen meer energie uit die stelsel geneem kan word nie.

Die omskakeling tussen die kelvin- en Celsius-skaal kan met die volgende formule gedoen word:

en die omskakeling tussen Fahrenheit en Celsius kan met die vergelyking:
waar "k", "c" en "f" die temperatuur in kelvin ([K]), grade Celsius ([C]) en grade Fahrenheit ([F]) is.

Die drie skale is nogtans nie gelykwaardig nie omdat die Celsius- en Fahrenheit-skaal 'n lukrake nulpunt het, terwyl die kelvinskaal 'n absolute nulpunt het en die termiese energie van 'n sisteem verteenwoordig:

Die sisteem se energie verdubbel by 'n styging van 10 K na 20 K. 'n Styging van 10 C na 20 C verhoog die termiese energie met minder as 4%. Dieselfde verskil betref amper alle termodinamiese formules, byvoorbeeld die uitdurkking vir entropie:

is slegs geldig indien T in kelvin uitgedruk word.


</doc>
<doc id="29703" url="https://af.wikipedia.org/wiki?curid=29703" title="Gestadigde toestand">
Gestadigde toestand

'n Gestadigde toestand is 'n meer algemene situasie as 'n dinamiese ewewig. As 'n stelsel in 'n gestadigde toestand verkeer dan sal die onlangs waargenome gedrag van die stelsel in die toekoms voortduur. In stogastiese stelsels sal die waarskynlikheid dat verskeie toestande herhaal sal word, konstant bly. In baie stelsels sal gestadigde toestande eers bereik word na 'n sekere tyd verloop het na die stelsel aan die gang gesit is. Die aanvanklike situasie word dikwels as 'n oorgangstoestand, 'n aanskakel- of opwarmtydperk geïdentifiseer.

'n Dinamiese ewewig kom voor wanneer twee of meer omkeerbare prosesse teen dieselfde tempo voorkom. So 'n stelsel kan beskou word as 'n stelsel in 'n gestadigde toestand; 'n Stelsel wat in 'n gestadigde toestand is, is egter nie noodwendig in 'n dinamiese ewewigstoestand nie omdat sommige prosesse betrokke nie omkeerbaar is nie.

Byvoorbeeld: Die vloei van materiaal deur 'n stelsel of elektrisiteit deur 'n netwerk kan in 'n gestadigde toestan verkeer omdat daar 'n konstante vloei van materiaal of elektrisiteit is. Daarteenoor sal die volmaak of dreinering van 'n tenk met materiaal 'n voorbeeld van 'n oorgangstoestand wees.

Bronowski, J. (1973). "The Ascent of Man", Little, Brown, bl'e. 348-349.


</doc>
<doc id="29709" url="https://af.wikipedia.org/wiki?curid=29709" title="Swaartekrag">
Swaartekrag

Swaartekrag of gravitasiekrag is 'n aantrekkingskrag wat twee massa's op mekaar uitoefen. Swaartekrag is die oorsaak van die afwaartse krag wat alle liggame op aarde ondervind. Swaartekrag kan egter ook oor 'n groot afstand uitgeoefen word soos byvoorbeeld tussen die aarde en die maan en selfs tussen sterrestelsels. Dieselfde swaartekrag wat daarvoor verantwoordelik is dat 'n appel op die grond val, sorg ook daarvoor dat die maan of 'n satelliet in sy wentelbaan om die aarde bly en dat die aarde in sy baan om die son bly.

Swaartekrag of gravitasie is 'n krag wat 'n liggaam byvoorbeeld ten opsigte van die aarde ondervind. Die swaartekragwette is in die 17e eeu deur Isaac Newton opgestel en later deur Einstein aangevul en ook verbeter. 

Die talryke probleme wat egter nag met die toepassing van al die teorieë ondervind word, het die vermoede laat ontstaan dat die swaartekragteorie nag nie volledig afgerond is nie. Swaartekrag of gravitasie (g) is ŉ krag wat verskillende liggame (byvoorbeeld hemelliggame) op mekaar uitoefen. Die krag is klaarblyklik altyd in werking, ongeag die vorm, samestelling en magnetiese of elektriese lading van die materie. 

Swaartekrag is egter slegs by liggame met groot massas van belang. Die krag wat byvoorbeeld tussen 2 persone (naby mekaar) bestaan, is maar enkele miljoenstes van 1 N. Die krag waarmee die aarde 'n persoon met 'n massa van 70 kg aantrek, is ongeveer 700 N. Die swaartekrag is voldoende om groot planete in 'n baan om die son te hou of om materie te laat saambol tot ŉ hemelliggaam.

Deur die eeue heen het die mens 'n begrip probeer vorm van die krag waarmee die aarde 'n voorwerp aantrek. Dit is gedoen deur byvoorbeeld voorwerpe wat vry val, te bestudeer. Aristoteles (384-322 v.C.) het die opvatting gehad dat "swaar" liggame vinniger as "ligte" liggame val en die gedagte is eeue lank aangehang. Galileo Galilei (1564-1642) het egter eksperimente met staalballe van verskillende massas uitgevoer en vasgestel dat die valtye weinig verskil. 

Swaartekrag is vir die eerste keer deur Isaac Newton (1642- 1727) as ŉ omvattende wisselwerking van kragte beskryf. Hy het dit kwantitatief omskryf as 'n krag tussen een liggaam (met massa M) en 'n ander liggaam (M) wat eweredig aan die massas van die liggame is en omgekeerd eweredig aan die kwadraat van die afstand tussen die liggame. Newton kon egter geen verklaring vir die oorsaak van swaartekragwerking gee nie. 

Daar is beweer dat hy nie op feite gesteun het nie en ter verdediging het hy aangevoer dat die wet uit noukeurige waarneming afgelei is, en dat swaartekrag nie bloot 'n versinsel is nie. Teenswoordig sou Newton se aanvaarding van swaartekrag as 'n krag 'n hipotese genoem word.

Na aanleiding van die wenteling van die maan om die aarde het Einstein gevind dat dit moeilik is om 'n onderskeid tussen swaartekrag en beweging te maak. Hy het dit geïllustreer aan die hand van die vrye val van 'n voorwerp (byvoorbeeld 'n satelliet), waarby die voorwerp aan sowel versnelling as swaartekrag onderworpe is. Indien 2 bewegende liggame ŉ krag op mekaar uitoefen, is dit volgens Einstein dus onmoontlik om vas te stel of die krag aan swaartekrag of aan versnelling toegeskryf kan word. 

Dit is selfs onmoontlik om vas te stel of 'n liggaam beweeg (of stilstaan), want die beweging vind altyd relatief tot ander liggame plaas. Hieruit is die beroemde relatiwiteitsteorie geformuleer. In die algemene relatiwiteitsteorie word die konvensionele swaartekragstelsel beskou as 'n stelsel sonder swaartekrag wat aan ŉ versnelling onderhewig is. Die swaartekrag- of gravitasieveld wat wel met 'n hemelliggaam geassosieer word, word dikwels met 'n fyn net vergelyk waarin 'n bal lê. 

As die bal stil lê, vorm dit 'n holte in die net waarin dit as 't ware vasgevang word. As die bal egter in ŉ sirkelbaan aan die rol gesit word, beweeg dit al hoe verder van die middelpunt (die oorspronklike holte of posisie) af weg en kan selfs van die net afbeweeg. Die bal kan byvoorbeeld met 'n satelliet of met die aarde (in sy baan om die son) vergelyk word. Hierdie analogie word dikwels in die kosmologie gebruik in die soeke na verklarings vir die verskillende verskynsels in die heelal (gravitasiekolke, ensovoorts) en ook in ŉ poging om 'n beter begrip van die hemelmeganika te vorm.
Die swaartekrag "F" tussen twee liggame kan beskryf word deur Newton se Swaartekragwet,
waar

Veronderstel dat die eerste liggaam die son (massa "m") is en dat die twee liggaam 'n klein proefligaam (massa "m") is. Volgens die tweede wet van Newton is die verwantskap tussen die versnelling van die proefliggaam en die swaartekrag:
waar

Vanaf hierdie twee vergelykings kry ons 'n teoretiese vergelyking vir die waarde van die swaartekragversnelling

Die swaartekragwette van Newton is op sy eenvoudigste vir puntmassas maar is deur Newton geformuleer om voorsiening te maak vir bolvormige liggame. Op aarde moet daarmee rekening gehou word dat die aardbol nie homogeen is nie (die massa is nie oral gelykmatig versprei nie). Daarom is die swaartekrag op sommige plekke op aarde ietwat groter as op ander plekke. Die vermindering van die swaarteversnelling met hoogte bo die seevlak is:
waar
Die waarde van hierdie vermindering is ongeveer 0,00288 m/s vir elke kilometer bo die seevlak.

Verder sorg die rotasie van die aarde om sy as daarvoor dat alle voorwerpe op aarde ook 'n middelpuntvliedende krag het wat op hulle inwerk. Hoe verder 'n voorwerp van die as af is hoe groter is hierdie middelpuntvliedende krag. 

Op die ewenaar is hierdie krag op sy grootste en by die pole is dit nul. Die netto krag wat 'n voorwerp dus weens swaartekrag ondervind sal dus groter wees hoe nader die voorwerp aan die pole is (m.a.w. hoe groter die breedtegraad).

Laastens is die vorm van die aarde effens afgeplat by die pole. Dit beteken dat die pole nader aan die middelpunt van die aarde is en daarom is die swaartekrag daar ook effens groter. Die waarde van die swaarteversnelling op verskeie plekke is:

In 1901 is 'n standaarde waarde van 9.80665 m/s vir die swaartekragversnelling (g) deur die Algemene Konferensie vir Mate en Gewigte aangeneem.

Verwys na figuur aan die regterkant, waar (SI eenhede of waarde in hakkies):

formula_5 (1)

formula_6 (2)

formula_7 (3)

Stel (2) = (3): (Let wel: Hierdie vergelyking is waar slegs wanneer die wentelbaan van 'n planeet 'n sirkel is).

formula_8

formula_9

Daar is min bekend oor die ondersoek na swaartekrag in die antieke tyd; die Griekse filosowe het egter soms daaroor gepraat. Aristoteles het byvoorbeeld gemeen dat alles na onder val omdat daar in die middel van die aarde die "natuurlike plek" van materie is in die sogenaamde leer van die natuur. Tydens die wetenskaplike omwenteling was Galileo Galilei die eerste om swaartekrag te ondersoek deur middel van waarnemings van die bane van hemelliggame en eksperimente op aarde.

Isaac Newton het die belangrikheid van swaartekrag in die sterrekunde raakgesien. Hy het met sy swaartekragwet die bane van die planete verklaar wat Nicolaas Copernicus, Johannes Kepler en Tycho Brahe vroeër reeds beskryf het maar nie kon verklaar nie. Daar bestaan 'n welbekende storie dat Newton sy inspirasie gekry het toe 'n appel op sy kop geval het toe hy onder 'n vrugteboord onder 'n boom 'n uiltjie geknip het, dit is egter onseker of die gebeurtenis wel plaasgevind het. 

Hy het ook besef dat die maan inderwaarheid voortdurend na die aarde val, maar deur sy hoë snelheid nooit die aarde tref nie maar voortdurend om hom wentel. Newton het daarom ook gegis dat dit moontlik behoort te wees om 'n kanonkoeël in 'n wentelbaan te plaas as 'n mens dit teen 'n voldoende hoë snelheid (sien ontsnappingssnelheid) kon skiet. Tegnies gesproke sou dit meer akkuraat wees om te sê dat die maan en aarde beide rondom een gemeenskaplike punt wentel. Die uitwerking van die maan se swaartekrag op die aarde kan duidelik gesien word aan die getye.



</doc>
<doc id="29718" url="https://af.wikipedia.org/wiki?curid=29718" title="Marzjana">
Marzjana

Marzjana, Morana, Marzanna, Mara, Murava, Moréna of Morena is ’n Slawiese godin. Haar presiese funksie is onduidelik. Daar word meestal geglo sy is ’n godin van die oes en van towery. Haar verhouding met Mara, die godin van die dood, is onduidelik; volgens sommige bronne is hulle dieselfde godin. In die laat Middeleeue het sy in Tsjeggiese bronne ’n godin van die winter en van die dood geword. Haar naam is gebaseer op die Slawiese stam "mor", wat gebruik word in woorde soos "verwarring", "gevaar", "nagmerrie", "dood" en "pes". 

Marzjana se rituele het waarskynlik tot in die Christelike tye oorleef as Maslenitsa, ’n fees van ses of sewe dae wat vroeg in Maart gevier word. Tydens die eerste vyf of ses dae van Maslenitsa word plat blini voorgesit wat glo die Son simboliseer. Op die laaste dag word strooipoppe, wat die winter voorstel, gemaak en aan die brand gesteek of soms "verdrink". 

Die "verbranding van Morena" is ’n tradisionele volksfees in Slowakye en Tsjeggië. Die "verdrinking van Marzanna" is ’n tradisionele volksfees in sekere dele van Pole. Tydens dié feeste word die lente verwelkom en afskeid geneem van die winter. 

In ’n mite wat deur kenners gerekonstrueer is, is Marzjana die suster en vrou van Jarilo, die god van plantegroei en vrugbaarheid. Sy is ook die godin van die natuur en die dood. Jarilo en Marzjana is albei kinders van Peroen en is gebore in die nag van die nuwe jaar (Groot Nag). In dieselfde nag word Jarilo uit sy wiegie gesteel en na die onderwêreld geneem waar Peroen se groot vyand, Weles, hom as sy eie seun grootmaak. Op die lentefees van Jare/Jurjevo, keer Jarilo terug van die wêreld van die dooies ("van oor die see") en bring lente van die immergroen onderwêreld na die ryk van die lewendes. Hy ontmoet sy suster Marzjana en maak haar die hof. Aan die begin van die somer, op die fees wat later as Ivanje/Ivan sou bekend staan, word hul goddelike bruilof gevier. Die heilige verbintenis tussen broer en suster, kinders van die oppergod, Peroen, bring vrugbaarheid en oorvloed na die aarde en verseker ’n goeie oes. Omdat Jarilo die (aangenome) seun van Weles is en sy vrou die dogter van Peroen, bring hul huwelik vrede tussen die twee groot gode; dus verseker dit dat daar geen storms sal wees wat die oes kan verwoes nie.

Ná die oes is Jarilo egter ontrou aan sy vrou en sy maak hom dood uit wraak (laat hom terugkeer na die onderwêreld). Dit laat die vyandigheid tussen Peroen en Weles weer opvlam. Sonder haar man, die god van plantegroei en vrugbaarheid, kwyn Marzjana weg – en die hele natuur saam met haar. Sy verys as simbool van die komende winter; sy verander in ’n ou, gevaarlike godin van donkerte en ryp, en sterf eindelik aan die einde van die jaar. Die hele mite sou hom elke jaar herhaal en die vertel van die sleuteldele van die verhaal het gepaard gegaan met groot jaarlikse feeste van die Slawiese kalender. Die storie wys ook talle parallelle met soortgelyke mites van die Baltiese en Hetitiese mitologie.



</doc>
<doc id="29719" url="https://af.wikipedia.org/wiki?curid=29719" title="Märklin">
Märklin

Märklin is 'n Duitse speelgoedmaatskappy en een van die voorlopers in die vervaardiging van modeltreine. 

Die hoofkantoor is in Göppingen in die deelstaat Baden-Württemberg. Theodor Friedrich Wilhelm Märklin het die maatskappy in 1859 gestig en dit het oorspronklik speelgoed uit tin en blik vervaardig. In 1891 het die maatskappy begin om modeltreine te vervaardig.


</doc>
<doc id="29721" url="https://af.wikipedia.org/wiki?curid=29721" title="Triglaf">
Triglaf

Triglaf (letterlik "driekoppig") is ’n god of samestelling van gode in die Slawiese mitologie, soortgelyk aan die Drie-enige God in die Christendom of Trimoerti in Hindoeïsme. Hy word dikwels beskou as dieselfde god as Trojan.

Triglaf is ’n eenheid van drie gode. Die gode wissel van plek tot plek en tyd tot tyd. Volgens ’n vroeë weergawe is dit Swarog, Peroen en Dazjbog. Later is Dazjbog vervang met Swetowid of Weles. Hy kon ook ’n samestelling van mindere gode gewees het.

In een legende het Triglaf ’n sluier op, so heilig dat hy nie die bose dade van die mens kan sien nie. Hy verskyn selde tussen sterflinge. 

Triglaf word voorgestel as ’n driekoppige man, soms met ’n goue blinddoek oor sy oë, of ’n man met drie bokkoppe. Verskeie tempels wat aan Triglaf gewy is, het bestaan naby Szczecin, Pole. Volgens die biografieë van die Duitse vegter-biskop sint Otto, wat in die vroeë 12de eeu verskeie militêre-pastorale ekspedisies gelei het na die streke van die Slawiese stamme wat naby die Oossee gewoon het, was Triglaf die belangrikste Slawiese god en was die tempels in Szczecin asemrowend. Toe die Slawiërs gekersten is, is die tempels vernietig.

Triglaf se koppe stel die hemel, aarde en onderwêreld voor. Sommige priesters beweer Triglaf het drie koppe gehad omdat hy oor al drie ryke (hemel, aarde en hel) regeer het en dat hy geblinddoek is sodat hy nie die mens se sondes kon sien nie.

Sommige beweer dat Triglav, die hoogste berg in Slowenië, na dié god genoem is.

Triglaf en ’n ander god, Swantewit, word albei verbind met waarsêery en word deur die perd gesimboliseer. ’n Moontlik veelseggende verskil is dat Swantewit ’n wit perd gehad het en Triglaf ’n swarte, en dat Swantewit voorgestel is met vier koppe. Swantewit is ook verbind met oorwinning in oorlog, die oes en handel.



</doc>
<doc id="29722" url="https://af.wikipedia.org/wiki?curid=29722" title="Mat Zemlja">
Mat Zemlja

Mat Zemlja of Matka Ziemia (letterlik "moederaarde") is die versamelnaam van ’n paar Slawiese gode wat gewy is aan plante, groei, geboorte en die skepping. 

In die vroeë Middeleeue was moederaarde een van die belangrikste godhede in die Slawiese wêreld. Ede is bindend gemaak deur aan die aarde te raak en sondes is voor die dood aan die aarde bely. Sy is aanbid in haar natuurlike vorm en is nie gelykgestel aan ’n menslike ewebeeld nie. Sedert die aanvaarding van die Christendom in al die Slawiese lande is sy verbind met die Maagd Maria, die moeder van Jesus.

’n Voorbeeld van haar belangrikheid kan gesien word in hierdie tradisionale smeekbede aan haar wat gemaak is oor ’n fles hennep-olie, wat ná elke smeekbede begrawe is:

Oos – "Moederaarde, beheers elke bose en onreine wese sodat hy ons nie kan toor of skade kan berokken nie." Wes – "Moederaarde, verswelg die onrein mag in u kokende kuile en in u brandende vure." Suid – "Moederaarde, kalmeer die winde vanuit die suide en alle slegte weer. Kalmeer die bewegende sand en warrelwinde." Noord – "Moederaarde, kalmeer die noordewinde en wolke, kalmeer die sneeustorms en die koue." 

In die huidige Rusland was daar ’n skrikwekkende ritueel wat aan Mat Zemlja gewy is aan die vooraand van die Eerste Wêreldoorlog om dorpe teen cholera te beskerm. Om middernag sou die ouer vroue al om die dorp loop en die ander vroue roep sonder die medewete van die mans. Hulle sou nege maagde en drie weduwees kies wat uit die dorp gelei sou word. Hulle sou almal uittrek tot hulle net hul onderrokke aanhet. Die maagde het hul hare laat loshang en die weduwees het hul koppe met wit sjaals bedek. Hulle sou ploeë gryp, die maagde sou hulle met sekels bewapen, en ander vroue sou verskeie voorwerpe met ’n skrikwekkende voorkoms gryp, soos die skedels van diere. Die optog sou dan al om die dorp beweeg terwyl hulle huil en gil. Hulle sou ’n voor ploeg om die kragtige geeste van die aarde los te laat en die oorsprong van boosheid te vernietig. Enige man wat ongelukkig genoeg was om die vroue teë te kom, is sonder genade neergevel.



</doc>
<doc id="29723" url="https://af.wikipedia.org/wiki?curid=29723" title="Stribog">
Stribog

Stribog (Strzybog, Стрибог) is in die Slawiese mitologie die god en gees van die winde en die lug. Hy is glo die oupa van die winde van die agt rigtings. Die etimologie van die naam word betwis; sien hier.


</doc>
<doc id="29732" url="https://af.wikipedia.org/wiki?curid=29732" title="743">
743

Die jaar 743 was 'n gewone jaar wat volgens die Gregoriaanse kalender op 'n Vrydag begin het. Dit was die 43ste jaar van die 8ste eeu n.C. Soos ander gewone jare het die jaar 12 maande, 52 weke en 365 dae gehad.



</doc>
<doc id="29739" url="https://af.wikipedia.org/wiki?curid=29739" title="Jürgen Habermas">
Jürgen Habermas

Jürgen Habermas (* 18 Junie 1929 –) is 'n Duitse filosoof en sosioloog. Hy werk in die veld van die kritiese teorie en is die outeur van meer as 30 filosofiese werke. Habermas word allerweë as een van die belangrikste lewende filosowe gereken.

Kort na sy geboorte vier die nasionaalsosialisme hoogty. Toe Hitler aan bewind kom (31 Januarie 1933), word hy vier jaar oud. Soos byna alle Duitse jeugdiges van dié tyd word hy lid van die "Hitlerjugend" (HJ). Die verslae van die oorlogsgebeure en die beelde van die konsentrasiekampe wat hy na die oorlog sien en hoor, staan in skrille kontras met die kleinburgerlikheid van sy geboortedorp. As gevolg hiervan verloor hy sy vertroue in "die mens". Die demokratisering na die oorlog en die herstel in die Duitse ekonomie het sy vertroue in die mensdom grootliks herstel. Habermas kom tot die gevolgtrekking dat die wêreld en die mens nie ten volle kan saamwerk nie, en dus in staat is tot beide al die goeie en al die slegte. Habermas noem 1945 as die jaar waarin hy "gebore" is.

Naas Duitse letterkunde en ekonomie bestudeer hy filosofie, geskiedenis en sielkunde aan die universiteite van Göttingen, Zürich en Bonn. Hy het aan die laaste universiteit gepromoveer. Later sluit hy saam met denkers soos Max Horkheimer en Theodor Adorno, van wie hy later ook 'n assistent sou word, by die Frankfurt Skool aan. Dit is bekend dat Horkheimer en Habermas op 'n stadium 'n gespanne verhouding gehad het. Habermas moes gevolglik sy habilitasie "Strukturwandel der Öffentlichkeit" (1962) in Marburg aflê. In 2005 word die Holbergprys en in 2013 die Erasmusprys aan Habermas toegeken.

Die denke van Habermas is gefokus op die terrein tussen filosofie en sosiologie in die vorm van interaktiewe groepskritiek. Aangesien hy voortdurend aan die publieke debat deelneem, maak dit hom 'n invloedryke filosoof en gesaghebbende intellektueel in die na-oorlogse Duitsland. Hy stel aktuele vrae wat gaan oor die toekoms van die Europese Unie (EU), die relevansie van 'n wêreldregering, oor die rol van godsdiens in 'n sekulêre samelewing, en oor die moontlikheid en wenslikheid van 'n multi-kulturele regstelsel. Temas soos die politieke filosofie, die taalteorie, en vrae oor die ideale vorm van menslike kommunikasie kom voortdurend in Haberma se denkwêreld na vore.

Die filosofiese werk van Habermas kan in drie periodes opgedeel word, waarvan die laaste periode wel as die belangrikste geag kan word. In die eerste periode is sy werk Heideggeriaans georiënteerd. In sy proefskrif van 1954 met die tema "Das Absolute und die Geschichte: Von der Zweispältigkeit in Schellings Denken" ("Die absolute en die geskiedenis: oor die ambivalensie in Schelling se denke") stel hy dit dat die mens nie aktiwiteite uitsluitlik met tegnieke moet beheers nie, maar ook moet kennis neem en aktiwiteite hul loop moet laat neem.

Die tweede periode omvat die tydperk toe Habermas as assistent van Adorno optree in die "Institut für Sozialforschung" in Frankfurt. Hy staan 'n Karl Marx-gebaseerde praktiese filosofie voor, aangesien teoretiese interpretasies nie tot verandering lei wat maatskaplik relevant is nie. Laasgenoemde stel hy in 'n bundel sosiaal-filosofiese studies wat in 1963 onder die titel "Theorie und Praxis" verskyn, voor.

Die derde periode begin teen die einde van die 1960s, toe Habermas wêreldberoemd word met die verskyning van sy "Technik und Wissenschaft als ‘Ideologie’" (1968). In dié werk staan die verhoudings tussen stelsels en die leefwêreld sentraal. In 'n kritiek op Karl Marx, wat die kapitalistiese stelsel in sy totaliteit beskou, maak Habermas onderskeid tussen enersyds 'n politieke-ekonomiese stelsel en andersyds 'n kommunikasie gerigte leefwêreld. Habermas begin in hierdie periode met sy ondersoek na die grondslae van die kritiese sosiale wetenskappe. Volgens hom het verskillende wetenskappe verskillende kennisbelange.

In die filosofiese tradisie is Habermas nie losstaande van die denke van die Frankfurt Skool of die kritiese teorie nie, waarvan Habermas 'n tweede generasie denker is. In die beginperiode was hy dus sensitief vir die invloede van die eerste generasie, verteenwoordig deur Theodor Adorno, Max Horkheimer, Georg Lukács, Karl Marx en later Herbert Marcuse. Die eerste generasie kritiseer die dialektiek van Georg Wilhelm Friedrich Hegel en sommiges keer dit selfs om, maar hy beskou dit krities. Soos die meeste na-oorlogse denkers wil hy die gruwels van die nasionaalsosialisme deurdink. Dit is egter nie moontlik met die dialektiek van Hegel nie, waarmee “"Das Ganze das Wahre ist"” (Die totale is die ware) handel. Sommige filosowe verwerp Hegel en die kollektiewe denke omdat die Nazi-regime daardeur gelegitimeer kon word. Deur die omkeer van Hegel se dialektiek maak die algemene plek vir die besondere, 'n maatskaplike proses wat gedurende die loop van die 20ste eeu plaasvind, in aansluiting met die filosofiese vernuwing wat dit voorafgaan. Alle "wilsfilosowe", soos Charles Darwin, Søren Kierkegaard, Friedrich Nietzsche en Arthur Schopenhauer is verteenwoordigers van hierdie filosofiese omkeer in die denke van die kollektief na die individu. Hierdie proses van individualisering skep die behoefte in die 20ste eeu om ook in die maatskaplike prosesse in te dring.

Vanaf die 1960s vind hy steeds meer sy eie kenmerkende filosofiese benadering, waartydens die beginperiode wel van waarde is, maar waar sy 'eie' latere filosofie nie af te lei is nie. Tydens sy vroeëre Heideggeriaanse en Marxistiese fases wil hy verskeie idees en filosowe verenig, onder wie Sigmund Freud, die idealisme van Hegel, die "ordinary language philosophy" van John Austin, Ludwig Wittgenstein en die pragmatisme van onder andere C.S. Peirce. Habermas breek deur die klassieke grense met sy werk en oorbrug so in sekere sin die skeiding tussen die kontinentale filosofie met outeurs soos Jacques Derrida, Michel Foucault en Hans-Georg Gadamer, en die analitiese filosofie met outeurs as Robert Brandom, Hilary Putnam en John Rawls.

Habermas verwerf vroeg bekendheid vir sy teorie oor die publiekesfeer. Hierdie teorie stel dit dat vir 'n optimale publiekesfeer, 'n ruimte geskep moet word waarbinne rasionele besprekings gevoer kan word, vry van enige dwingende magte. Volgens Habermas was daar sprake van 'n bourgeois-samelewing in die 18de eeu. In hierdie periode word daar immers druk gesprekke gevoer oor allerlei literêre en kunssinnige onderwerpe, maar ook oor politieke en sosiale sake binne die verskillende koffiehuise en filosofiese salons. Onder die deelnemers van hierdie byeenkomste heers 'n gevoel van gelykheid en geld slegs die gesag van die argument.

In die 19de eeu begin egter 'n proses waarin hierdie kosbare publieke sfeer stadig begin verlore gaan. So verwys Habermas na Ferdinand Tönnies wat die oorgang van "gemeenskap" na "samelewing" sien gebeur, wat tot gevolg het dat die publieke debat steeds meer onder druk kom. Sterker nog kom hierdie openbaarheid in die gedrang deur die opkomende kapitalisme en die gepaardgaande kompetisie en klem op die eiebelang. Vandag het die koms van die massamedia en die vervaging van die grense tussen die private en die staat, 'n publieke sfeer geskep wat volgens Habermas suboptimaal is.

Andere kernpunte van sy werk is die analitiese benadering van die ontwikkelde kapitalistiese samelewing, demokrasie en politiek. Verder gaan Habermas in sy werk op soek na 'n manier via elke individu om hierdie kritiese funksie van die publieke sfeer weer te kan herstel. Vereistes vir 'n goeie publieke sfeer sou vir Habermas onder andere die vooropstel van die gemeenskaplike belang wees, en die gebrek aan elke soort dwang buiten dié van 'n goeie argument.

In die begin van die 1970s, toe daar sprake was van die "linguistiese wending" in filosofie, kom hierdie verskuiwing ook voor in die werk van Habermas. Die grootste invloed kom uit die taalfilosofie van John Austin en John Searle, maar andersyds ook van Noam Chomsky se generatiewe taalkunde. Ander invloede was ook die hermeneutiek van Hans-Georg Gadamer en die pragmatisme van C.S. Peirce. Op basis hiervan ontwikkel Habermas sy universele pragmatiek ("Universalpragmatik") en sy konsensusteorie van die waarheid.

Hierdie insigte word in die 1980s uiteengesit in sy "magnum opus" "Theorie des kommunikativen Handelns" (1981), ook bekend as die blou monster (vanweë die kleur van die boek en die 1150 bladsy lengte). In die tweeledige werk ontwikkel Habermas




Aanvanklik staan die Frankfurt Skool en hul kritiese teorie negatief teenoor die tradisionele idee van rasionaliteit soos dit ontwikkel het tydens die Verligting. 'n Klassieke werk binne die Frankfurt Skool is die "Dialektik der Aufklärung" (1947) van Max Horkheimer en Theodor Adorno. In die werk stel die skrywers dit dat die klassieke projek van die Verligting misluk het en dat die rasionaliteit en sy ideale omgedraai is deur gebeure soos die Sjoa. Dit openbaar die Weste se ware kleure, naamlik dié van irrasionaliteit en onderdrukking.

Habermas stem nie hiermee saam nie. Volgens Habermas is daar immers in die moderne samelewing twee vorme van rasionaliteit aan die werk. Ten eerste die doel-middelrasionaliteit wat hoofsaaklik werksaam is in wat Habermas 'n stelsel noem, en ten tweede is daar ook nog 'n "kommunikatiewe rasionaliteit" wat volgens hom die bindende meganisme in ons leefwêreld is. Die fout wat Horkheimer en Adorno maak, is dat hulle dink dat rasionaliteit slegs uit doelgerigte rasionele handelinge bestaan. Hierdie foutiewe idee is na te spoor tot Aristoteles, wat die rasionaliteit gelykstel met praktiese kennis oor hoe om met middele om te gaan. Habermas betoog egter dat daarnaas ook nog 'n ander vorm van rasionaliteit bestaan, naamlik een wat voorkom uit die uniekheid van kommunikasie self. Hy bou verder op die idees van Austin en Searle en hul taalhandelingteorie. Habermas stel dit dat agter elke gesprek meer skuil as bloot woorde. Wanneer mense in gesprek met mekaar tree, doen hulle meer as om dit as 'n middel of instrument te gebruik, maar veronderstel dat hul te make het met rasionele persone. So stel Habermas dit dat met elke gesprek drie geldigheidsaansprake gedoen word:

1. Waarheid: mens veronderstel dat die gespreksgenoot die waarheid praat.

2. Korrektheid: mens veronderstel dat die gespreksgenoot geregtig is om die uitsprake te maak wat hy/sy doen.

3. Waaragtigheid: mens veronderstel dat die gespreksgenoot bedoel wat hy sê en die gesprek ernstig opneem.

Die uniekheid van kommunikasie is egter nie dat mens slegs hierdie veronderstellinge en geldigheidsaansprake maak nie, maar dat mens dit ook rasioneel kan bespreek. Hierdie aansprake moet bespreek kan word in 'n proses waarin rasionele argumente gewissel word en uiteindelik die mag van die beter argument tot sy reg laat kom. Almal wat dus 'n uitspraak maak waarin die persoon byvoorbeeld beoog om die waarheid te stel (bv. "dit reën buite") impliseer dat die genoemde geldigheidsaansprake ook op hul beurt ter sprake gestel kan word. So kan 'n mens vrae vir 'n regverdiging aangaande die waarheid ("is dit so dat dit reën?"), 'n regverdiging van korrektheid ("hoe kan jy weet dat dit reën?") en 'n regverdiging van waaragtigheid ("sê jy dit nie net omdat jy nie na buite wil gaan nie?") ten opsigte van die uitspraak. Hierop kan die gespreksgenoot dan reageer en so word 'n rasionele gesprek gevoer.

Vir Habermas is daar egter nog 'n ander voorwaarde om by 'n werklike rasionele gesprek uit te kom. Die bekendste voorwaarde is wel van die "magsvrye kommunikasie" ("Herrschaftsfreie Kommunikation") wat bepaal dat geen enkele deelnemer 'n oorheersende rol mag speel in die gesprek nie, gebaseer op iets anders as die mag van die beste argument. Verdere voorwaardes is ook dat alle gespreksgenote argumente en probleme kan aanraak, wat hulle nie as voorwaardes stel nie en hulle ook werklik 'n gesprek wil voer. Dit lyk op eerste oogopslag na redelik idealistiese voorwaardes, wat moontlik moeilik is om in die praktyk te realiseer. Habermas erken dit, maar stel dat hierdie voorveronderstellings desondanks tog deur die gespreksgenote veronderstel word tydens elke gesprek. As die gespreksgenote egter besef dat hierdie voorwaardes geskend word, dan sal hulle hulself inderdaad teleurgesteld uit die gesprek onttrek.

Habermas stel ook voor dat hierdie nuwe soort rasionaliteit, naamlik die kommunikatiewe rasionaliteit, die basis kan vorm vir tradisionele waardes gedurende die modernistiese gesprekke. Gegewens soos die geldigheid van waarheid en korrektheid kan volgens Habermas net gebaseer word op hierdie kommunikatiewe rasionaliteit. Waarheid is volgens Habermas 'n produk van 'n rasionele konsensus, wat op sy beurt die gevolg is van 'n rasionele gesprek onderhewig aan die vroeër uiteengesette vereistes. Daarna is dit ook vir die etiek geldig en werk Habermas 'n gespreksetiek uit. Dit is net soos die waarheid 'n morele norm gebaseer op 'n rasionele konsensus tussen alle betrokke partye.

Met hierdie nuwe insigte in sy agterkop stel Habermas 'n nuwe kritiese maatskaplikediagnose voor. Belangrik is die onderskeid tussen stelsel en leefwêreld. Die term stelsel bekom Habermas uit die sosiologie, vanuit die sosiale stelselteorie ontwikkel deur Niklas Luhmann en Talcott Parsons. Voorbeelde van 'n stelsel is die ekonomiese stelsel en die staatsburokrasie. Binne 'n stelsel is die rasionele strewe na doelwitte dominant, en is die rol van die kommunikatiewe rasionaliteit grootliks marginaal. Binne die leefwêreld daarenteen, wat verstaan moet word as die totale versameling van kulturele idees wat voortdurend op die agtergrond saamspeel, is die kommunikatiewe rasionaliteit egter toonaangewend. Die term leefwêreld ("Lebenswelt") bekom Habermas vanuit die fenomenologie van Edmund Husserl en Alfred Schütz.

Volgens Habermas is die leefwêreld die mees wesentlike en bied opsies om 'n deurbraak teen die stelsel te maak. In hierdie stadium van die moderniteit het ons volgens Habermas egter die kritiese punt bereik waarop die stelsel hom losmaak uit sy posisie in die leefwêreld en dit selfs begin domineer. Die gevolg is dat sekere ongerymdhede hul voordoen in die maatskaplike samelewing. Hierdie krisis in die moderne maatskaplike omgewing is dus, volgens Habermas, dat die ekonomiese- en administratiewe stelsels stadig maar seker ook die leefwêreld infiltreer. Habermas noem dit die "kolonisering van die leefwêreld " deur hierdie stelsels.

Die oplossing lê volgens Habermas in die gebruik van die grootliks onbenutte potensiaal binne die kommunikatiewe rasionaliteit, soos wat byvoorbeeld te vinde is binne universiteite en die publieke sfeer. Die projek van die moderniteit en die verligting is dus nie verlore projekte nie, maar het slegs 'n behoefte aan heroriëntasie.


</doc>
<doc id="29766" url="https://af.wikipedia.org/wiki?curid=29766" title="Kaap Arkona">
Kaap Arkona

Kaap Arkona is 'n steil rotswand op die skiereiland Wittow in die noorde van die Duitse eiland Rügen (deelstaat Mecklenburg-Voorpommere). Die rotswand op 'n hoogte van 45 meter bestaan hoofsaaklik uit krytrotse en mergel (onsuiwer kalksteen). Die kaap staan bekend vir sy dramatiese vorm wat sowel vanuit die eiland asook vanuit see besigtig kan word. Vanweë sy geologiese struktuur en weersinvloede brokkel steeds weer groot dele van die rotswand af. Groot gedeeltes van die Middeleeuse Slawiese tempelplein van Kaap Arkona het sodoende verlore gegaan.

In 1927 is 'n Duitse luukse passasiersskip, die "Cap Arcona", na hierdie rotswand vernoem.

Kaap Arkona is vandag 'n monument wat saam met die vissersdorp Vitt deel uitmaak van die munisipaliteit Putgarten en is met jaarliks sowat 800 000 besoekers een van die gewildste toeristebestemmings op Rügen.

Naas die historiese Slawiese Jaromarsburg is daar twee vuurtorings, 'n peiltoring, twee militêre bunkers en 'n aantal toeristefasiliteite soos restourante, kroeë en aandenkingswinkels by die kaap. 

Dikwels word na Kaap Arkona as die "mees noordelike punt van Rügen" verwys, alhoewel hierdie bynaam in geografiese opsig nie heeltemal juis is. Sowat een kilometer noordwes van die kaap lê Gellort, 'n plek langs die steil kus wat iets verder noordwaarts geleë is. Aan die voet van Gellort lê Siebenschneiderstein (Nederduits: "Söbenschniedersteen"), 'n swerfblok met 'n gewig van 165 ton.

Die kleiner een van Kaap Arkona se twee vuurtorings is in 1826 en 1827 volgens planne van die Pruisiese argitek Karl Friedrich Schinkel as 'n baksteengebou opgerig en in 1828 in bedryf gestel. Dit is die tweede oudste vuurtoring langs die Duitse Oosseekus ná die vuurtoring van Travemünde in Sleeswyk-Holstein. Die vuurtoring het later ook as "Schinkelturm" ("Schinkeltoring") bekend gestaan. Die vuurtoring met sy drie verdiepings is 19,3 meter hoog en bereik 'n vuurhoogte van 60 meter bo seevlak. Sy vuur is oor 'n afstand van agt seemyl sigbaar. Die vuurtoring se kamers is as diens- en stoorkamers gebruik. Die vuurtoring is op 31 Maart 1905 buite werking gestel.

Die groter vuurtoring van Kaap Arkona is in die jare 1901 en 1902 vlakby die ou toring opgerig en op 1 April 1905 in bedryf gestel. Dit is 35 meter hoog op 'n vuurhoogte van 75 meter bo seevlak. Die vuurtoring is as 'n baksteengebou op 'n agthoekige voetstuk van graniet gebou. Sy elektriese snelflitsvuur is oor 'n afstand van 24 seemyl sigbaar, terwyl die vuurtoring self nog oor 'n afstand van 22,7 seemyl waargeneem kan word. Sy lig het 90 jaar lank van twee koolbooglampe gekom wat eers in 1995 met 'n metaal-halogeendamplamp met 'n ligsterkte van 2,325 miljoen candela vervang is. Die lamp stuur elke 17,1 sekondes drie ligflitse uit.

Die voormalige peiltoring van die Duitse Vloot is in 1927 as 'n baksteentoring opgerig en het as radiosender gedien. Tussen 1911 en 1925 is pogings onderneem om met die uitstraling van gerigte radiogolwe 'n nuwe en destyds baanbrekende navigasiehulpmiddel beskikbaar te stel wat veral op die spoorwegveerbootlyn tussen Sassnitz en Trelleborg (Denemarke), die sogenaamde "Königslinie" ("Koningslyn"), gemik was. Vir hierdie doeleinde is binne die ou Slawiese Jaromarsburg groot antennevelde opgerig. Die fondamente van die seinstasie het tot vandag toe in die binnehof van die Slawiese versterking bewaar gebly. Die tegniese geriewe van die peiltoring is in 1945 verniel.

Al drie torings is teen die begin van die 1990's gerestoureer en staan oop vir die publiek. Die ou vuurtoring huisves tans 'n museum en 'n registrasiekantoor waar huwelike gesluit kan word. 'n Klein metaalplaat is in die grond net voor die toring geplaas om alle huwelike op te lys wat hier amptelik voltrek is. Die peiltoring dien vandag as kunsmuseum en ateljee. Elkeen van die torings beskik oor 'n uitsigdek wat 'n uitsig oor Rügen en veral die skiereiland Wittow bied. In gunstige weerstoestande met skoon lug kan 'n mens selfs 'n uitsig geniet wat tot by die Deense eiland Møn strek.

Die Jaromarsburg het tussen die 6de en 12de eeu as 'n tempelheiligdom van die Rane, 'n Slawiese stam, gedien en was aan hul god Swantewit gewy. Die tempel was by die uiterste hoek van Kaap Arkona geleë en is aan drie kante deur die steil rotswande en aan die landkant deur 'n versterking met 'n hoogte van 25 meter beskerm. Die tempel het ná die verwoesting van Rethra in 1068 as die nuwe godsdienstige sentrum van Mecklenburg se Slawiese bevolking gedien. Aangesien groot gedeeltes van Kaap Arkona reeds in die see gestort het, is tans nog net die versterking van die Jaromarsburg sigbaar.

Volgens die beskrywing van die Deense historikus Saxo Grammaticus uit die jaar 1168 was die heiligdom van hout gemaak, maar was nogtans 'n indrukwekkende bewys vir die kunsvaardigheid van sy boumeesters. Die groot vierhoofdige standbeeld van Svantevit het in sy regterhand 'n drinkhoring gedra wat van verskillende soorte metaal vervaardig was. Dit is jaarliks deur die plaaslike priester met heuningdrank gevul om uit die gedrag van die vloeistof gevolgtrekkings oor die oesopbrengs van die volgende jaar te kan maak.

Aangesien daar dekades lank geen argeologiese bewyse vir religieuse Slawiese standbeelde opgegrawe is nie, het navorsers hierdie soort beskrywings as fantasievolle uitvindings beskou, en daar is selfs aangeneem dat die Slawiese stamme nie oor die vermoë beskik het om hul eie ingewikkelde religieuse stelsel en waardes te ontwikkel nie. Eers in 1969 is twee houtfigure van Slawiese godhede op 'n eiland in die Tollense-meer (Mecklenburg-Voorpommere) gevind wat omstreeks 1200 ontstaan het.

Die heiligdom is in 1168 tydens die kerstening van die gebied deur die Deense koning Waldemar I ingeneem en vernietig.


</doc>
<doc id="29769" url="https://af.wikipedia.org/wiki?curid=29769" title="Sluitweer-remstelsel">
Sluitweer-remstelsel

'n Sluitweer-remstelsel (algemeen bekend as ABS vanaf Duitse Antiblockiersystem) is 'n stelsel op motorvoertuie wat voorkom dat die wiel sluit wanneer daar gerem word. 'n Sluitweer-remstelsel stel die bestuurder daartoe in staat om beheer te hou oor die voertuig wanneer daar hard gerem word deur te verhoed dat die wiele gly en te verseker dat die wiele aanhou vorentoe rol. Sodoende bly sywaartse beheer oor die voertuig behoue onder leiding van die bestuurder se insette op die stuurwiel. Verder en dalk selfs belangriker is die verkorting van remafstande.

Sedert ABS in algemene gebruik in produksievoertuie geneem is, het ABS-stelsels beduidende voortuitgang gemaak. Weergawes wat onlangs vrygestel is hanteer nie net die ABS funksies nie maar onder andere ook wieltolbeheer, rembystand en elektroniese stabiliteitsbeheer. Die stelsel weeg tans minder as 1.5 kilogram, wat baie minder is as die 6.3 kg wat dit in 1978 geweeg het.

Sluitweer-remstelsels is eers vir vliegtuie in 1929 ontwikkel deur die Franse voertuig- en lugvaartpionier, Gabriel Voisin. 'n Stelsel is ook deur Dunlop in die vroeë 1950's bekendgestel (die Maxaret-stelsel) en word steeds op sommige vliegtuigmodelle gebruik.

'n Ten volle meganiese stelsel met beperkte sukses is in die 1960's in die Ferguson P99 renmotor, die Jensen FF en die eksperimentele vierwielaangedrewe Ford Zodiac gebruik. Die stelsel was baie duur en baie onbetroubaar. 'n Stelsel met beperkte sluitweerfunksies is ook in die 1964 Austin 1800 model ingebou.

Chrysler en Bendix het ook in 1971 'n ru Sluitweer-remstelsel bekend gestel in hul 1971 Imperial model. Die stelsel was etlike jare lank beskikbaar en die betroubaarheid en werkverrigting was bevredigend. Ford het ook sluitweerremme in die Lincoln Continental Mark III en die Ford LTD stasiewa ingebou. Die Duitse firmas Bosch en Mercedes-Benz het saamgewerk aan die ontwikkeling van sluitweer-remstelsels sedert die 1930's en die eerste volledig elektroniese vierwiel multikanaal sluitweer-remstelsel in vragmotors en die Mercedes-Benz S-Klas modelle ingebou in 1978. Sluitweerremme wat op hierdie moderne Mercedes ontwerp gegrond is, is later in ander voertuie en motorfietse bekend gestel.

'n Tipiese sluitweer-remstelsel bestaan uit 'n sentrale elektroniese eenheid, vier snelheidsensors (een vir elke wiel) en twee of meer hidrouliese kleppe op die remstelsel. Die elektroniese eenheid monitor deurlopend die draaisnelheid van elke wiel. Wanneer dit waarneem dat enige van die wiele "beduidend" stadiger draai ('n toestand wat die remme sal laat sluit), beweeg dit die kleppe om die druk op die remstelsel te verlig en sodoende die remkrag op daardie wiel. Die wiel sal dan vinniger draai totdat dit te vinnig begin draai, wanneer die wiel weer gerem word. Die proses word voortdurend herhaal wat verantwoordelik is vir die kenmerkende polsende gevoel op die rempedaal. 'n Tipiese sluitweer-remstelsel kan remdruk 20 keer per sekonde wissel.

Die sensors kan bevuil raak met metaalstof en nie die wielglip bespeur nie; 'n toestand wat nie altyd deur die interne beheerder se diagnostieke program opgespoor word nie. 'n Stappie verder as sluitweerremme is die moderne Elektroniese stabiliteitsbeheerstelsels (ESB). Hier word twee meer sensors bygevoeg: 'n stuurwielhoeksensor en 'n giroskoopsensor. Die teorie van werking is eenvoudig: wanneer die giroskoopsensor waarneem dat die rigting van die voertuig nie ooreenstem met die rigting deur die stuurwiel aangedui nie, sal die ESB sagteware die nodige wiel(e) rem (in gesofistikeerde stelsels kan tot drie wiele gerem word) sodat die motor in die rigting beweeg wat die bestuurder wil hê dit moet beweeg. Die wielsensor help ook met die werking van die rembeheer om draaie aangesien dit die sluitweer-remstelsel sal beveel om die wiele aan die buitekant te rem en hoeveel.

'n 2003 Australiese studie by die Monash Sentrum vir Ongeluknavorsing het aangetoon dat sluitweer-remme:

Op oppervlakke met hoë klouvermoë soos bitumen en beton sal voertuie wat met sluitweerremme gewoonlik korter remafstande moontlik maak as wat moontlik sou wees sonder so 'n stelsel. Sluitweer-remstelsels verminder die risiko va 'n botsig en/of die impak van 'n botsing.

Op gruis- en sneeubedekte paaie is sluitweerremstelsels soms geneig om remafstande te verhoog. Die rede hiervoor is dat remme wat gesluit het geneig is om in te grawe en daarom kom die voertuig vinniger tot stilstand. Die hoof voordeel van sluitweerremme op sulke oppervlakke is dat dit die bestuurder help om beheer oor die voertuig te behou eerder as om te gly.


</doc>
<doc id="29791" url="https://af.wikipedia.org/wiki?curid=29791" title="Pierrefonds-Roxboro">
Pierrefonds-Roxboro

Pierrefonds-Roxboro is 'n arrondissement (stadswyk) van die Kanadese stad Montreal (provinsie Quebec) met 'n oppervlakte van 27 vierkante kilometer en 68 410 inwoners (2011). Dit word in administratiewe opsig in twee distrikte verdeel, Pierrefonds-Roxboro-Est en Pierrefonds-Roxboro-Ouest.

Die arrondissement behels die voormalige munisipaliteite Pierrefonds en Roxboro in die noordweste van Montrealeiland. Pierrefonds-Roxboro grens aan die arrondissemente L'Île-Bizard-Sainte-Geneviève, Saint-Laurent, Ahuntsic-Cartierville, Senneville, Sainte-Anne-de-Bellevue, Kirkland en Dollard-Des Ormeaux.

Die logo van die ou Ville de Pierrefonds is ook ná sy samesmelting met Roxboro in 1999 en die insluiting by Montreal nog steeds in gebruik.

Die naam Pierrefonds is afgelei van 'n kasteel wat in 1902 deur die afgevaardigde Joseph-Adolphe Chauret opgerig is. Sy boustyl is deur 'n gravure van die Franse kasteel Pierrefonds naby Compiègne (Pikardië) geïnspireer.

Die oorsprong van die naam Roxboro is daarenteen nie presies bekend nie. Die aanneemlikste verklaring verwys na die boubedrywighede wat hier in 1914 vir 'n nuwe spoorwegtonnel deur die Mont Royal uitgevoer is. Gedurende die tonnelgraafwerk is talle rotse (Engels "rocks") verwyder sodat die naam in etimologiese opsig 'n samestelling van "rox (rocks)" en "boro (borough)" kan wees.



</doc>
<doc id="29792" url="https://af.wikipedia.org/wiki?curid=29792" title="Feldberg (Swartwoud)">
Feldberg (Swartwoud)

Die Feldberg is op 1 493 meter bo seevlak die hoogste bergspits van die Swartwoud, 'n bergreeks en streek in die suidweste van die Duitse deelstaat Baden-Württemberg. Dit is ook die hoogste Duitse berg buite die Alpe en die naamgewer vir die nabygeleë dorp Feldberg.

Die Feldberg rys suidoos van Freiburg im Breisgau. Die mees nabygeleë dorpe is Hinterzarten (in die noordooste), Titisee (in die ooste), Menzenschwand en Bernau im Schwarzwald (in die suide) en Todtnau (in die suidweste).

Vanuit die hoofpiek strek 'n berghelling wat in suidoostelike rigting eers saggies afdaal en dan weer rys om die kleiner bergspits Seebuck te vorm wat eweneens deel uitmaak van die Feldberg. Die Baldenweger Buck (1 460 meter bo seevlak) is 'n vertakking van hierdie berghelling.

Vanuit die Seebuck daal die Feldberg in noordoostelike rigting steil af tot by die Feldmeer (Duits: "Feldsee"). Diep ingekeepte valleie strek ook in noordwestelike rigting (die Zastler- en Sint Wilhelmer-valleie) en in suidwestelike rigting (Wiesenvallei).

Die Feldberg kan per motor oor die federale roete ("Bundesstaße") B 317 bereik word wat vanuit Titisee oor die Feldbergpas tot by Lörrach en Basel (Switserland) loop. 'n Spoorlyn loop tot by die stasie in Feldberg-Bärental, die hoogste van alle normaalspoorstasies wat deur die nasionale Duitse spoorweë "Deutsche Bahn AG" beheer word (967 meter bo seevlak). Van hier word besoekers met 'n bus na die bergspits geneem.
Die grootste deel van die Feldberggebied geniet vanweë sy Subalpynse flora die status van 'n natuurbewaringsgebied. Dit is die oudste dergelike gebied in die deelstaat Baden-Württemberg en word sedert 1989 deur 'n voltydse veldwagter, die sogenaamde "Feldberg-Ranger", beheer.

Die Feldberg pronk met een van die omvattendste panoramas in Duitsland, veral in die winter gedurende 'n inversielaag. Die uitsig strek in die weste tot by anderkant die Borynvallei en oor die Franse Vogese-bergreeks vanuit die bergspits Ballon d'Alsace (Duits: "Elsässer Belchen") tot by die Donon en Odiliaberg (Frans: "Mont Sainte-Odile"). In die agtergrond word soms die Vosges du Nord (Duits: "Südlicher Pfälzerwald") sigbaar. In die noorde kan 'n mens die bergspits Hornisgrinde en in die noordooste die hele Swabiese Alb-bergreeks met die Lemberg en – regs daarvan – die Hegau-vulkane raaksien.

In die suide strek die Alpe vanuit die Alpspitze en Zugspitze in die ooste oor die Allgäuse Alpe, die Lechbron-gebergte, die Verwall-berggroep en Silvretta; verder in die Wes-Alpe die Alpstein met die bergspits Säntis, die berge rondom die Walenmeer, die Glarus-Alpe met die bergspitse Ringelspitz, Glärnisch en Tödi, die Piz Gannaretsch, die Uri-Alpe, Bernse Alpe, Grand Combin en Mont Blanc tot by die Vooralpe van Fribourg in die suidweste. Vanuit die Wes-Alpe en regs van die Mont Blanc loop die Switserse Jura met sy hoogste punt, die Chasseral.


</doc>
<doc id="29799" url="https://af.wikipedia.org/wiki?curid=29799" title="Pous Gregorius II">
Pous Gregorius II

Gregorius II (ook Gregorius Junior genoem) was die 89ste pous van die Rooms-Katolieke Kerk.

Pous Gregorius II die seun van Marcellus is gebore in 669 in Rome, Italië. Onder die pontifikaat van Pous Sergius I was hy pouslike bibliotekaris. Hy het sy voorganger vergesel na die konsilie van Konstantinopel. Op 19 Mei 715 volg hy Pous Konstantyn op en regeer tot sy dood op 11 Februarie 731. Hy was die eerste Romeinse pous na sewe opeenvolgende pouse van Griekse of Siriese afkoms. Hy word opgevolg deur Pous Gregorius III. Die naam ‘Gregorius’ beteken 'wagter'.

Tydens die pontifikaat van Gregorius II het die ikonoklasme in Bisantium gewoed. Keiser Leo III het alle beelde en afbeeldings van heiliges laat vernietig in 727. Gregorius het die nut daarvan nie ingesien nie en wou bowendien nie die magtige kloosters wat die beelde en afbeeldings besit het, nie kwaad maak nie en hy het dus nie gehoor gegee aan die keiser se oproep nie. Dit was die begin van die beweging van die pousdom om onafhanklik van die keiser te word. Hy het keiser Leo III ekskommunikeer.

Gregorius het die Lombarde afgekoop met dertig pond goud en homself toegespits op sendingaktiwiteite in die Noorde, veral in Friesland, Duitsland, Engeland en Ierland (toe nog Hibernië). Hy het Bonifatius na Friesland gestuur op 15 Mei 719 en hom as biskop aangestel op 30 November 722. Die ab Ceolfrid en koning Ina van Engeland en hertog Theodo I van Beiere het die pous besoek.

Gregorius is in die vyftiende eeu beskou as 'n voorsaat van die Savelli familie in Italië. Dieselfde is beweer van Pous Benedictus II. Die bewerings is egter nie betroubaar nie en daar is niks bekend oor die verwantskap tussen die twee pouse nie.

Pous Gregorius II word as heilige vereer in die Rooms-Katolieke Kerk. Sy feesdag is op 11, 12 of 28 Februarie.



Saamgestel en vertaal uit die , , en wikipedia.


</doc>
<doc id="29802" url="https://af.wikipedia.org/wiki?curid=29802" title="Ghadames">
Ghadames

Ghadames (Arabies: غدامس) is 'n dorp en oase in die weste van Libië. Dit is sowat 550 km suidwes van die land se hoofstad, Tripoli, geleë, naby die grense van Algerië en Tunisië.
Die oase het 'n bevolking van 7000 Toearegse Berbers. Die ou gedeelte van die dorp, wat deur 'n muur omring word, is in 1986 deur Unesco as 'n Wêrelderfenisgebied verklaar. Elk van die sewe stamgroepe wat oorspronklik in hierdie deel van die dorp gewoon het, het hul eie distrik gehad, met 'n publieke area waar feeste gehou is. In die 1970's het die regering nuwe huise buite die ou deel van die dorp gebou. Baie inwoners keer egter in die somer terug na die ou middelste deel, siende dat die argitektuur daar beter beskerming teen die hitte bied.

Die eerste rekords oor Ghadames dateer uit die Romeinse periode, toe daar van tyd tot tyd Romeinse troepe in die dorp gestasioneer was. Die Romeinse naam vir die dorp was "Cydamus". Gedurende die 6de eeu het 'n Biskop in die dorp gewoon, ná die inwoners tot die Christendom bekeer is deur Bisantynse sendelinge. Gedurende die 7de eeu het Moslem Arabiere oor Ghadames geheers en die inwoners het volgelinge van Islam geword. Ghadames het tot die 19de eeu 'n belangrike rol gespeel in handel tussen die Mediterreense lande en Wes-Afrika, wie se handelsroetes deur die Sahara geloop het.



</doc>
<doc id="29805" url="https://af.wikipedia.org/wiki?curid=29805" title="Barack Obama">
Barack Obama

Barack Hussein Obama II ([bəˈɹɑːk huˈseɪn oʊˈbɑːmə] ; * 4 Augustus 1961 in Honolulu, Hawaii) is op 20 Januarie 2009 ingehuldig as die 44ste president van die Verenigde State. Hy het in die Amerikaanse Kongres die amp van Juniorsenator vir die deelstaat Illinois beklee en is die vierde jongste kandidaat wat ooit as president verkies is. Hy is daarnaas ook die eerste boorling van die deelstaat Hawaii wat die presidentsamp beklee.

Obama is die seun van 'n Keniaanse vader, Barack Obama, en 'n Amerikaanse moeder, Ann Dunham, wat in 'n Russies-klas by die Universiteit van Hawaii ontmoet het. Hy is in die eerste ses jare van sy lewe in die Hawaiïese hoofstad Honolulu grootgemaak en het daarna met sy moeder en sy Indonesiese stiefvader Lolo Soetero na Djakarta in Indonesië verhuis waar hy tot op die ouderdom van tien jaar gebly het.

Obama het akademiese grade aan die Columbia-universiteit en aan die Harvard-universiteit se regsskool behaal en daarna 'n loopbaan as gemeenskapsorganiseerder en universiteitsdosent in Chicago, Illinois begin. Later het hy as advokaat vir burgerlike regte gepraktiseer. In die periode tussen 1997 en 2004 was hy 'n lid van die senaat van Illinois. In 2000, het hy as kandidaat vir 'n setel in die Amerikaanse Huis van Verteenwoordigers gestaan, maar is uiteindelik nie verkies nie. In 2003 het hy aangekondig om as kandidaat vir die Amerikaanse Senaat te staan.

As 'n verteenwoordiger in Illinois se Huis van Verteenwoordigers het hy tydens die Demokratiese Party se Nasionale Byeenkoms op 27 Julie 2004 in Boston die sleuteltoespraak gelewer. In November van dieselfde jaar is hy met 'n meerderheid van 70 persent van die uitgebragte stemme tot die Amerikaanse Senaat verkies.

As 'n lid van die Demokratiese minderheid in die VSA-Senaat was hy by die indiening van 'n gemeenskaplike wetsontwerp van Demokrate en Republikeine ten opsigte van die beheer van konvensionele wapens betrokke en het hom ten gunste van 'n meer verantwoordelike besteding van federale fondse en toesighouding daaroor uitgespreek.

Obama het amptelike besoeke aan Oos-Europa, die Midde-Ooste en Afrika afgelê. Nadat hy in Februarie 2007 sy kandidaatskap vir die nominasie as Demokratiese presidensiële kandidaat aangekondig het, het Obama hom ten gunste van 'n einde van die Amerikaanse oorlogvoering in Irak, groter onafhanklikheid ten opsigte van energiebronne en die daarstelling van 'n algemene nasionale gesondheidsstelsel as sy politieke prioriteite uitgespreek.

Obama se presidensiële verkiesingsveldtog het in 2007 begin. Nadat hy die wedloop teen sy teenstander in die voorverkiesings van die Demokratiese Party, Hillary Rodham Clinton, gewen het, is Obama amptelik as kandidaat genomineer. In die presidensiële verkiesing van November 2008 het hy die Republikeinse teenkandidaat John McCain verslaan. Nege maande ná sy inhuldiging is Obama as wenner van die Nobelprys vir Vrede aangewys. In April 2011 het hy aangekondig dat hy vir 'n tweede ampstermyn sou staan en op 6 November 2012 sy Republikeinse teenstander, goewerneur Mitt Romney, in die presidentsverkiesing verslaan.

Obama en sy vrou Michelle, met wie hy in 1992 getrou het, het twee dogters, Malia en Sasha. Hy het twee blitsverkopers gepubliseer: 'n Outobiografie oor sy jeug "Dreams from My Father" ("Drome van My Vader") en "The Audacity of Hope" ("Die Stoutmoedigheid van Hoop"), waarin hy persoonlike kommentaar op die Amerikaanse politiek lewer. Die inkomste van 4,2 miljoen VSA-$, wat die Obamas in 2007 verdien het, is grotendeels deur tantieme op boeke gegenereer.

Obama is in die Kapi'olani Mediese Sentrum vir Vroue & Kinders in Honolulu (Hawaii) as die seun van Barack Obama, Sr. - 'n boorling van Nyang'oma Kogele in die Keniaanse provinsie Nyanza – en Ann Durham, 'n blanke Amerikaanse vrou van hoofsaaklik Engelse, Ierse en Duitse afkoms uit Wichita in die deelstaat Kansas, gebore. Sy ouers het in 1960, toe hulle albei by die Universiteit van Hawaii te Manoa ingeskryf was, met mekaar kennis gemaak. Hulle het op 2 Februarie 1961 getrou, maar het van mekaar vervreemd geraak toe Obama twee jaar oud was en is in 1964 geskei. Obama se vader het vervolgens na Kenia teruggekeer en sy seun nog net een keer gesien voordat hy in 1982 in 'n motorongeluk oorlede is. Obama het in Augustus 2006 saam met sy vrou en twee dogters 'n besoek aan sy pa se geboorteplek afgelê – 'n dorp naby Kisumu in landelike Wes-Kenia.

Ná haar egskeiding het Dunham met Lolo Soetoro getrou, en die paar het in 1967 na Soetero se geboorteland Indonesië verhuis waar Obama tot op die ouderdom van tien jaar plaaslike skole soos Asisi in Jakarta bygewoon het. Daarna het hy na Honolulu teruggekeer en by sy grootouers aan moederskant, Madelyn en Stanley Durham, gebly. Vanaf die vyfde graad (standerd) in 1971 het hy die Punahou-skool bygewoon en hier in 1979 die Amerikaanse matriek geskryf.

Obama se moeder het in 1972 na Hawaii teruggekeer om hier enkele jare te bly, maar het in 1977 weer na Indonesië verhuis waar sy as antropologiese veldwerker werksaam was. Vir die oorgrote res van haar lewe het sy in dié Suidoos-Asiatiese land aangebly om eers in 1994 na Hawaii terug te keer. In die volgende jaar is sy aan eierstokkanker dood.

Soos hy later as 'n volwasse man erken het, het Obama as hoërskoolleerder dagga en kokaïen asook alkoholiese dranke gebruik en dit tydens die "Civil Forum on the Presidency" in 2008 as sy grootste morele fout beskryf.

Nadat hy sy hoërskoolmatriek voltooi het, het Obama na Los Angeles gegaan om daar twee jaar lank aan die "Occidental College" te studeer. Vervolgens het hy by die "Columbia"-universiteit in New York Stad vir 'n BA-graad in politieke wetenskap ingeskryf, met internasionale betrekkinge as sy spesialiseringsvak. Nadat hy sy BA-graad in 1983 voltooi het, het hy vroeg in 1984 vir die periode van een jaar by die "Business International Corporation" en daarna by die "New York Public Interest Research Group" begin werk.

Nadat hy vier jare in New York Stad gebly het, het Obama na Chicago verhuis om tussen Junie 1985 en Mei 1988 as direkteur van die "Developing Communities Project (DCP)" te werk, 'n kerk-gebaseerde gemeenskapsorganisasie wat oorspronklik uit agt Rooms-Katolieke parogieë in Greater Roseland (Roseland, West Pullman en Riverdale) in Chicago se South Side bestaan het. Gedurende sy drie jare as direkteur van die DCP het die projek se personeel van een medewerker tot dertien en sy jaarlikse begroting van $70 000 tot $400 000 aangegroei. Obama se prestasies as direkteur van die DCP sluit sy medewerking by die totstandkoming van 'n beroepsopleidingsprogram, 'n voorbereidingsprogram vir voornemende kollegestudente en 'n organisasie vir die beskerming van regte van huurders in Altgeld Gardens in. Obama was daarnaas ook as konsultant en instrukteur vir die Gamaliel-stigting werksaam, 'n instituut vir gemeenskapsorganisasie. In die middel van 1988 het hy vir die eerste keer 'n reis van drie weke na Europa en een van vyf weke na Kenia onderneem waar hy baie van sy familielede van vaderskant ontmoet het.

Teen die einde van 1988 het Obama by die "Harvard Law School" ingeskryf. Aan die einde van sy eerste studiejaar is hy danksy sy grade en 'n skryfkompetisie as 'n redakteur van die tydskrif "Harvard Law Review" gekies. In Februarie 1990 is hy – in sy tweede jaar – as voorsitter van die "Law Review" verkies – 'n vrywillige voltydse pos waarby Obama as hoofredakteur gefungeer en sodoende ook toesig oor die "Law Review" se span van tagtig redakteurs gehou het.

Die publisiteit, wat aan Obama as die eerste verkose Swart voorsitter van die "Law Review" gegee is, het aan hom 'n uitgewerskontrak en 'n voorskot vir 'n boek oor rasseverhoudings besorg. In 'n poging om hom vir hulle fakulteit aan te werf, het die "University of Chicago Law School" 'n studiebeurs en 'n kantoor vir die voltooiing van sy boek aan Obama voorsien. Hy was oorspronklik van plan om die werk binne 'n jaar vry te stel, tog het die boek uiteindelik tot 'n persoonlike lewensgeskiedenis ontwikkel en die skryfwerk vervolgens langer geneem. Om sonder onderbrekings te kan werk, het Obama en sy vrou Michelle na Bali gereis waar hy enkele maande lank met skryfwerk besig was. Die manuskrip het uiteindelik in die middel van 1995 onder die titel "Dreams From my Father" verskyn.

Obama het die deelstaat Illinois se "Project Vote" tussen April en Oktober 1992 bestuur. Hierdie projek was daarop gemik om 150 000 van Illinois se 400 000 ongeregistreerde Afro-Amerikaners as kiesers te registreer.

Obama het vanaf 1992 twaalf jaar as professor klas gegee in grondwetlike reg by die "University of Chicago Law School". Daarnaas het hy by die regsmaatskappy "Davis, Miner, Barnhill & Galland" aangesluit wat hom met sy twaalf prokureurs op burgerregte en die ekonomiese ontwikkeling van stadsbuurte toegespits het. Obama se regslisensie het tot en met 2002 geldig gebly.

In 1996 is Obama as die senator van Illinois se 13de Distrik in Chicago verkies. Hy het erkenning van albei groot partye gekry vir sy wetgewing rakende etiese sake en die voorsiening van gesondheidsdienste. Hy was onder meer by wetsontwerpe wat belasting vir werkers met lae inkomste gereël het asook by die hervorming van die plaaslike welvaartstelsel en kindersorg betrokke.

Obama is in 1998 en 2002 as senator herverkies, tog was sy kandidatuur vir 'n setel in die Huis van Verteenwoordigers in die Demokratiese Party nie suksesvol nie. Toe die Demokrate ná 'n dekade as minderheidsparty weer die meerderheid setels in die Senaat van Illinois verower het, het Obama in Januarie 2003 voorsitter van die Senaat se Komitee vir Gesondheids- en Menslike Dienste geword. Obama het hom veral vir hervormings in die plaaslike polisiediens beywer. Illinois het sodoende die eerste deelstaat geword wat video-opnames by ondervragings in moordsake verpligtend gemaak het.

Tydens die verkiesingsveldtog vir die Amerikaanse Senaat in 2004 het Obama met polisie-organisasies saamgewerk om die Amerikaanse wetgewing rakende die doodstraf te hervorm. Nadat hy in November van dieselfde jaar as senator vir Illinois verkies is en sodoende 'n lid van die Amerikaanse Kongres geword het, het hy as senator in Illinois bedank.

Op 4 Januarie 2005 het Obama sy ampseed as senator vir Illinois afgelê. Hy was die vyfde Afro-Amerikaanse senator in die geskiedenis van die VSA, en die derde sy setel volgens die Sewende Wysiging van die Amerikaanse Grondwet in 'n algemene verkiesing gewen het. Volgens 'n ontleding van senatoriale stemmings in die periode tussen 2005 en 2007 het die weekblad "Congressional Weekly", 'n onpartydige publikasie, na hom as 'n "lojale Demokraat" verwys, terwyl die "National Journal" hom volgens 'n ontleding van uitgesoekte stemmings in 2007 as die "liberaalste" senator beskryf het. "Congress.org" het hom in 2008 as die elfde magtigste senator geranglys. Op 13 November 2008 het Obama aangekondig dat hy op 16 November as senator sou bedank om homself sodoende op die oorgangsperiode tot sy presidentskap te kan konsentreer.

Op 10 Februarie 2007 het Obama sy kandidatuur vir die Amerikaanse presidentskap buite Springfield se "Old State Capitol"-gebou aangekondig. Die keuse van hierdie plek was simbolies van aard – dit was immers hier waar Abraham Lincoln in 1858 sy geskiedkundige "House Divided"-toespraak gehou het.

Gedurende die verkiesingsveldtog het Obama steeds die noodsaaklikheid beklemtoon om 'n einde aan die oorlog in Irak te maak, die VSA se afhanklikheid van buitelandse energiebronne te verminder en die Amerikaanse bevolking van 'n algemene gesondheidsdiens te voorsien.
Sowel in die loop van die voorverkiesing asook dié van die algemene verkiesing het Obama se verkiesingsveldtog 'n nuwe rekord ten opsigte van skenkings opgestel, veral wat die hoeveelheid klein donasies betref. Op 19 Junie het Obama die eerste presidensiële kandidaat van 'n groot party geword wat geen openbare finansiële steun vir sy verkiesingsveldtog wou aanvaar nie sedert dié stelsel in 1976 tot stand gekom het.

Aanvanklik was daar 'n groot aantal Demokratiese kandidate wat aan dié party se voorverkiesings vir die presidentskap deelgeneem het, tog het die veldtog uiteindelik op 'n wedloop tussen Obama en senator Hillary Clinton uitgeloop. Albei kandidate het die Demokratiese voorverkiesings in 'n aantal deelstate gewen, en Obama se voorsprong oor sy partygenoot het net geleidelik begin rek. Eers op 3 Junie is hy as die Demokratiese Party se amptelike kandidaat benoem. Op hierdie dag het Obama sy oorwinningstoespraak in St. Paul (deelstaat Minnesota) gehou. Clinton het haar verkiesingsveldtog op 7 Junie opgeskort en haar steun vir Obama aangekondig. Obama se verkiesingsveldtog het nou veral daarop gekonsentreer om in die presidentsverkiesing 'n oorwinning oor die Republikeinse teenstander John McCain te behaal. Op 23 Augustus het Obama senator Joe Biden uit Delaware as sy kandidaat vir die amp van visepresident benoem.

Tydens die Demokratiese Party se Nasionale Byeenkoms in Denver (Colorado) het Hillary Clinton haar in 'n toespraak ten gunste van Barack Obama as Demokratiese kandidaat uitgespreek. Obama het sy toespraak in Denver, wat deur 84 000 aanhangers bygewoon en deur 38 miljoen toeskouers wêreldwyd op televisie dopgehou is, op 28 Augustus gehou. Hy het sy nominasie as Demokratiese kandidaat vir die Amerikaanse presidentskap aanvaar en sy politieke doelwitte verduidelik.

Nadat ook die Republikeinse Party die kandidatuur van John McCain bevestig het, het in September en Oktober drie presidensiële debatte tussen Obama en McCain plaasgevind. Barack Obama het die Amerikaanse presidentsverkiesing in November 2008 met 'n meerderheid van 53 persent van die uitgebragte stemme en 'n oorgrote meerderheid in die verkiesingskollege gewen.

Obama het nog altyd 'n progressiewe standpunt oor homoseksuele regte gehandhaaf en het selfs in sy kapasiteit as senaatskandidaat vir Illinois in 1994 gesê dat hy 'n voorstander van die wettiging van die homohuwelik is. Tydens sy presidentskandidaatskap en -termyn het hy die vraagstuk egter versigtig vermy tot en met 9 Mei 2012 toe hy sy amptelike ondersteuning vir die wettiging van die homohuwelik bekend gemaak het. Dít maak hom die eerste sittende Amerikaanse president om homoseksuele huwelikke openlik te ondersteun, en die aankondiging het as 'n berekende stap gekom om ondersteuning onder die swaaistemme (die sogenaamde "swing vote" wat veral bestaan uit stemmers ten gunste van homoseksuele huwelikke) te verwerf ten onkoste van stemme van swart Amerikaners, Latyns-Amerikaners en konserwatiewes in veral die suide in aanloop tot die Amerikaanse presidentsverkiesing van 2012.

Barack Obama se ekonomiese beleid steun op die beginsel van die sosiale welvaartstaat en staan in die tradisie van die sogenaamde "Rubinomics" van die Clinton-tydperk. Hierdie beleid behels dat staatsbesteding aan bande gelê word asook die opstel van 'n gebalanseerde begroting. Met die finansiële krisis en ernstige resessie in die VSA as uitgangspunt is Obama se beleid daarop gemik om die ekonomiese situasie van die Amerikaanse middel- en werkersklas te verbeter. Die staat sal hierby egter 'n ondergeskikte rol speel. Obama is 'n aanhanger van fiskale konserwatisme en die "Pay-As-You-Go"-beginsel. Volgens Obama sal Amerika se krimpende middelklas net soos huishoudings met 'n hoë skuldlas voordeel trek uit belastingverlagings.

Twee belastingverlagingsprogramme, wat deur die Bush-administrasie van stapel gestuur is, sal nog tot in die jaar 2011 loop. Obama sal sy eie belastingverlagings met besnoeiings aan subsidies vir die oliebedryf en die begroting vir ruimtevaartprogramme finansier. Hy is daarnaas 'n voorstander van beleggings in hernubare energiebronne en die opleiding van die werkende bevolking, veral op kollegevlak, maar is nogtans nie bereid om op middeltermyn met 'n verhoogde staatsskuld vir ekonomiese groei en die skepping van nuwe werkgeleenthede te betaal nie.

Barack Obama se belangrikste ekonomiese raadgewer is Austan Goolsbee. Ander ekonomiese adviseurs sluit Jeffrey Liebman, Jason Furman, Paul Volcker, Laura D. Tyson en Robert Rubin in. Baie van Obama se medewerkers het al belangrike poste in die Clinton-administrasie beklee, en sommige van hulle het soos Goolsbee baie goeie betrekkinge met die Democratic Leadership Council.

Nog op die dag van sy inswering het president Obama alle verordenings wat deur sy voorganger George W. Bush uitgevaardig, maar nog nie bekragtig is nie, hersien. Hierdie soort prosedure word gewoonlik deur elke nuwe president gevolg. Daarnaas het Obama die militêre vervolgingsgesag gevra om hofsake teen terreurverdagtes, wat in die Amerikaanse basis Guantánamo op Kuba aangehou word, 120 dae lank te vries sodat alle gevalle deur die nuwe administrasie bekyk kan word. Hierdie verordening word as die eerste stap op pad na die sluiting van die gevangenis in Guantánamo beskou.

Die eerste wetsontwerp, wat deur Obama bekragtig en onderteken is, was die "Lilly Ledbetter Fair Pay Act" van 2009 wat regsprosedure, waardeur die beginsel van gelyke betaling vir gelyke werk afgedwing kan word, vergemaklik het. Vyf dae later het Obama die "State Children's Health Insurance Program (SCHIP)" heringestel waardeur 'n bykomende vier miljoen kinders, wat andersins oor geen mediese versekering beskik het nie, in 'n mediese staatsfonds ingesluit is.

In Maart 2009 het Obama die beperkings, wat deur die vorige Bush-regering op navorsing op embrionale stamselle geplaas is, opgehef en tegelykertyd belowe dat hy streng riglyne ten opsigte van hierdie navorsing in werking sou stel.



</doc>
<doc id="29806" url="https://af.wikipedia.org/wiki?curid=29806" title="Hillary Clinton">
Hillary Clinton

Hillary Diane Rodham Clinton (* 26 Oktober 1947 in Chicago, Illinois, as "Hillary Diane Rodham") is ’n suksesvolle regsgeleerde en politikus wat in 2001 die Demokratiese senator vir New York geword het. Sy is getroud met oudpres. Bill Clinton en het van 1992 tot 2000 as Amerikaanse presidentsvrou gedien. In 2008 het sy self die president probeer word, maar Barack Obama is as die party se kandidaat benoem. In 2009 het pres. Obama haar as minister van buitelandse sake in sy kabinet aangestel. In 2016 was sy die Demokratiese Party se amptelik kandidaat, maar die verkiesing is deur die Republikeinse kandidaat Donald Trump gewen.

Sy het in 1973 'n graad aan die Yale-universiteit se regsskool behaal en daarna 'n loopbaan as advokaat begin. In 1975 het sy na Arkansas verhuis en met Bill Clinton getrou. Sy was in 1979 die eerste vroulike vennoot van "Rose Law Firm" en is in die tydperk tussen 1988 en 1991 as een van die eenhonderd mees invloedryke advokate in die Verenigde State gelys.

In die periodes tussen 1979 en 1981 en tussen 1983 en 1992 was sy die Eerste Dame van die deelstaat Arkansas. Sy was 'n aktiewe lid van organisasies wat hulle vir die welsyn van kinders beywer en het ook as bestuurslid van maatskappye soos "Wal-Mart" gedien.

As die Eerste Dame van die Verenigde State het sy 'n prominente posisie in politieke debatvoerings beklee. Haar belangrikste inisiatief vir die daarstelling van 'n nasionale gesondheidsstelsel is deur die Amerikaanse Kongres in 1994 verwerp. Sy het nogtans in 1997 daarin geslaag om 'n mediese fondsprogram vir kinders en wetgewing ten opsigte van aanneming van stapel te stuur.

Tydens die "Whitewater"-skandaal was sy in 1996 die enigste Eerste Dame van die Verenigde State wat ooit deur 'n jurie verhoor is, maar is nooit beskuldig bevind nie. Die toestand van haar huwelik met Bill Clinton was ná die Lewinsky-skandaal in 1998 'n onderwerp van diskussie in die media.

Ná haar verhuising na New York in 2000 is Clinton as senator vir hierdie deelstaat verkies. Sy was in die tydperk tussen 2001 en 2009 die Junior Senator uit die Amerikaanse deelstaat New York. Dit was die eerste keer in die Amerikaanse geskiedenis dat 'n Eerste Dame vir 'n politieke amp kandidaat gestaan het, en sy was ook die eerste vroulike senator uit New York. In die Amerikaanse Senaat het sy aanvanklik die buitelandse beleid van die Republikeinse president George W. Bush in gevalle soos die beslissing oor die oorlogvoering in Irak gesteun, maar later begin om die Bush-administrasie vir sy optrede in dié land en sy binnelandse beleid skerp te kritiseer. In 2006 is sy met 'n groot meerderheid van die uitgebragte stemme as senator herverkies. In die Demokratiese presidensiële voorverkiesings is beweer dat sy die eerste vrou in die Amerikaanse geskiedenis is wat op nasionale vlak vir die nominasie as presidensiële kandidaat staan. Dit is egter onwaar, omdat Victoria Woodhull in 1872 die eerste vrou was om as Amerikaanse presidentskandidaat te staan.

Op 20 Januarie 2007 het Clinton die oprigting van 'n verkenningskomitee vir die 2008-verkiesing aangekondig: die eerste amptelike tekening van 'n kandidaatstelling vir die Amerikaanse presidentskap. Op 3 Junie het dit egter geblyk dat haar mededinger, Barack Obama, die steun van sóveel gedelegeerdes gehad het (ruim 2100), dat sy Demokratiese kandidaatskap 'n uitgemaakte saak was. Clinton het twee dae later aangekondig dat sy aan Obama se oorwinning sou toegee; sy het op 7 Junie haar stryd om kandidaatskap amptelik beëindig en haar steun vir Obama aan die publiek uitgespreek.

Sy is vervolgens deur president Barack Obama as die 67ste Amerikaanse Minister van Buitelandse Sake benoem. Sy het hierdie amp gedurende Obama se eerste regeringstermyn beklee en het nog voor die president se herverkiesing op 6 November 2012 aangekondig dat sy nie vir 'n tweede ampstermyn sou staan nie.

In April 2015 het Clinton haar kandidatuur vir die Amerikaanse presidentskap van November 2016 aangekondig en is veral deur Bernie Sanders meegeding. Op 26 Julie 2016 is sy deur die Demokratiese Party amptelik as die party se presidentskapskandidaat benoem. Hillary Clinton het in November 2016 teen die Republikeinse Party se kandidaat Donald Trump gekompeteer en verloor.



</doc>
<doc id="29808" url="https://af.wikipedia.org/wiki?curid=29808" title="Boek van Weles">
Boek van Weles

Die Boek van Weles is na bewering ’n teks van die antieke Slawiese godsdiens en geskiedenis wat op houtplanke geskryf is. Dit is ook bekend as Weles Boek, Wles Boek, Wlesboek en Izenbek se Planke (Велесова книга, Велес книга, Книга Велеса, Дощечки Изенбека, Дощьки Изенбека).

Dit bevat godsdienstige passasies en uittreksels uit die geskiedenis en is deurspek met godsdienstige sedelesse. Die vroegste gebeure in die boek dateer uit omstreeks die 7de eeu v.C. en die laaste uit die 9de eeu n.C.

Die boek is na bewering in 1919 ontdek en het in 1941 verdwyn. Die egtheid daarvan word betwis; dit is vermoedelik ’n vervalsing wat óf in die 1940's óf in die vroeë 1800's gemaak is. Verskillende moderne uitgawes van die boek het ook verskillende weergawes van die teks. Die meeste Slawiese neoheidene gebruik dit egter as hul heilige skrif.

Verskillende opinies bestaan oor die egtheid van die boek. Byna alle geleerdes beskou dit as ’n vervalsing. Die geskiedenis van die boek kan net tot die middel 1950's nagespeur word toe die getranskribeerde boek en ’n foto van een van die planke die eerste keer hul verskyning gemaak het in ’n Russiese immigrante-koerant gebaseer in San Francisco. Sommige geleerdes glo die hele boek is ’n sameswering van die redakteurs van die koerant en Joeri Miroljoebof, wat later beweer het dat hy die boek gevind het. Ander geleerdes glo óf die hele boek óf die enigste plank wat beskikbaar was, is in die vroeë 1800's vervals deur die Russiese versamelaar en vervalser Aleksander Soelakadzef. Daar is ook ’n moontlikheid dat Miroljoebof een of verskeie planke van die Boek van Weles gevind het en die res vervals het om aan te pas by sy teorieë oor die vroeë Slawiërs.

Die boek is geskryf in ’n taal baie dieselfde as Ou Oos-Slawies. Dus is ’n groot deel van die teks verstaanbaar deur die meeste sprekers van Slawiese tale as dit eers in ’n moderne alfabet getranskribeer is. Baie historici, veral spesialiste in antieke Slawies, bevraagteken aspekte van die taal — woordeskat (moderne en Middeleeuse Slawiese woorde word soms gebruik in die plek van hul antieke ekwivalente), spelling, fonetiek (’n gebrek aan begrip van die klank "f", wat in Proto-Slawies voorgekom, maar later verdwyn het, die lukrake hantering van gereduseerde klinkers, ens.), grammatika (vorm onversoenbaar met vroeë Slawiese tale), ens. Dit lyk of die teks kunsmatig "verouder" is deur iemand met ’n beperkte kennis van antieke Slawies. In die woorde van die historikus O.W. Tworogof:

Aan die ander kant van die sprektrum is daar mense wat glo die probleme met die taal kan toegeskryf word aan die variasies in plaaslike dialekte (as die boek geskryf of saamgestel is deur verskeie mense, soos wat die ondersteuners daarvan beweer). Die alfabet is ook omstrede, want die boek is geskyf in ’n alfabet soortgelyk aan Cyrillies. Die bestaan van ’n geskrewe taal onder Slawiërs voor die invoer van Cyrillies in die 10de eeu word egter steeds betwis.

Omdat die oorspronklike planke verlore gegaan het, sal daar moontlik geen konsensus onder amateurs wees oor die egtheid van die boek nie.

Die beskrywing hieronder gaan uit van die onderstelling dat die boek inderdaad eg is. 

Die Boek van Weles is die eerste teks wat gevind is wat op houtplanke geskryf is. Onlangs is nog sulke tekste gevind, soos die berkebas-geskrifte van Nowgorod.

Die planke was 38 cm wyd, 22 cm hoog en sowat 0,5 cm dik. Die kante en oppervlak van die planke was ongelyk en aan die bokant was daar twee gate om die planke aanmekaar te heg. Die teks is in die planke gegraveer en later met ’n kleurstof bedek. Skryflyne (min of meer reguit en parallel) is oor die planke getrek en die bokant van letters is in lyn met hierdie lyne. Die teks is onder die lyne geskryf eerder as daarbo. Die grootte en vorm van die letters verskil, wat kan beteken dat meer as een persoon die teks geskryf het. Van die planke was gedeeltelik of amper heeltemal verrot.

In 1919 het Fjodor Artoerowitsj Izenbek, ’n luitenant in die Wit Leër van Rusland, ’n klomp houtplanke in Koerakin naby Charkif, Oekraïne, gevind waarop in ’n vreemde alfabet geskryf is. Nadat die leër verslaan is, het Izenbek na Belgrado, Serwië, geïmmigreer waar hy in 1923 ’n onsuksesvolle poging aangewend het om die planke aan Belgrado se biblioteek en museum te verkoop. In 1925 het hy hom in Brussel gevestig waar hy die planke aan Joeri Miroljoebof gegee het. Dié het dit vir die eerste keer deeglik bestudeer. Izenbek het die planke versigtig hanteer, nie toegelaat dat dit uit sy huis geneem word nie en ’n voorstel van ’n professor aan die Universiteit van Brussel om hulle te oorhandig sodat dit bestudeer kan word, van die hand gewys. Later het sy weiering om afstand van die planke te doen, mense laat glo dat dit vervals is.

Vyftien jaar lank het Miroljoebof die teks gerestoureer, gefotografeer, getranskribeer (aangesien die gefotografeerde kopieë onleesbaar was) en eindelik die teks vertaal.

In Augustus 1941 het Nazi-Duitsland Brussel beset, Izenbek is dood en die planke het verlore gegaan. Sommige mense glo die Duitsers het die planke na hulle Ahnenerbe-argief geneem, van waar hulle aan die einde van die Tweede Wêreldoorlog na Engeland geneem is. Daar word hulle steeds naby Aldershot of Crookham gebêre. Die grootste deel van die Ahnenerbe-argief is oënskynlik deur Sowjet-magte gekonfiskeer, en dan sou die planke waarskynlik in geheime KGB-argiewe beland het. Ander glo die planke is in ’n brand vernietig.

Miroljoebof het in 1953 na die VSA geïmmigreer en die materiaal aan professor A.A. Kurenkov oorhandig, wat hulle toe van Maart 1957 tot Mei 1959 in die tydskrif "Zjar-Ptitsa" gepubliseer het. Later is die teks deur S. Paramonof bestudeer.

Volgens die Boek van Weles het pre-Slawiese stamme in die 10de eeu v.C. ("dertienhonderd jaar voor Ermanaric") in die "land van sewe riviere oorkant die see" (moontlik Suidoos-Kazachstan) gewoon. Die boek beskryf die migrasie van Slawiërs deur Sirië, eindelik na die Karpate. In dié tyd is hulle kortliks tot slawe gemaak deur koning "Nabsur" (Nabonassar?). In die 5de eeu v.C. ("vyftienhonderd jaar voor Dir") het hulle hulle in die Karpate gevestig. Verskeie eeue het oënskynlik verbygegaan sonder dat veel gebeur het. Die 4de eeu n.C. word in redelike besonderhede beskryf: in dié tyd het die Slawiërs verskeie oorloë geveg teen die Gote, Hunne, Grieke en Romeine. Daar is baie verwysings na Ermanaric en sy familie (wat dié deel van die boek in dieselfde historiese konteks plaas as die storie van Jonakr se seuns, wat in talle Europese legendes en sagas genoem word). Die Slawiërs het eindelik geseëvier. Die tyd van die 5de tot die 9de eeu word kortliks beskryf.

Die boek eindig met die Slawiese land wat agteruitgaan en onder Normandiese beheer val.

Ons is gedwing om na woude uit te wyk en as jagters en vissers te lewe. So kon ons 
wegkom van gevaar. Ons het die een duisternis oorkom en oral stede 
en huise begin bou. Ná die tweede duisternis was daar kwaai ryp en ons het getrek 
na die suide, want baie plekke daar was grasryk … en toe het Romei ons beeste gevat 
teen ’n goeie prys en hulle het hul woord gestand gedoen. Ons het getrek
na suidelike … graslande en het baie beeste gehad …

"Vyande is nie so talryk soos ons nie, want ons is Russe en hulle nie."

Ons bid tot en buig voor die eerste Triglaf en ons sing groot eer tot sy naam. 
Ons loof Swarog, oupa van gode wat die voorvader is van al die gode se familie 
en die skepper van alles wat lewe, ewige fontein wat in die somer spuit
en oral en in die winter en nooit vries dit nie. En met daardie lewende weer voed hy ons
en gee ons lewe tot ons die geseënde velde van die paradys bereik. 
En aan god Peroen, die donderaar, god van gevegte, sê ons:
"Jy hou ons aan die lewe deur die nimmereindigende draai van die sirkel en lei na die pad
van Praf deur gevegte aan die Groot Trizna". En alles wat dood is in die gevegte 
mag hulle vir altyd lewe in die regiment van Peroen. En god Swetowid prys ons 
want hy is die god van Praf en Jaf en tot hom sing ons die lied, want hy is die lig
waarmee ons die wêreld sien. Ons is in Jaf, en hy vanaf Naf
bewaak ons en daarom sing ons sy lof. Ons sing en dans tot hom … 
Twee wesens in die lug is Belobog en Tsjernobog 
en Swarog beheer albei van hulle.
Ná hulle kom Chors, Weles en Stribog en dan Wisenj, Lelj en Letits.



</doc>
<doc id="29809" url="https://af.wikipedia.org/wiki?curid=29809" title="Roesalka">
Roesalka

’n Roesalka (meervoud: roesalki; Russies: русалка; русалки) is in die Slawiese mitologie ’n waternimf of meerminagtige demoon wat in die water woon.

Volgens die meeste tradisies was die roesalki vis-vroue wat op die bodem van riviere gewoon het. In die middel van die nag het hulle uit die water gekom en in die grasvelde gedans. As hulle aantreklike mans gesien het, sou hulle hulle lok deur te sing en te dans, hulle betower en dan na die bodem van die rivier neem om saam met hulle te woon.

In die meeste legendes was die roesalki rustelose dooie wesens wat met "onreinheid" verbind is. Jong vroue wat ’n voortydige, gewelddadige dood gesterf het, soos meisies wat selfmoord gepleeg het omdat hulle minnaars hulle afgesê het of ongetroude vroue wat swanger was, moes hul aangewese tyd op aarde uitleef as geeste.

Dit kon ook die siel van ’n jong vrou wees wat in of naby ’n rivier of meer gesterf het en daar spook. Hierdie rasalki (wat nie dood was nie) was nie noodwendig kwaadwillig nie en sou toegelaat word om in vrede te sterf as hulle dood gewreek is.

Hulle kon ook die siel van ’n ongedoopte kind gewees het, gewoonlik buite-egtelik, wat deur hul ma's verdrink is. Dié roesalki het glo in die woud rondgedwaal en gesmeek om gedoop te word sodat hulle vrede kon hê. Hulle was egter nie noodwendig onskuldig nie en kon ’n mens aanval wat dom genoeg was om hulle te nader.

Terwyl haar woonplek hoofsaaklik die rivier of meer was waar sy gesterf het, kon ’n roesalka ook snags uit die water kom, ’n boom klim en daar sit en sing, haar hare kam of saam met ander roesalki in die rondte dans.

In sommige weergawes het hulle oë soos groen vuur geblink, in ander was hulle baie bleek, met geen sigbare pupille nie. Soms was hulle hare goudkleurig, soms groen en altyd nat. Volgens sommige legendes kon ’n roesalka sterf as haar hare droog word.

Roesalki het graag mans verlei. Hulle kon mans lok deur te sing en hulle dan verdrink. ’n Man wat deur ’n roesalka verlei is, kon in haar arms sterf of soms het hy gesterf wanneer hy haar hoor lag.

Die verhale het van streek tot streek verskil. In die Oekraïne het hulle meestal naby water gehou en in Wit-Rusland in die woud of veld. Waar die land vrugbaar was, was hulle nakend en mooi. In ruwer dele van Groot Rusland was hulle amasones met groot borste. En in die noorde was hulle dikwels lelik en vol hare.


</doc>
<doc id="29810" url="https://af.wikipedia.org/wiki?curid=29810" title="Ljech, Tsjech en Roes">
Ljech, Tsjech en Roes

Volgens ’n ou legende was Ljech, Tsjech en Roes ([lɛx tʃɛx rus]) broers wat die drie Slawiese nasies gestig het:

In een van die weergawes van die legende het die drie broers saamgejag, maar elk het ’n ander prooi gevolg en op die ou end het al drie in verskillende rigtings gereis. Roes het oos gegaan, Tsjech wes om hom te vestig op die Berg Říp wat uit die Bohemiese landskap verrys het, terwyl Ljech na die noorde gereis het tot hy ’n fantastiese witarend gesien het wat oor haar nes waak. Hy was so beïndruk deur die toneel dat hy besluit het om hom daar te vestig. Hy het sy nuwe blyplek (gród) Gniezno (Poolse byvoeglike naamwoord van "gniazdo", of "nes") genoem en die witarend aanvaar as wapen. Dit is tot vandag ’n simbool van Pole.

Twee soortgelyke legendes met effens ander name kom ook voor in die volksverhale van Kroasië: in die Kajkawiese dialek van Krapina in Zagorje (Noord-Kroasië) en in die Chakawiese dialek van Poljica aan die Adriatiese See (Sentraal-Dalmasië). Die Kroatiese weergawe is in 1940 beskryf en in besonderhede ontleed deur S. Sakač.

Die eerste Poolse verwysing na Ljech, Tsjech en Roes word gevind in die "Kroniek van Groter Pole" wat in 1295 in Gniezno of Poznań geskryf is. In Bohemiese kronieke verskyn Tsjech alleen of net saam met Ljech; hy word aanvanklik "Bohemus" genoem in die Cosmas-kroniek (1125).

Die legende suggereer die gemeenskaplike herkoms van die Pole, Tsjegge en Roeteniërs (of hedendaagse Russe, Oekraïners en Wit-Russe) en illustreer die feit dat minstens drie verskillende Slawiese volke reeds in die 13de eeu daarvan bewus was dat hulle volkekundig en taalkundig verwant was.

Die legende probeer ook om die etimologie van hierdie volke se name te verduidelik: Ljechië (’n ander naam vir Pole), die Tsjech- of Tsjeggiese lande (insluitend Boheme, Morawië en Silesië), en Roes (Roetenië).

Ljech, Tsjech en Roes is ook die name van drie groot eikebome in die tuin langs die paleis in Rogalin, Groot-Pole. Hulle is almal ouer as 700 jaar.



</doc>
<doc id="29811" url="https://af.wikipedia.org/wiki?curid=29811" title="Trondheimsfjord">
Trondheimsfjord

Die fjord lê in die weste van Sentraal-Noorweë en strek vanuit Ørland in die weste tot by Steinkjer. Die stad Trondheim is die naamgewer van die fjord wat sy diepste punt met 627 meter benede seevlak naby Agdenes bereik. Die grootste eilande in die fjord is Ytterøy en Tautra. 

Die vlaktes oos en suid van die fjord maak deel uit van Noorweë se mees geskikte landbougebiede. Die bergagtige Fosen-skiereiland is in die weste en noordweste geleë en dien as 'n natuurlike beskerming teen die sterk kuswinde.

Die stede Stjørdal, Levanger en Steinkjer is aan die oostelike en noordelike kus van die Trondheimsfjord geleë. Verdal is die setel van die skeepswerf "Aker Verdal" wat groot olie- en gasboorplatforms bou. 'n Skeepswerf in Rissa bou plesierbote soos die luukse passasierskip "The World".

Die fjord pronk met 'n ryk mariene fauna met meer as 90 visspesies. Dit is ook 'n habitat vir steenkoralle soos "Lophelia pertusa".


</doc>
<doc id="29812" url="https://af.wikipedia.org/wiki?curid=29812" title="Slawiese vuurvoël">
Slawiese vuurvoël

Zjar-ptitsa of Vuurvoël (Russies: жар-птица) is ’n pragtige gloeiende voël in die Slawiese mitologie op wie se spoor die held van die verhaal gewoonlik is.

Zjar-ptitsa is meestal ’n groot voël met vere wat gloei in rooi, oranje en geel, soos die vlamme van ’n vuur. Die vere hou nie op gloei wanneer dit verwyder word nie en een veer kan ’n hele kamer verlig. Die held van die verhaal gaan gewoonlik op ’n groot soektog na die Vuurvoël. Soms doen hy dit op sy eie, ander kere is dit op versoek van die koning (sy pa). Die held, wat aanvanklik betower word deur die wonderlike voël, blameer haar dikwels vir sy probleme. Die gewildste legende waarin Zjar-ptitsa voorkom, is "Iwan Tsarewitsj en die Grys Wolf".

Verhale van die Vuurvoël stem ooreen met ander verhale, soos die Iranse legendes van towervoëls, die Grimm-broers se feëverhaal oor die goue voël, die Tsjeggiese volksverhaal oor Pták Ohnivák en die Wes-Europese Feniks wat uit die as herrys.

In baie verhale is Zjar-ptitsa ’n mistieke voël wat die koning se goue appels eet. Volgens ander stories vlieg sy rond en gee hoop, skoonheid en onsterflikheid aan mense. Wanneer sy sing, val daar pêrels van haar bek en sy kan mense genees en blindes laat sien.



</doc>
<doc id="29817" url="https://af.wikipedia.org/wiki?curid=29817" title="Johannes Kepler">
Johannes Kepler

Johannes Kepler (27 Desember 1571 – 15 November 1630) was 'n Duitse natuurfilosoof, wiskundige, sterrekundige, astroloog, optikus en teoloog. Hy staan veral bekend vir sy drie sterrekundige wette. Kepler was ’n sleutelfiguur in die sogenaamde sterrekundige omwenteling van die sewentiende eeu. Hy was een van die groot sterrekundiges in die “wetenskaplike revolusie” van 1543–1700 wat die mens se begrip van die ruimte verander het.

Johannes Kepler was ’n baanbreker wat beroemd geword het vanweë sy drie wette oor die beweging van die planete. Kepler het onomstootlik bewys dat Copernicus (die vader van die moderne sterrekunde, 1473–1543) reg was omtrent die sonnestelsel. Hoewel onder meer die ou Grieke en Indiërs eeue tevore reeds die Son as die middelpunt van ons sonnestelsel uitgewys het, was dit Copernicus wat later beroemdheid verwerf het met sy opspraakwekkende teorie dat die planete in die sonnestelsel om die Son draai en nie die Son om die Aarde nie.

Kepler se wette is drie sterrekundige wette wat die beweging van die planete beskryf. Uiteindelik sou Kepler se wette die groot Engelse wetenskaplike, Isaac Newton, lei tot die formulering van die monumentale Universele Wet van die Swaartekrag.

Johannes Kepler is op 27 Desember 1571 as kind van Protestantse ouers in Weil der Stadt naby Stuttgart in die suidweste van Duitsland gebore. Hy het ses broers en susters gehad, waarvan drie vroeg gesterf het. Sy pa, Heinrich Kepler was onder andere ’n beroepsoldaat en dikwels vir lang tye weg van die huis. Van 1574–1575 woon Johannes by sy grootouers terwyl sy ouers in Nederland is. As kind het Johannes pokke opgedoen en het ’n oogsiekte en letsels daarvan oorgehou.

In 1576 trek die gesin na Leonberg, waar Johannes eers die Duitse skool, en later die Latynse skool bygewoon het. Hy moes vir twee jaar op die plaas help en kon toe nie skoolgaan nie. Teen 1583 het hy die laerskooleksamens geslaag, waarna hy na die kloosterskool van Adelsberg is. Hier het hy gereeld met ander leerlinge vasgesit, weens aanpassingsprobleme, maar ook jaloesie oor sy goeie uitslae. In 1586 is hy na die protestantse kloosterskool in Maulbronn.

Van 1589 tot 1591 studeer Johannes Kepler teologie aan die Lutherse Universiteit van Tübingen. Hy woon ook wiskundeklasse van Michael Maestlin, ’n professor in wiskunde en sterrekunde, by. Maestlin was een van Copernicus se aanhangers en sy teorie dat die son die middelpunt van ons heelal is, met die planete wat daarrondom wentel. Hier het Kepler ook ’n passievolle aanhanger van hierdie wêreldbeeld geword. Hy verwerf sy meestersgraad in 1591, en sit sy teologiese studies voort. Sy idees oor die bewegende maan en die bewegende aarde in hierdie tyd is verwerk in die werk "Somnium" (Latyn vir “droom”). Hierdie werk het eers na sy dood verskyn.

In 1594 vertrek Kepler na Graz as dosent in wiskunde aan die Protestantse ‘Hogeschool’. Hier sit hy sy studie in wiskunde en sterrekunde voort, en word ook bekend vir sy astrolgiese kalenders. In 1596 verskyn Kepler se eerste werk, "Mysterium cosmographicum". "De stella nova". Hierin beskryf hy die teorieë van Copernicus. Dit was die eerste wetenskaplike werk wat Copernicus se wêreldbeeld beskryf het. Later sou hy in "Harmonice Mundi" (1619) sy gedagtes en idees in  "Mysterium Cosmograficum" verder uitwerk. Hierdie eerste werk van hom het hom met die groot sterrekundige, Tycho Brahe, in verbinding gebring.

Hy trou in April 1597 met Barbara Müller von Mühlegg en hulle gaan woon in Gössendorf. Hul eerste twee kinders sterf kort na geboorte. In hierdie tyd word alle protestante uit die land gedryf en uiteindelik beland hulle in 1600 in Praag, waar hy saam met Tycho Brahe werk. Brahe was Keiser Rudolf II se wiskundige. Hulle het oor die noukeurigste waarnemingsinstrumente van hulle tyd beskik. As Brahe se assistent kry hy die taak om Mars se wentelbaan te bestudeer. Ongelukkig het Brahe steeds die wêreldbeeld gehad dat Aarde die middelpunt van die sonnestelsel is met die son wat om die aarde draai. Dit het die werksverhouding baie bemoeilik, en Kepler kon nie al die nodige waarnemingsdata vanaf Brahe vir sy eie navorsing bekom nie. Deur die studie van mars se wentelbaan het Kepler die ellpitiese bane ontdek, en hierdie werk sou hom jare besighou.

Brahe sterf in 1601, waarna sy data en meetinstrumente ten volle tot Kepler se beskikking is. Hy publiseer in hierdie jaar ’n werk oor astrologie, "De Fundamentis Astrologiae Certioribus". Hierna werk hy aan ’n studie oor atmosferiese ligbreking en die werking van die oog en lense. Hierop volg sy publikasie oor die optiese deel van die astronomie, "Ad Vitellionem Paralipomena, Quibus Astronomiae Pars Optica Traditur."

In Oktober 1604 maak ’n helder nuwe aandster sy verskyning, maar Kepler het nie die gerugte daaroor geglo totdat hy dit self op 17 November 1604 gesien het nie. Hy het die ster stelselmatig ondersoek, gesien hoe dit al hoe dowwer raak en bespiegel oor waar dit vandaan sou kom. Dit het na 'n paar maande verdwyn. Hy skryf ’n verslag oor hierdie “nuwe ster” of supernova, en publiseer sy bevindinge in 1604 in Duits en in 1606 in Latyn. Hierdie supernova staan vandag bekend as SN1604.

’n Supernova is ’n uiters helder voorwerp in die sterrehemel, die resultaat van die ontploffing van ’n massiewe ster. Daar is geweldig ligtende uitbarsting, wat ’n tydjie selfs helderder kan skyn as die hele galaksie waarin dit gebeur. Daarna, oor etlike weke of selfs maande, verdof dit algaande totdat dit nie meer sigbaar is nie.

Hierdie staan bekend as die Oorblyfsel van Kepler se Supernova. Hierdie kleurryke prent daarvan is die resultaat van saamgevoegde waarnemings deur die wentelende ruimte-teleskope Hubble en Spitzer, asook die Chandra-X-Straal-Observatorium.

Danksy die moderne tegnologie word die oorblysel van die supernova (SN 1604) vandag intensief bestudeer en help dit sterrekundiges om supernovas beter te verstaan.

Omstreeks 1605 merk Kepler op dat Brahe se waarnemings van die planete se posisies enkele relatief eenvoudige wiskundige wette volg. Hy werk deurentyd aan "Astronomia nova", waarin hy sy gevolgtrekkings oor Mars se wentelbaan neerskryf. Sy volledige en beroemdste werk verskyn, in 1609, as "Astronomia nova aitiologetos seu Physica coelestis",  waarin hy sy eerste en tweede wette oor die beweging van die planete beskryf. Hy beskryf sy nuwe astronomie as “hemelse fisika”.

Kepler formuleer die volgende drie wette tussen 1609 en 1619. Tweeduisend jaar lank het die geleerde wêreld beweer dat die planete in sirkelbane en met gelykmatige snelheid langs die hemel beweeg. Kepler beskryf met sy eerste twee wette dat die bane ellipsvormig is en dat die planete in hul bane van snelheid verander.

In eenvoudige taal lui die wette soos volg:

Wet 1: "Die wentelbaan van elke planeet is 'n ellips, met die son by 'n brandpunt."

Wet 2: "Die lyn wat die planeet met die son verbind (die voerstraal) bestryk in 'n gelyke tyd 'n gelyke oppervlakte."

Wet 3: "Die kwadrate van die wenteltye van planete staan in verhouding tot die derde mag van hul afstand van die son."

Kepler se wette het die vroeëre sterrekunde en fisika in twyfel getrek. Sy stelling dat die aarde in beweging is, sy gebruik van ellipse eerder as sirkels en sy bewyse dat die planete se snelhede wissel het sterrekunde en fisika totaal verander. Byna 'n eeu later was dit vir Isaac Newton moontlik om Kepler se wette weer van sy eie bewegingswette en swaartekragwet af te lei (deur gebruik te maak van klassieke Euklidiese meetkunde).

Tans word Kepler se wette gebruik om die benaderde wentelbane van kunsmatige satelliete te bereken, asook dié van liggame om die son waarvan Kepler self nie bewus was nie (soos die buitenste planete en kleiner asteroïedes). Die wette is van toepassing waar enige klein liggaam 'n groter, relatief massiewe liggaam omwentel, alhoewel die effekte van atmosferiese weerstand, relatiwiteit en ander naburige liggame veroorsaak dat die resultate nie akkuraat genoeg is vir 'n spesifieke doel nie.

Kepler hoor in 1610 van Galileo Galilei se waarnemings wat hy in sy werk, "Sidereus Nuncius", bekend gemaak het. Hierop volg Kepler se eie werk, "Dissertatio cum Nuncio Sidereo", waarin hy waardering vir Galilei se werk weergee. Kepler het sy eie astronomiese teleskoop ontwikkel en in 1611 verskyn nog 'n werk, "Dioptrice", ’n basiese werk oor straalbreking in lense.

In Julie 1611 sterf Kepler se vrou, Barbara. Later die jaar sterf ook een van hul seuntjies.

In 1612 sterf Keiser Rudolf, en sy broer Matthias word keiser. Die protestante word ook uit Praag verdryf, en uiteindelik kry Kepler deur Keiser Matthias werk as landskapwiskundige in Linz.

In Oktober 1613 trou Kepler weer, dié keer met die veel jonger Susanna Reuttinger. Die Dertigjarige Oorlog was in volle gang en die gesin sou die nadelige gevolge voel. Susanna moes twee kinders uit die eerste huwelik op haar neem, en sou self nog ses kinders kry, waarvan drie jonk gesterf het.

In Linz het Kepler ook die teoretiese basis van musiek bestudeer, siende dat hy belanggestel het in ’n harmoniese model vir die heelal. In Julie 1619 publiseer hy sy gevolgtrekkings oor wêreldharmonie in "Harmonices mundi". Die vyfde volume van hierdie werk bevat ook Kepler se derde wet oor die beweging van die planete.

Tussen 1617 en 1621 verskyn ook "Epitome Astronomiae Copernicanae", 'n werk in sewe volumes, ’n belangrike bydrae tot die sterrekunde en die nuwe wêreldbeeld.

Weens die oorlog en verdere vervolging van die protestante verhuis die gesin weer in 1626, dié keer na Ulm. In 1627 verskyn sy "Tabulae Rudolphinae" en hy verhuis na Sagan om daar as wiskundige te werk.

Op reis na Linz in 1930 word hy ernstig siek, en Johannes Kepler sterf op 15 November 1630 in Regensburg. Sy graf is tydens die oorlog verwoes, maar sy grafskrif is welbekend:

"Mensus eram coelos, nunc terrae metior umbras."

"Mens coelestis erat, corporis umbra iacet."

Dit beteken: Ek het die hemele gemeet, nou meet ek die skadu’s van die aarde. My gees verkeer in die hemel, my liggaamlike omhulsel lê hier.

Johannes Kepler (1571–1630) was naas Galileo Galilei (1564–1642) en Isaac Newton (1643–1727) een van die belangrikste natuurwetenskaplikes van die moderne tyd. Sedert sy studiejare in Tübingen het hy wetenskaplike en wiskundige aantekeninge en sy eerste gedagtes oor die wêreldbeeld dat die son die middelpunt van ons heelal is met die planete wat daarrondom wentel neergeskryf. Hierdie aantekeninge is uiteindelik na sy dood in 1633 deur sy seun Wilhelm verwerk en gedruk in die boekie "Somnium".


</doc>
<doc id="29818" url="https://af.wikipedia.org/wiki?curid=29818" title="Lettertipe">
Lettertipe

In tipografie het lettertipe tradisioneel verwys na ’n letter van ’n enkele grootte of tipe, soos 10-pt-Arial. In moderne gebruik beteken lettertipe of font ’n hele letterfamilie, soos Arial, insluitende ekstra simbole. ’n Font kan ook net uit ekstra simbole bestaan, soos dié met wiskundetekens. Gebruiklike fonts in Microsoft Windows is "Arial", "Courier New", "Times New Roman", "Tahoma", "Verdana", ens.

In die tradisionele drukkuns was die font van hout of lood. Die woorde "bokas" vir hoofletters en "onderkas" vir kleinletters word steeds gebruik; dit het ontstaan na aanleiding van in watter letterkas die letters gehou is. Reëlspasiëring word ook steeds in Engels "leading" genoem, na aanleiding van die dun strokies lood wat tussen reëls ingedruk is om die spasiëring te vergroot. Letterfamilies is in stelle verkoop, maar sommige karakters soos aandagstrepe, spasies en reëlspasieerders het nie tot ’n spesifieke letterfamilie behoort nie en was generiese karakters wat saam met enige lettertipe gebruik kon word.

Vandag bestaan ’n font uit ’n digitale lêer.

Soms maak ’n aparte stel letters, soos alternatiewe hoofletters, deel uit van die font of word lettertipes in verskillende vorms gemaak vir verskillende gebruike. Dit kan as aparte fontlêers uitgereik word, of as deel van dieselfde lêer in moderne formate soos OpenType. In "Williams Caslon Text", ’n herontwerp van die 18de-eeuse font "Caslon", het die kursief baie alternatiewe wat met die oorspronklike lettertipe ooreenstem. Dit kan saam "aangeskakel" of "afgeskakel" word. 
Dit is algemeen by fonts wat vir kinderboeke gebruik word om eenvoudiger vorms van die kleinletters "a" en "g" (soms ook "y" en "l") te gebruik. Daar word geglo hulle is makliker vir jong kinders om te lees omdat hulle meer soos geskrewe letters lyk. Soms word sulke eenvoudiger letters as ’n aparte toevoeging tot gewilde fonts uitgereik, soos met "Akzidenz-Grotesk" en "Gill Sans". ’n Bekende font wat spesiaal vir kinderboeke ontwerp is, is "Sassoon Sans".

Die term "skreef" (Engels: "serif") verwys hier na die dwarsstrepies wat by sekere lettertipes soos "Courier New" voorkom. Fonts soos "Arial" het nie dwarsstrepies nie en word "skreeflose letters" ("sans serif") genoem.

Fonts kan verskillende soorte syfers hê. Sommige het syfers wat op verskillende hoogtes staan, met ’n "hoofletter"-alternatief wat wel oplyn. Sommige het aparte style vir boskrif- en voetskrifletters ("superscript" en "subscript"). Ander gebruik weer syfers wat so hoog soos "klein hoofletters" is. 

Fonts soos Adobe se "Acumin" het syfers wat op twee verskillende hoogtes staan: Die een lyk beter saam met kleinletters en die ander saam met hoofletters. Met die OpenType-formaat is dit moontlik om al dié lettertipes in een digitale fontlêer saam te voeg, iets wat nie voorheen moontlik was nie.

Daar word ook onderskei tussen fonts met vaste spasiëring (soos dié van 'n tikmasjien, waar elke letter dieselfde breedte het - 'n i gebruik hier dieselfde spasie as 'n w). 'n Voorbeeld hiervan is "Courier New":

Lettertipes met veranderlike spasiëring word veral in die boekdruk gebruik. Hier het letters 'n onafhankike breedte - 'n i gebruik dus minder spasie as 'n w.
Voorbeelde hiervan is "Arial", "Times New Roman", "Tahoma" en "Verdana":

Die gewig van ’n font is die dikte van die lyne in vergelyking met hul hoogte. ’n Letterfamilie kan in fonts van wisselende gewigte voorkom, van ultralig tot ekstra vet of swart. Vier tot ses gewigte is nie uitsonderlik nie en ’n paar letterfamilies het tot 12. Baie letterfamilies vir kantoor- of webgebruik het net ’n normale en vet weergawe. As daar nie ’n vet weergawe bestaan nie, kan sommige webblaaiers en ontwerpprogramme ’n nagemaakte vet letter vertoon deur die gewone font met ’n effense afwyking twee keer opmekaar te plaas.

Die basiese gewig verskil van font tot font; dit beteken die "gewone" fonts is by sommige letterfamilies vetter en by ander ligter. Letters wat bedoel is om vir plakkate gebruik te word se letters is gewoonlik vetter as dié vir lang tekste. Pogings om ’n reeks gewigte te sistematiseer het gelei tot ’n numeriese klassifikasie wat vir die eerste keer deur Adrian Frutiger gebruik is vir "Univers": 35 "Extra Light", 45 "Light", 55 "Medium" of "Regular", 65 "Bold", 75 "Extra Bold", 85 "Extra Bold", 95 "Ultra Bold" of "Black". Toevoegings hiertoe is die "6-reeks " (kursief), byvoorbeeld "46 Light Italics", die "7-reeks" (gekondenseerde weergawes), byvoorbeeld "57 Medium Condensed" en die "8-reeks" (gekondenseerde kursief), byvoorbeeld "68 Bold Condensed Italics". So is dit makliker om af te lei presies wat ’n font se gewigte is – "Helvetica 67" (HE67) is dus "Helvetica Bold Condensed".

Daar is baie gebruike vir die name van verskillende lettertipes se gewigte, en dit verskil van font tot font of van ontwerper tot ontwerper. Die volgorde is egter meestal dieselfde en lyk gewoonlik min of meer so: dun, ultralig, lig, boek, gewoon, medium, semivet, vet, ekstra vet, swaar/swart en ekstra swaar/swart.



</doc>
<doc id="29821" url="https://af.wikipedia.org/wiki?curid=29821" title="Vark">
Vark

Varke vorm die genus "Sus" wat aan die familie Suidae van die soogdier-orde Cetartiodactyla (ewehoewiges) behoort. Dit het almal gesplete hoewe en is nouverwant aan die pekari. Varke kom oorspronklik uit Eurasië en word saamgegroepeer onder die genus Sus binne die "Suidae" familie. Varke is veral bekend om hul vraatsug en onsindelikheid. Minder bekend is egter dat hulle besonder intelligente diere is.

Die varkspesie ("Sus scrofa") is ongeveer 5 000 tot 7 000 jaar gelede deur die mens makgemaak. Mak varke is veediere en 'n belangrike bron van voedsel in die wêreld. Varkvleis is tewens die mees verbruikte vleis ter wêreld, en verteenwoordig sowat 45% van die wêreldwye vleismark. Ander byprodukte wat uit varkweefsel verkry word sluit in leerprodukte, gom, porselein en 'n verskeidenheid dierevetprodukte. Varke se belang in biomediese navorsing en behandelings het ook onlangs toegeneem. Varke se lang en noue betrokkenheid by die mens het ook 'n diep spoor gelaat by menslike kultuur, veral in kunswerke en gesegdes.

Varke is omnivore met 44 tande, insluitende hul krom slagtande, wat by die beer opvallend is en voortdurend groei, maar nié by die sog nie. Die volwasse beer (manlik) is groter as die sog (vroulik). Hulle kort ledemate het vier tone elk en elke toon eindig in 'n hoef. Die kop het 'n driehoekige profiel wat eindig in die skyfagtige snoet, wat intern ondersteun word deur die rostrale been wat met die neuskraakbeen verbind is. Hierdie anatomiese konfigurasie stel die vark in staat om sy neus soos 'n skopgraaf aan te wend om wortels uit te vroetel. Varke kry oor die algemeen groot werpsels (gemiddeld 10 – 12), terwyl sommige spesies se werpsel uit slegs een kleintjie bestaan.

Soos seekoeie, is varke nie-herkouende, ewehoewige soogdiere met kort stekelrige hare. Hulle het kort pole waarvan die tone in kloutjies eindig. Die dier steun egter net op die verlengde middelste tone. Die vark het 'n verlengde neus wat in ŉ snoet eindig en 'n volledige stel tande met snytande in die bo- en onderkaak. Die mannetjies het groot slagtande wat by die bek uitsteek. 

Wildevarke hou gewoonlik in ŉ trop waarvan die sôe en kleintjies die kern vorm; die volwasse mannetjies hou meestal op hulle eie en soek die wyfies slegs gedurende paartyd op. Varke eet enigiets en dolwe die grond met hulle snoete om op soek na knolle, sappige wortels. paddastoele, larwes, wurms en slakke. Verder eet hulle gras. muise, akkers. vrugte en verrottende materiaal. 

Tropiese soorte word dikwels op die strand aangetref op soek na uitgespoelde visse, skulpdiere en skilpadeiers. Varke het ŉ besonder goed ontwikkelde reukorgaan; mak varke word dikwels gebruik om eetbare paddastoele op te spoor. 

(Subfamilie "Suinae") kom voor in Europa, Asië en Afrika, terwyl die gewone wildevark ("Sus" "scrota") in die hooglande van Tibet en Noord-Afrika aangetref word. Daar is gemeen dat die dwergvark uitgesterf het, maar die soort word wel nog in Assam, Indië gevind. Die Asiatiese vlakvark ("Sus verrucosus") met sy kenmerkende groot vratte op die kop, kom in verskillende vorms voor in onder meer Sumatra, Java en die Filippyne. 

Die babiroesa ("Babyrousa babyrussa"), van die Indonesiese eiland Celebes. Het baie lang slagtande wat deur die bolip groei en bo omkrul. Behalwe die gewone wildevark. is Afrika ook die tuiste van die reusevark ("Hylochoerus meinertzhageni") wat tot 850 kg weeg, en eers in 1904 in die woude van die Kongobekken ontdek is. Die Afrikaanse vlakvark ("Phacochoerus aethiopicus") is ŉ komieklike dier met sy breë kop vol uitsteeksels, groot slagtande en stert wat dikwels regop staan. 

Die Afrikaanse bosvark ("Potamochoerus porcus") het digte hare met kwaste aan die ore. In Amerika word varke verteenwoordig deur die nawelvark (subfamilie "Dicotylinae") wat 'n groot ovaalvormige klier op die rug het. Die funksie van hierdie klier is onbekend. Die halsbandnawelvark ("Tayassu tajacu") word in die suidelike deel van die VSA tot in Patagonië aangetref, terwyl die pekari tot Suid-Amerika beperk is.

Sowat 5 000 jaar gelede is varke al aangehou. Mak varke is almal uit die gewone wildevark geteel. Sowel die Grieke en Romeine as die Kelte en Germane het varke aangehou, terwyl die vark veral in China 'n vername bron van vleis was. Varke. honde en hoenders is ook op die eilande in die Stille Oseaan aangehou. 

Varke en varkvleis was natuurlik nie oral ewe gewild nie – in Ou Egipte is varkvleis na die Derde Dinastie slegs deur sekere bevolkingsgroepe geëet, terwyl Midde-Oosterse volke die vark as onrein beskou het. Gedurende die Middeleeue was varke gewild in Europa en hulle is deur Columbus tydens sy tweede reis in 1493 na die Nuwe Wêreld gebring. 

Sedert die koms van Jan van Riebeeck in 1652 is varke in Suid-Afrika aangehou en hulle is nou nog algemeen op baie Suid-Afrikaanse plase. Die moderne varkboerdery is egter 'n verskynsel van hierdie eeu. Daar bestaan 'n groot aanvraag na spek en ham in die land, hoewel skaap- en beesvleis gewilder as varkvleis is.

Rasse wat 'n belangrike rol gespeel het in die verbetering van die vleisrasvarke. Was onder meer die Berkshire, Yorkshire, en Skandinawiese rasse soos die Landras en die Grootwit (Large White). Die Berkshire is van die oudste suiwer rasse uit Engeland, terwyl die Yorkshire, wat vroeg uit die 19e eeu dateer, wêreldwyd aangehou word. Ook die Hampshire is afkomstig uit Engeland. Landrasvarke kom oorspronklik van Denemarke, Swede, Duitsland en Nederland. 

Suid-Afrika het in 1953 Sweedse en Nederlandse Landrasvarke hierheen ingevoer en spoedig was hulle die gewildste varkrasse in Suid-Afrika vanweë hulle voortreflike eienskappe. Sedert 1959 is hierdie ras bekend as die Suid-Afrikaanse Landras. Die Duroc, die Poland China en die Spotted Poland China word in die VSA aangetref, terwyl die Lacombe weer 'n Kanadese ras is, ontwikkel uit kruisings tussen onder meer die Deense Landras en die Berkshire. 

Die Pietrain is afkomstig uit België en word veral in kruistelings gebruik. Die Minnesota Nr. 1 is in 1952 uit die VSA na Suid-Afrika ingevoer en is 'n uitstekende vleis-en spekvleisras. Naas die Landras is die Grootwit seker een van die gewildste rasse in Suid-Afrika. Ander rasse wat in Suid-Afrika voorkom, is die Grootswart, die Tamworth, die Wessex Saddleback (saalrug) en die Essex Saddleback.

Varkboerdery het in die laaste 150 jaar baie verander en gespesialiseerd geword. Vroeër het varke buite rondgeloop en self kos gesoek. Langsamerhand is varke in skure aangehou en vetgemaak. Deense en Engelse hokke het ŉ misgang om die uitwerpsel op te vang en higiëniese toestande te verseker. Die moderne vorm van huisvesting is die sogenaamde roosterstal, waarvan die vloer uit betonbalke bestaan en die mis deur die splete in die vloer getrap word. 

ŉ Groot nadeel van hierdie tipe stal is dat die diere beenbreuke opdoen en 'n vorm van kannibalisme onder hulle ontstaan sodra die stal te vol raak. Genoeg voer, die regte temperatuur, genoeg beweegruimte en vars lug is baie belangrik. Varke floreer op mielies, koring, sorghum en sojaboonmeel. In sommige lande word varke ook gevoer met afval soos sitruspulp en ander voedselbronne wat vir menslike gebruik ongeskik is. Verbeterings op die gebied van teling, siektebeheer en voeding (onder meer deur die insluiting van antibiotika en hoëproteïenbyvoedings) het bygedra tot verbeterde produksie. Wat varksiektes betref is bakterie en virussiektes die belangrikste. 

Gastroënteritis is veral gevaarlik vir klein varkies, terwyl wurms en parasiete wel beheer kan word. Varke word dikwels op 'n nalatige wyse vervoer wat hartverlamming by hulle kan veroorsaak. Varke teel vinnig aan en groei ook vinnig. Gewoonlik word varke voor volwassenheid geslag; in die geval van vleisvarke gewoonlik op die ouderdom van 4 maande (± 50 kg), terwyl spekvleisvarke op 6 maande (± 90 kg) geslag word. Dragtigheid duur ongeveer 114 dae en 8 tot 12 varkies word gewoonlik gebore. 

Wat varkboerdery betref, loop China los voor met ongeveer 230 miljoen varke, gevolg deur Brasilië, die USSR, die VSA en Duitsland. Die varkvleisbedryf is verder belangrik in lande soos Pole, die Skandinawiese lande, Argentinië en Suid-Afrika. 

In Suid-Afrika is die Suid-Afrikaanse Varktelersvereniging en die Suid-Afrikaanse Stamboekvereniging onder meer verantwoordelik vir die organisasie en die bevordering van stoetvarkteling. Behalwe in die landboufakulteite aan sekere universiteite, word navorsing ook gedoen by Cedara, Elsenburg en Irene. 

As gevolg van navorsing en kundigheid ten opsigte van teling, voeding, die beheer van siektes en huisvesting, het varkvleisproduksie in 'n gespesialiseerde bedryf ontwikkel en dit lewer 'n belangrike bydrae tot die toenemende vraag na rooivleis.





</doc>
<doc id="29824" url="https://af.wikipedia.org/wiki?curid=29824" title="Suid-Afrikaanse Buro vir Standaarde">
Suid-Afrikaanse Buro vir Standaarde

Die Suid-Afrikaanse Buro vir Standaarde of SABS is 'n statutêre liggaam wat gestig is kragtens die Standaardewet, Wet No. 24 van 1945, en funksioneer kragtens die nuutste weergawe van die Standaardewet, Wet No. 29 van 1993 as nasionale instituut vir die bevordering en handhawing van standardisasie en kwaliteit van goedere en die lewering van dienste.

SABS is ook die liggaam wat Suid-Afrika by die Internasionale Standaarde Organisasie (ISO) verteenwoordig.

Die SABS is werksaam op die volgende gebiede:

In 'n poging om sy diensverskaffing aan die nywerhede wat dit bedien te maksimeer het die SABS sy aktiwiteite verdeel in sewe nywerheidsektore, wat elk die volle reeks dienste kan lewer wat betrekking het op daardie spesifieke nywerheid. Die sewe sektore is:


Die SABS se doelwitte sluit in:



</doc>
<doc id="29831" url="https://af.wikipedia.org/wiki?curid=29831" title="Hendrik Fredrik Prinsloo">
Hendrik Fredrik Prinsloo

Kolonel Hendrik Fredrik Prinsloo O.B.E., E.D. (* 18 Augustus 1890, Carolina – † 20 November 1966, Ermelo) was 'n Suid-Afrikaanse militaris wat onder meer die bevelvoerder van die Italiaanse krygsgevangenekamp by Zonderwater tydens die Tweede Wêreldoorlog was. 

Prinsloo was die oudste seun van Kommandant H. F. Prinsloo, wat die Carolina Boerekommando in die Slag van Spioenkop tydens die Tweede Vryheidsoorlog aangevoer het. Op twaalfjarige ouderdom is Prinsloo deur Britse magte krygsgevange geneem toe hy as wapendraer in sy vader se kommando opgetree het. Hy is saam met sy moeder in die Barbertonse konsentrasiekamp aangehou. 

Tydens die Eerste Wêreldoorlog het hy deelgeneem aan die Suidwes-Afrika veldtog waar hy die "Croix-de-Guerre (avec palmes)" toekenning van die Franse regering ontvang het. In 1922 het hy as luitenant in die Militêre Konstabulary in Suidwes-Afrika 'n leidende rol gespeel in die beëindiging van die Bondelswart-rebellie en was hy leier van die mag wat die rebelleleier Abram Morris agtervolg en doodgemaak het om die oorgawe van die Bondelinsurgente af te dwing.

Teen die uitbreek van die Tweede Wêreldoorlog was kolonel Prinsloo bevelvoerder van die Botha Regiment. In 1942, net voor hy met die regiment na Noord-Afrika sou vertrek, is hy deur veldmaarskalk Jan Smuts in bevel van die Italiaanse krygsgevangenekamp Zonderwater naby Cullinan geplaas.

Prinsloo het aan die hoof van die kamp gestaan van die begin van 1943 totdat dit in Februarie 1947 gesluit is. Met 63 000 gevangenes op 31 Desember 1942 was Zonderwater die grootste Italiaanse krygsgevangenekamp ter wêreld. Prinsloo het tydens sy bevelvoering 9 000 ongeletterde kleinboere wat by Zonderwater krygsgevangenes was laat Italiaans leer lees en skryf. 5 000 gevangenes het ambagte geleer en die kamp se 15 skole is jaarliks deur sowat 10 000 bygewoon. 'n Sentrale biblioteek met meer as 10 000 boeke is ingerig en elke kampblok het sy eie takbiblioteek gehad. Die gevangenes het by vele Suid-Afrikaanse werkgewers diens gedoen en talle projekte van historiese belang is deur die gevangenes onderneem, soos die bou van Tom Jenkinsrylaan in Pretoria, agt fresko's in wat vandag die Cullinan Square restaurant, funksie- en konferensiesentrum is, talle standbeelde, klipmure, geboue en 'n replika Italiaanse kerkie op die plaas Bloemendaal. Slegs tweehonderd drie-en-dertig krygsgevangenes het in aanhouding aan siektes gesterf en ses-en-sewentig het in ongelukke omgekom (ongeveer 0,5% van die totale aantal krygsgevangenes wat in Suid-Afrika aangehou is). Prinsloo en drie van sy offisiere is deur die naoorlogse regering van Italië met die Orde van die Ster vereer. Die Pous het ook die "Ordine di Bene Merente", 'n pouslike dekorasie, aan Prinsloo toegeken. 

In 1947 het kol. Prinsloo Suid-Afrika verteenwoordig by die Diplomatieke Konferensie wat Genève gehou is om die Internasionale Konvensie met Betrekking op die behandeling van krygsgevangenes, of te wel die Geneefse-Konvensie van 1929 aan te pas. 


</doc>
<doc id="29832" url="https://af.wikipedia.org/wiki?curid=29832" title="Tom Jenkinsrylaan">
Tom Jenkinsrylaan

Tom Jenkinsrylaan is 'n pad aan die noordelike hang van Meintjieskop tussen Arcadia en Rietondale in Pretoria. Die pad sluit in die suide, aan die bokant van Meintjieskop, by Eastwoodstraat aan, en eindig aan die voet van die koppie in 'n T-aansluiting met Soutpansbergweg. Die pad is vernoem na Pretoria se burgemeester in 1944, mnr. Tom Jenkins. Dit is tydens die Tweede Wêreldoorlog deur Italiaanse krygsgevangenes gebou om Arcadia met Rietondale te verbind.

Bouwerk aan die pad het in 2008 die onderwerp van 'n geskil tussen die Tshwane-departement van openbare werke (DOW) aan die een kant en plaaslike inwoners, die Tshwane Bouerfenis Vereniging en die Gautengse Erfenishulpbronowerheid, aan die anderkant geword. Die DOW het in 2007 begin met werk aan die pad om dit te stabiliseer. Die DOW voer aan dat die bogemiddelde reënval vroeg in 2008 skade aan die rotswand veroorsaak het, terwyl inwoners die blaam plaas op die veiligheidsmuur wat om die Bryntirion-landgoed, wat die Presidensiële ampswoning insluit, gebou word. 

Die DOW het nie ’n erfenis-impakstudie laat doen voordat met werk aan die pad, wat ouer as 60 jaar is, begin is nie. Die werk, wat deur die DOW gedoen word, behels die spuit van beton oor die rotswande langs die pad. Die inwoners is bekommerd oor die estetiese impak van die werk op die geskiedkundige rylaan. Op 29 Februarie 2008 het die Rietondale/Riviera/Rietfontein/Deerness/Gezina (RRRDG)-gemeenskapsvereniging 'n dringende aansoek ingedien om ’n hofbevel teen die DOW te vekry om die werk aan die pad te staak. Op Vrydag 7 Maart 2008 het die hof die stakingsbevel van die hand gewys.

Die plaaslike gemeenskapsvereniging het ’n Vriende van die Tom Jenkinsrylaan-trust gestig om vir die regskoste en konsultante te betaal in hulle stryd met die DOW.


</doc>
<doc id="29833" url="https://af.wikipedia.org/wiki?curid=29833" title="Tien Gebooie">
Tien Gebooie

Die Tien Gebooie of Tien Woorde (Hebreeus: עשרת הדיברות, "Aseret ha'Dibrot"), ook Dekaloog (Grieks: δεκάλογος, "dekálogos"), is 'n lys godsdienstige en morele verpligtinge, wat volgens die Bybel deur God aan Moses gegee is op die berg Sinai (Eksodus 19:23) of Horeb (Dewerim/Deuteronomium 5:2). Die Joodse fees Sjawoe'ot herdenk die ontvangs van die Tien Woorde deur Moses op die berg Sinai.

Die tien gebooie soos in Eksodus 20:1-17 uiteengesit:




</doc>
<doc id="29835" url="https://af.wikipedia.org/wiki?curid=29835" title="Tripoli">
Tripoli

Tripoli (Arabies: طرابلس Ṭarābulus, Tripoli afgelei van die Griekse term vir "drie stede": Τρίπολη, Turks: Trablus) is die hoofstad en grootste stad van Libië.

Tripoli het 'n bevolking van 1,158 miljoen. Die stad is in die noordweste van die land gelë op die randjie van die woestyn op 'n rotsagtige landpunt wat in die Middellandse See in strek en 'n baai vorm. Tripoli is in die 7de eeu deur die Fenisiërs gestig wat dit "Oea" genoem het. 

Tripoli is die grootste stad, hoofhawe en die grootste kommersiële en vervaardigingsentrum in Libië. Dit huisves ook die Al-Fateh Universiteit. As gevolg van die stad se lang geskiedenis is daar talle belangrike argeologiese terreine in Tripoli. Die klimaat is tipies Mediterreens met warm droë somers en koel winters en beskeie reënval.

"Tripoli" kan ook verwys na 'n "Sha'biyah" , die hoogste vlak administratiewe onderafdeling in die huidige Libiese regeringstelsel.


</doc>
<doc id="29836" url="https://af.wikipedia.org/wiki?curid=29836" title="Boer">
Boer

Boer kan verwys na:


Andere betekenisse:


</doc>
<doc id="29841" url="https://af.wikipedia.org/wiki?curid=29841" title="Dot-comvoorspoedgolf">
Dot-comvoorspoedgolf

Die "dot-com voorspoedgolf" was 'n spekulatiewe voorspoedgolf wat rofweg tussen 1995-2001 (met sy hoogtepunt op 10 Maart 2000 toe die NASDAQ 5132.52 punte bereik het) voorgekom het, toe aandelemarkte in die westerse lande ongekende groei belewe het in veral die internet sektor en verwante markte. Die tydperk is gekenmerk deur die stigting (en in baie gevalle fabelagtige mislukkings) van 'n groep nuwe internet-gebaseerde maatskappye wat allerweë as dot-com's beskryf is. 'n Kombinasie van vinnig stygende aandeelpryse, indiwiduele spekulasie in aandele en maklik bekombare waagkapitaal het 'n atmosfeer van onredelike verwagtinge geskep waar baie besigheidsmense die standaard besigheidsmodelle geïgnoreer het en eerder op hul markaandeel gefokus het in plaas daarvan om op gesonde winsgrense te konsentreer. Die mislukking en ineenstorting van die markte het gelei tot 'n matige, dog langdurige resessie in die ontwikkelde lande van die wêreld.


</doc>
<doc id="29844" url="https://af.wikipedia.org/wiki?curid=29844" title="Zonderwater-krygsgevangenekamp">
Zonderwater-krygsgevangenekamp

Zonderwater krygsgevangenekamp was 'n kryggevangenekamp naby Cullinan waar 'n groot aantal Italiaanse krygsgevangenes tussen 1941 en 1947 aangehou is. Die krygsgevangenes is tydens die Tweede Wêreldoorlog uit Noord-Afrika na Suid-Afrika gestuur. 
Die eerste bevelvoerder van die kamp was Kolonel Rennie. Hy is egter deur Kolonel De Wet vervang. De Wet het te staan gekom teen verveelde en desperate gevangenes wat probeer ontsnap het deur tonnels te grawe. Die langste van die tonnels was 11 voet diep en 90 voet onder die grond. Hoewel gevangenes in terme van die Geneefse Konvensie betaal moes word is dit met sigarette gedoen. 

In 1942 het ene Dr. Diogo uit Brasilië die kamp inspekteer. Sy bevindinge was nie gunstig nie en moraal in die kamp was laag. De Wet is deur Kolonel HF Prinsloo vervang wat uiteindelik van 1943 tot 1947 in bevel gebly het en in Suid-Afrika en in die buiteland, insluitend in Italië, geloof sou word vir die manier waarop hy die kamp bestuur het. Prinsloo het die gevangenes se moraal en selfbeeld opgebou deur pieknieks te reël, die gevangenes soos volwasse mans te behandel, verbeteringe aan geboue aan te rig, besoek deur die Aartsbiskop toe te laat en daaglikse oefeninge te reël. Onder Prinsloo se bevel het daar selfs 'n orkes ontstaan en is kunsvlytuitstallings en kunsklasse gereël. 'n Biblioteek met 10 000 boeke is opgerig en 11 500 gevangenes het vrywillig skool gegaan. Ongeletterdheid onder die gevangenes wat talle kleinboere ingesluit het is verminder van 30% tot 2%. 

Toe die kamp voltooi is het dit 'n kapasiteit van 120 000 gehad. Die grootste aantal gevangenes in die Zonderwaterkamp was egter slegs 63 000 op 31 Desember 1942. Die kamp is verdeel in 14 blokke wat ontwerp is om elkeen 8 000 man te huisves. Dié is weer verdeel in vier kampe elk met ongeveer 2000 man per kamp. Verder was daar 'n transitokamp en 'n ontsmettingskamp. Zoenderwater het oor 'n krygsgevangenehospitaal met 1 600 beddens beskik wat dit op daardie stadium een van die grootste hospitale in Suid-Afrika gemaak het. Die kamp wat met 'n klein dorpie vergelyk kon word het meer as 24 myl se paaie gehad. Vierduisend werkgewers het werk aan die gevangenes in die kamp verskaf. Meeste werksgeleenthede het landbouwerk op plase behels, maar die Italianers het ook bygedra tot die konstruksie van 'n aantal siviele projekte soos Tom Jenkinsrylaan in Pretoria. 


</doc>
<doc id="29850" url="https://af.wikipedia.org/wiki?curid=29850" title="THTR-300">
THTR-300

Die THTR-300 was 'n hoë temperatuur kernreaktor in Hamm-Uentrop, in Noordryn-Wesfale, wat helium as koelmiddel gebruik het en elektriese kraglading van 300 MW opgewek het. 


</doc>
<doc id="29853" url="https://af.wikipedia.org/wiki?curid=29853" title="Gevlekte hiëna">
Gevlekte hiëna

Die gevlekte hiëna ("Crocuta crocuta"), ook bekend as die laggende hiëna, is 'n soogdierspesie van 'n hiëna uit die orde "Carnivora". Hulle is mediumgrootte karnivore wat inheems aan Sub-Sahara-Afrika is. Gevlekte hiënas is die enigste oorlewende spesie in die genus "Crocuta". Hulle lyk op hondagtige diere (bv. wolwe, honde, ens.), maar dié diere behoort tot 'n heel ander familie. 

Die gevlekte hiëna is gelys as van die minste kommer deur die IUCN weens sy wye verspreiding en groot getalle, beraam op tussen 27 000 en 47 000 individue. Die spesie ervaar egter 'n daling in getalle buite beskermde gebiede, as gevolg van habitatverlies en stropery. Die spesie het waarskynlik ontstaan in Asië, en was teenwoordig oor die hele Europa vir ten minste een miljoen jaar tot die einde van die Laat Pleistoseen.

Die gevlekte hiëna is die grootste bekende lid van die Hyaenidae, en is verder fisies onderskeibaar van ander spesies deur sy vaagweg beeragtige bou, sy ronde ore, minder prominente maanhare, gevlekte pels, sy dubbeldoel tandgebit, minder tepels en die teenwoordigheid van 'n pseudo-penis by die vroulike lede. Dit is die enigste soogdier spesies met 'n gebrek aan 'n eksterne vaginale opening.

Gevlekte hiënas is bekend vir hulle krysende geblawwery, wat soms met die histeriese lag van 'n mens vergelyk word. Hulle word dikwels foutiewelik as aasdiere beskryf, maar is egter kragtige jagters en die oorgrote meerderheid van hul dieet bestaan uit prooi wat hulle self vang. Gevlekte hiënas word as die mees effektiewe aasdiere beskou. Hulle is die enigste diere met 'n spysverteringstelsel wat bene, hoewe, horings en vel kan verteer.

'n Gemiddelde volwasse hiëna weeg ongeveer 60 kg en bereik 'n hoogte van ± 75 cm; dit is ook die grootste van al die hiëna-soorte. Alhoewel dit 'n nagdier is, word dit dikwels gedurende die dag waargeneem. Die gevlekte hiëna het 'n loopsnelheid van 15 km/h, maar kan versnel tot 50 km/h wanneer hy hardloop.

'n Wyfie is vir drie maande dragtig en kan telkens geboorte skenk aan twee tot drie kleintjies. Gevlekte hiënas het 'n moontlike lewensduur van 25 jaar.





</doc>
<doc id="29858" url="https://af.wikipedia.org/wiki?curid=29858" title="Kalmikië">
Kalmikië

Kalmikië (ook Kalmoekië; Kalmikies: Хальм Тангч, "Chalm Tangtsj"; Russies: Республика Калмыкия, Respoeblika Kalmikija), is ’n outonome republiek (’n deelgebied van Rusland). Dit is geleë aan die Kaspiese See. Dit is die enigste gebied in Europa waar Boeddhisme die hoofgodsdiens is. Die hoofstad is Elista en die amptelike tale Russies en Kalmikies.

Die Kalmikiërs stam grotendeels van Mongoolse nomadiese volke wat hulle in die 17de eeu hier gevestig het. Binne 25 jaar word hulle onderdane van die Russiese tsaar. In ruil vir die beskerming van Rusland se suidelike grens kry hulle ’n jaarlikse toelae en toegang tot die markte van die Russiese grensgebiede. Die streek bereik die hoogtepunt van sy militêre en politieke mag onder Ajoeka Khan (1669–1724).

Ná Ajoeka Khan se dood word die streek ál minder onafhanklik en ’n groot deel van die bevolking begin wegtrek. Om dit stop te sit, neem Katharina die Grote hul onafhanklikheid weg en dra alle regeringsmag oor aan die goewerneur van Astrachan. Ná die Tweede Wêreldoorlog word groot dele van die bevolking deur Josef Stalin na Siberië verban. Omtrent die helfte keer ná sowat twintig jaar weer terug. Op 9 Januarie 1957 word die streek ’n outonome oblast en op 29 Julie 1958 ’n outonome republiek. Ná die val van die Sowjetunie behou dit sy status as outonome republiek.

Die huidige president is sedert die verkiesings van 1993 die multimiljoenêr Kirsan Iljoemzjinof, wat voorsitter van die internasionale skaakfederasie FIDE is. Sy droom is om van Kalmikië ’n skaakparadys en onafhanklike staat te maak.

Iljoemzjinof het in 1994 die grondwet afgeskaf en die "diktatuur van die gesonde verstand" ingevoer. Dit beteken die president bepaal die beleid. Hy alleen kan mense aanstel en afdank. Volgens sy visie werk die mans, die vroue sorg vir die kinders, die kinders speel skaak en hy sorg vir die res.

Hy wil Kalmikië laat afskei van die Russiese Federasie en in plaas daarvan ’n "geassosieerde lid" laat word. Hy glo die republiek staan de facto reeds buite die federasie omdat dit geen geld meer uit die federale begroting kry nie, maar wel belasting betaal. Rusland staan dié planne teen.

In die suide grens Kalmikië aan Dagestan en in die noordooste aan Kazachstan. Sy binnelandse bure is Wolgograd (NW/N), Astrachan (N/NO/O), Dagestan (S), Stawropol (SW) en Rostof (W). Die republiek bestaan hoofsaaklik uit steppe en woestyn.


Van die grootste riviere is:

Kalmikië lê aan die Kaspiese See. Daar is net enkele mere in die republiek, onder meer:

Die republiek se wildlewe sluit die bekende saiga-wildsbok in. Die diere se habitat word beskerm in die Tsjorni Zemli-natuurreservaat.



</doc>
<doc id="29861" url="https://af.wikipedia.org/wiki?curid=29861" title="Kabardino-Balkarië">
Kabardino-Balkarië

Kabardino-Balkarië (Russies: Кабардино-Балкария; Kabardies: Къэбэрдей-Балъкъэр Республикэ; Karatsjai-Balkaries: Къабарты-Малкъар Республика, "Qabartı-Malqar Respublika") is ’n outonome republiek (’n deelgebied van Rusland) in die Noord-Kaukasus. Dit word begrens deur Georgië, Noord-Ossetië, Karatsjai-Tsjerkessië en Stawropol-krai. Die hoofstad is Naltsjik. Die gebied is gestig op 5 Januarie 1936.

In die verre suidweste van Kabardino-Balkarië is die hoogste berg van Europa, die Elbroes (5 642 m).

Die republiek word grotendeels beslaan deur die Kaukasus-gebergte. In die noorde kom vlaktes voor.

Die hoogste berge is:

Die grootste riviere is:

Daar is sowat honderd klein mere in die republiek. ’n Paar van hulle is:

Kabardino-Balkarië is na twee volke genoem: die Kabardiërs (48% in 1989), wat die Noordwes-Kaukasiese taal Kabardies praat en in die steppe-agtige ooste woon, en die Balkare (9,4%), wat ’n Turkse taal praat en in die bergagtige weste woon. Albei tale word ook saam Karatsjai-Balkaries genoem. Albei volke is Islamities. Altesaam 32% van die bevolking was in 1989 Russies en Russies is die derde amptelike taal van die republiek.

Die Kabardiërs bewoon laaggeleë gebiede weerskante van die Terek-rivier. Die bevolking het in die 16de eeu onder invloed van die Krimkanaat die Islam aanvaar, maar het in dieselfde eeu die beskerming van die Christelike Rusland aanvaar. Onder invloed van die Russies-Turkse oorloë word dit in 1739 onafhanklik (Verdrag van Belgrado) en in 1774 Russies (Verdrag van Küçük Kaynarca). Balkarië val in 1827 in Russiese hande.

Ná die Russiese rewolusie word die outonome oblast Kabardië in 1921 gestig, wat in 1922 hernoem word tot die Kabardino-Balkaarse Outonome Oblast. In 1936 kry dit die status van Outonome Sowjetrepubliek (OSSR) op voorwaarde dat Balkarië uit die naam verdwyn (1944 tot 1957). In April 1944 word alle Balkare deur Josef Stalin na Sentraal-Asië verban, nes die Tsjetsjene, Krim-Tartare en ’n paar ander volke, wat almal beskuldig word van sameswering met die Duitse besetters. Ná hul rehabilitasie in 1957 kon hulle terugkeer.



</doc>
<doc id="29867" url="https://af.wikipedia.org/wiki?curid=29867" title="Tsjoewasjië">
Tsjoewasjië

Tsjoewasjië (Russies: Чувашия, Tsjoewasjija; Tsjoewasjies: Чӑваш Ен, "Tsjăwasj Jen") is ’n outonome republiek (’n deelgebied van Rusland) en die tuisland van die Bulgaars-Turkse Tsjoewasjiërs.

Die Tsjoewasjiërs stam af van vroeë Turks-sprekende Bulgaarse en Sjoewaarse volke wat in die 2de en 3de eeu van Sentraal-Asië na die Noord-Kaukasus getrek het. Hier stig hulle in die 7de eeu die ryk Groot-Bulgarië. Toe die Arabiere hul gebied binneval, trek ’n deel van hulle in die 7de en 8ste eeu na die Balkan-skiereiland, waar hulle met die Slawiërs daar meng. Hierdeur word die grondslag gelê van die huidige Bulgarye.

’n Ander deel trek onder leiding van khan Kotrag na die Sentraal-Wolga-streek en stig in die 10de eeu hier die vroeë Middeleeuse ryk Wolga-Bulgarië. Die Tsjoewasjiërs ontstaan in die 10de eeu uit dié deel van die Bulgaarse bevolking wat hulle nie tot die Islam bekeer het nie. Hul naam kom van die woord Sjoeware.

Tydens die Mongoolse inval van 1236 trek die Tsjoewasje na die noorde en in 1438, met die val van die Goue Horde, word hulle deel van die Khanaat van Kazan. In 1551 aanvaar hulle vrywillig Russiese gesag om hul eie nasie te kan behou en ’n einde te bring aan die voortdurende feodale oorloë wat die gebied verwoes het. Daarna word die streek deel van twee administratiewe distrikte, Kazan en Simbirsk.

Tydens die Russiese Burgeroorlog raak die streek betrokke by die Moslemstaat Idel-Oeral. Op 24 Junie 1920 word die Tsjoewasjiese Outonome Oblast gestig, wat in April 1925 verander in die Tsjoewasjiese OSSR. In 1992 word die huidige outonome Republiek van Tsjoewasjië gestig.

Tsjoewasjië lê in die sentrale deel van Europese Rusland en vorm die hart van die streek Wolga-Wjatka, halfpad tussen Nizjni Nowgorod en Kazan. Dit is een van die kleinste outonome republieke, maar ook een van die digs bevolktes (meer as 70 mense per km²).

Die noordelike en westelike grens word gevorm deur die Wolga-rivier. Binnelandse bure is Mari El (N), Nizjni Nowgorod-oblast (W), Mordowië (S), Oeljanofsk-oblast (S) en Tartarstan (O). Die hoofstad is Tsjeboksari, ’n belangrike nywerheidsentrum wat 560 km wes van Moskou aan die Wolga lê.


Die Wolga- en die Soera-rivier verbind Tsjoewasjië met nasionale en internasionale waters. Na die suide is Wolgograd, Rostov aan die Don, Astrachan, die Kaspiese See en die Swartsee bereikbaar. Na die weste verbind die Wolga Tsjeboksari met Nizjni Nowgorod, Jaroslawl, Moskou en die suidelike dele van Rusland. Vragvervoer is moontlik via Tsjeboksari se rivierhawens na Sint Petersburg, Noworossisk (aan die Swartsee), Astrachan en hawens aan die Donau-rivier. Die rivier is egter van Desember tot April gevries.

Tsjoewasjië het groter soewereiniteit as ander dele van Rusland wat betref plaaslike beleidsrigtings en prosedures. Nikolai Wasilijewitsj Fjodorof, ’n voormalige minister van justisie van die Russiese Federasie, is in 1994 tot eerste president van die republiek verkies en is steeds in die amp. Hy het nouer ekonomiese bande met buitelandse state aangeknoop en moedig die groei van kleinbesighede aan. Die burgemeester van Tsjeboksari, Anatoli Igoemnof, werk ook graag met internasionale maatskappye. Die republiek én die stad het departemente van buitelandse ekonomiese sake.

Die republiek het ’n fassinerende kultuurerfenis. Hoewel Russies oorwegend gebruik word vir besigheid, praat baie mense nog Tsjoewasjies, veral op die platteland. Die taal behoort tot die Bolgar-subgroep van die Turkse taalgroep. In antieke tye is ’n runeskrif gebruik, maar sedert 1871 word ’n aangepaste Cyrilliese alfabet gebruik.


</doc>
<doc id="29872" url="https://af.wikipedia.org/wiki?curid=29872" title="Newton se bewegingswette">
Newton se bewegingswette

Newton se bewegingswette bestaan uit drie natuurwette wat 'n direkte verwantskap verskaf tussen die krag wat op 'n liggaam uitgeoefen word en die beweging van daardie liggaam. Hulle is eerste deur Sir Isaac Newton saamgestel in sy werk "Philosophiae Naturalis Principia Mathematica" (1687). Die wette vorm die basis vir klassieke meganika en Newton het dit self gebruik om baie waarnemings oor die beweging van fisiese voorwerpe te verduidelik. In die derde volume van die teks het hy aangetoon hoe hierdie wette saam met sy universele swaartekragwet Kepler se planetêre bewegingswette kon verklaar.

Die tradisionele uitdrukking van die drie wette lui as volg:

Newton se bewegingswette beskryf die versnelling van partikels met massa. In moderne taal kan die wette as volg uitgedruk word:




In die gegewe interpretasie word aangeneem dat massa, versnelling en belangriker, krag uitwendig gedefinieerde groothede is. Hierdie is die mees algemeenste interpretasie: 'n mens kan die wette as 'n definisie van hierdie groothede beskou. Neem kennis dat die tweede wet slegs geldig is as die waarneming gemaak word vanaf 'n traagheidsraamwerk en aangesien 'n traagheidsraamwerk gedefinieer word deur die eerste wet is 'n bewys van die eerste wet wat berus op die tweede wet 'n logiese fout.

Lex I: "Corpus omne perseverare in statu suo quiescendi vel movendi uniformiter in directum, nisi quatenus a viribus impressis cogitur statum illum mutare."Elke liggaam volhou in sy rustoestand of om uniform reguit vorentoe te beweeg behalwe as dit gedwing word om sy toestand te verander deur 'n krag daarop. 
Hierdie wet word ook die traagheidswet genoem.

Soos deur Newton geformuleer, is die eerste wet meer van 'n spesiale geval van die tweede wet. Newton het sy wette in volgorde gerangskik vir 'n goeie rede (sien Gailili & Tseitlin 2003). Die eerste wet stel basies die verwysingsraamwerk daar waarvoor die ander wette van toepassing is, die sogenaamde traagheidsraamwerke. Om te verstaan waarom dit nodig is kan 'n mens dink aan 'n bal wat in rus is binne in 'n versnellende liggaam: 'n vliegtuig op 'n aanloopbaan is 'n voldoende voorbeeld. Vanuit die perspektief van enigeen binne in die vliegtuig (dit wil sê vanuit die vliegtuig se verwysingsraamwerk) sal dit voorkom asof die bal agteruit beweeg soos die vliegtuig vorentoe versnel (dieselfde gevoel word deur passasiers ervaar wat in hulle sitplekke vasgedruk word wanneer die vliegtuig vernsel). Uit die oogpunt van die passasiers is dit teenstrydig met Newton se tweede wet aangesien daar skynbaar geen krag op die bal uitgeoefen word wat veroorsaak dat dit beweeg nie. Die rede hiervoor is egter nie 'n teenstrydigheid nie omdat Newton se tweede wet (onveranderd) nie op die situasie van toepassing is nie. Dit is daarom belangrik om vas te stel wanneer die verskeie wette van toepassing is aldan nie aangesien hulle nie in alle gevalle geld nie.

Op 'n meer tegniese punt, alhoewel Newton se wette nie van toepassing is op verwysingsraamwerke buite die traagheidsraamwerke nie, soos in die geval van die versnellende vliegtuig, kan hulle gewysig word om wel van toepassing te wees deur die toevoeging van 'n "denkbeeldige krag" wat op die hele stelsel uitwerk: basies deur 'n krag toe te voeg wat die onverklaarde beweging van voorwerpe binne daardie stelsel verlklaar (soos in die geval van die bal wat beweeg sonder 'n waarneembare krag in die voorbeeld hierbo).

Die netto krag op 'n voorwerp is die vektorsom van al die kragte wat op daardie voorwerp uitgeoefen word. Newton se eerste wet stel dat as die som nul is, sal die bewegingstoestand van daardie voorwerp nie verander nie. Die volgende twee punte word in wese gestel:



Die eerste punt is vir die meeste mense vanselfsprekend, maar die tweede vereis om deeglik deurdink te word aangesien ons nie in die alledaagse lewe dinge ervaar wat vir ewig aanhou beweeg nie (behalwe hemelliggame). As 'n mes 'n yshokkieskyf oor 'n tafel laat gly beweeg dit nie vir altyd nie, dit word stadiger en kom uiteindelik tot stilstand. Maar volgens Newton se wet is dit omdat daar 'n uitwendige krag daarop uitoefen en daardie krag is inderdaad die wrywingskrag tussen die tafel en die skyf wat in die teenoorgestelde rigting as die beweging uitgeoefen word. Dit is hierdie krag wat veroorsaak dat die voorwerp tot stilstand gebring word. In die afwesigheid van so 'n krag soos benader word deur 'n skyf op ys, sal die skyf nie tot stilstand kom nie. Newton se eerste wet is basies 'n herhaling in ander woorde van wat Galileo reeds waargeneem het. 

Dit verskil van Aristoteles se siening dat alle voorwerpe 'n natuurlike plek in die heelal het. Aristoteles het geglo dat swaar voorwerpe soos rotse op die aarde wou rus en dat ligte voorwerpe soos rook in die lug wou rus en dat sterre in die hemel wou bly. 'n Sleutelverskil tussen Galileo se idee en Aristoteles s'n is dat Galileo besef het dat krag wat op 'n liggaam uitwerk versnelling bepaal het en nie snelheid nie. Hierdie insig het gelei tot Newton se eerste wet wat beteken dat geen krag geen versnelling beteken nie en daarom dat 'n liggaam sy snelheid sal behou.

Die traagheidswet het is skynbaar onafhanklik deur verskeie natuur- filosowe en wetenskaplikes bedink. Die traagheid tot beweging is in die 3 eeu v.C. der die Sjinese filosoof Mo Tzu en in die 11 eeu deur die Moslem wetenskaplike, Alhazen en Avicenna beskryf. Die 17 eeuse filosoof René Descartes het ook die wet geformuleer maar geen eksperimente uitgevoer om dit te bevestig nie.

Daar is geen perfekte demonstrasie van die wet nie, aangesien wrywing gewoonlik as 'n krag op 'n bewegende liggaam teenwoordig is en selfs in die ruimteis daar swaartekrag wat op voorwerpe uitwerk, die wet dien egter om die basiese oorsake van veranderinge in 'n voorwerp se beweging aan te toon.


</doc>
<doc id="29874" url="https://af.wikipedia.org/wiki?curid=29874" title="Digitale rot">
Digitale rot

Digitale rot is die verval van digitale data, een van die probleme van ons huidige tyd. Die oermense het 'n beter media gehad as wat ons tans het, omdat dit tienduisende jare oorleef het!

Ons huidige media, vernaamlik die DVD en CD, hou maar sowat 10 tot 20 jaar, maar party daarvan kan al na 'n tyd van 6 maande probleme gee. Hardeskywe is ook 'n moontlikheid vir databerging, maar hulle is redelik vatbaar vir beskadiging deur meganiese probleme. Die nuwe RAID-tegnologie, waar die inligting deur duplikasie gelyktydig oor 'n aantal (twee of meer) hardeskywe gestoor word is 'n oplossing vir belangrike data, maar dit sal ook een of ander tyd 'n rugsteunkopie nodig kry, omdat dit nog steeds as gevolg van virusse en uitwissing (opsetlik of per ongeluk) in gevaar is.

Hiervoor is die inligting tot tyd en wyl vir datasekuriteit op databande gestoor, alhoewel huidige hardeskyf grotes 'n voltydse operasie vir databerging nodig sal maak wat meer sal kos om 'n ekstra stel hardeskywe aan te skaf. Dus word al baie hardeskywe op ander hardeskywe vir veiligheid geberg.

'n Blywende datastoor – 'n kristalstruktuur – word tans in Duitsland deur Dr. Cornelia Denz ontwikkel. Dit maak gebruik van hologramme wat met behulp van 'n laserstraal in die kristal geskryf kan word.


</doc>
<doc id="29879" url="https://af.wikipedia.org/wiki?curid=29879" title="Elektroniese komponent">
Elektroniese komponent

'n Elektroniese komponent is 'n basiese elektroniese element wat gewoonlik in 'n diskrete vorm verpak word met twee of meer verbindingsdrade of metaalgeleiers. Die komponente is bedoel om aanmekaar verbind te word, gewoonlik deur soldeerwerk op 'n gedrukte stroombaan om 'n elektroniese stroombaan te skep wat 'n besondere funksie verrig (byvoorbeeld 'n versterker, radio-ontvanger of 'n ossilator). Komponente kan een-een verpak word (resistor, kapasitor, transistor, diode ens.) of in meer of minder komplekse groeperinge in geïntegreerde stroombane (operasionele versterkers, resistor-roosters, logiese hekke ens.)

Dikwels word elektroniese komponente meganies gestabiliseer, die isolasie-eienskappe verbeter en beskerm teen omgewingsfaktore deur dit in 'n hars te omhul.

Komponente kan passief of aktief wees:


</doc>
<doc id="29881" url="https://af.wikipedia.org/wiki?curid=29881" title="Strandwolf">
Strandwolf

Die strandwolf, strandjut, of bruin hiëna ("Hyaena brunnea") is 'n hiëna wat hoofsaaklik in die Kalahari en Namibwoestyne van suidelike Afrika voorkom. 'n Volwasse strandwolf het 'n gemiddelde massa van 65 kg en 'n hoogte van ongeveer 70 cm.

Dit is hoofsaaklik 'n aasdier, maar sal ook klein diertjies jag. Omdat voedsel in die woestyn skaars is, eet strandwolwe ook soms vrugte en vang soms ook robwelpies langs die kus van Namibië. Strandwolwe is dikwels die slagoffers van leeus en gevlekte hiënas, wanneer hulle te naby aan dié diere se prooi kom. Die strandwolf het 'n moontlike lewensduur van 24 jaar.

Strandwolwe is snags aktief en bly oordag in gate in die grond. Soms grawe hulle die gate self (tot 150 cm diep), maar hulle gebruik ook erdvarke se gate of natuurlike gate wat tussen rotse voorkom.

Die wyfie is 3 maande dragtig en gee telkens aan 2 tot 4 kleintjies geboorte.




</doc>
<doc id="29886" url="https://af.wikipedia.org/wiki?curid=29886" title="Multifunksiedrukker">
Multifunksiedrukker

Die multifunksiedrukker, of ook multifunksiesentrum of alles-in-een masjien, is 'n masjien wat 'n skandeerder, drukker en partykeer ook 'n faksmasjien ingebou het. So 'n masjien kan dan skandeer, druk, kopieer en faks en sommiges kan ook e-pos stuur en ontvang. Hierdie tipe masjiene is beskikbaar met 'n inkspuitdrukker (met vloeibare ink) of 'n laserdrukker (met drukkerpoeier).

Nuwer modelle spog selfs met kleurdruk en het 'n dupleksdruk moontlikheid (wat die voorkant en agterkant van 'n vel papier in een outomatiese proses kan bedruk), party ook met 'n dupleksskandeer moontlikheid (wat die voorkant en agterkant van 'n papier in een outomatiese proses kan skandeer). 



Brother, Canon, Dell, Epson, Hewlett-Packard, Konica Minolta, Kyocera, Lexmark, Okidata, Olivetti, Ricoh, Samsung, Sharp, Toshiba en Xerox. 


</doc>
<doc id="29887" url="https://af.wikipedia.org/wiki?curid=29887" title="Dupleksdruk">
Dupleksdruk

Onder dupleksdruk word verstaan dat die drukker of masjien outomaties aan albei kante van 'n stuk papier kan druk. Met ander woorde, die drukker draai die papier self om nadat die een kant gedruk is om ook aan die anderkant te druk. Instellings maak dit moontlik om die tweede bladsy op verskillende maniere te druk – of ten minste die rigting te verander.

Dupleksdruk bespaar nie net papier nie, maar die drukstuk sal die helfte so dik wees. Dus is dit baie meer ekonomies om dit so te druk.

Baie dupleksdrukkers het ook 'n boek-samestelling-moontlikheid, waar die drukker 'n aantal (A4) blaaie outomaties in 'n spesifieke orde druk en sorteer, sodat die drukstuk 'n (A5) boekie sal vorm indien die pak in die middel gevou en daarna met krammetjies in die middel gebind word. Die afvoer sal soortgelyk aan 'n (A5) skoolboek wees.


</doc>
<doc id="29889" url="https://af.wikipedia.org/wiki?curid=29889" title="Italiaanse krygsgevangenes in Suid-Afrika">
Italiaanse krygsgevangenes in Suid-Afrika

Tussen 1941 en 1947 is 'n groot aantal Italiaanse krygsgevangenes in Suid-Afrika aangehou. Die Italiaanse krygsgevangenes is tydens die Tweede Wêreldoorlog in Noord-Afrika gevangene geneem.
Die eerste Italiaanse krygsgevangenes het in Februarie 1941 in Suid-Afrika aangekom. Die krygsgevangenes is deur die Geallieerdes, insluitende Suid-Afrikaaanse troepe, wat as die Springbokke bekend gestaan het, gevangene geneem in Italiaans Somaliland en Ethiopië. Dié is later gevolg deur duisende uit die Woestynveldtogte in Egipte, Libië, Cyrenaica en Tripolitania. Dit was die eerste keer dat vreemde krysgevangenes in Suid-Afrika aangehou is en die owerhede was nouliks voorbereid op die instroming van gevangenes en die gepaardgaande logistieke uitdagings. Mettertyd sou die Zonderwater-krygsgevangenekamp by Cullinan, sowat 23 myl van Pretoria, egter onder Kolonel HF Prinsloo ontwikkel tot een van die grootste krygsgevangenekampe in die Geallieerde gebiede en 'n toonbeeld van die humanitêre behandeling van krygsgevangenes. Benewens Zonderwater is krygsgevangenes ook in Koffiefontein, Paarl, Robertson, Pringlebaai en Woodlands in Durban aangehou.

Die Italiaanse krygsgevangenes se nalatenskap in Suid-Afrika was die talle konstruksieprojekte waaraan hulle gewerk het. Dit sluit in baie van Suid-Afrika se bergpasse, paaie, bekende geboue, kerke en kapelle, plaashuise en buitegeboue, tuinterrasse, 'n klipdamwal en 'n besproeiingskanaal. Verder het talle van die Italianers nadat hulle gerepatrieer is na Suid-Afrika teruggekeer. 23 000 gevangenes het aansoek gedoen om in Suid-Afrika aan te bly, maar slegs 800 het toestemming gekry. Byna 20 000 het egter binne 'n paar jaar na Suid-Afrika teruggekeer. Dié Italiaanse immigrante het 'n beduidende invloed op die Suid-Afrikaanse samelewing gehad in wynbou, kaasproduksie, restaurantwese, en die kunste.

In die roman, "Die swye van Mario Salviati" van die Afrikaanse skrywer Etienne van Heerden is die geskiedenis van die Italiaanse krygsgevangenes in Suid-Afrika verweef met ander stories in "'n mengelmoes van feit en fiksie".


</doc>
<doc id="29891" url="https://af.wikipedia.org/wiki?curid=29891" title="Rolls-Royce plc">
Rolls-Royce plc

Rolls-Royce word sedert 2000 100% deur BMW beheer.

Rolls-Royce plc ("Engels: "Rolls-Royce Public limited company"") is 'n Britse vervaardiger van vliegtuigenjins, die tweede grootste in die wêreld, na General Electric Lugvaart. Die firma het belange in die siviele, militêre, mariene en energiemarksektore.

Rolls-Royce Limited is in 1971 genasionaliseer. Teen hierdie tyd was die vliegtuigenjins al die belangrikste deel van hul besigheid. Die motorvoertuigfirma is in 1973 onafhanklik verklaar en die huidige Rolls-Royce Limited is in 1987 geherprivatiseer. Rolls-Royce is, deur sy militêre vliegtuigafdeling, die wêreld se 16de grootste weermagkontrakteur. In 2005 het lugmagvliegtuigonderdeelverkope 21% van die groep se verkope uitgemaak, siviele vliegtuigonderdele 53%, die mariene gedeelte 17% en die energiekant 8%.


</doc>
<doc id="29892" url="https://af.wikipedia.org/wiki?curid=29892" title="Geïntegreerde stroombaan">
Geïntegreerde stroombaan

In elektronika is 'n geïntegreerde stroombaan is 'n miniatuur elektroniese stroombaan wat hoofsaaklik bestaan uit halfgeleiertoestelle asook passiewe komponente wat in die oppervlak van die dun halfgeleiersubstraat ingebou is.

Geïntegreerde stroombane is moontlik gemaak deur eksperimentele ontdekkings wat getoon het dat halfgeleiertoestelle die funksies van vakuumbuise kon verrig én deur tegnologiese vooruitgang wat in die middel 20 eeu plaasgevind het ten opsigte van die vervaardiging van halfgeleiertoestelle. Die integrasie van groot hoeveelhede klein transistors op 'n klein skyfie was 'n groot verbetering op die bou van stroombane met die hand deur van diskrete elektroniese komponente gebruik te maak. Die vermoë om geïntegreerde stroombane in groot maat te produseer, die betroubaarheid en bousteen benadering tot stroombaanontwerp het verseker dat gestandardiseerde GS'e baie vinnig aanvaarding gevind het in die ontwerp van stroombane in die plek van diskrete transistors.

Daar is twee hoofvoordele van geïntegreerde stroombane bo diskrete stroombane: koste en werkverrigting. Die koste is laag omdat die skywe, met al hul komponente, as 'n eenheid gedruk word deur middel van fotolitografie en nie een vir een transistor op 'n slag gebou word nie. Werkverrigting is hoog omdat die komponente baie vinnig kan skakel en minder krag verbruik, hoofsaaklik vanweë die feit dat die komponente klein en naby aan mekaar geleë is. Met ingang 2006 wissel skyfoppervlaktes van 'n paar vierkante millimeters tot ongeveer 350 mm, met ongeveer 1 miljoen transistors per mm

Van die gevorderdste geïntegreerde stroombane is die mikroverwerkers of kerne wat alles beheer van rekenaars tot selfone en digitale mikrogolfoonde. Digitale geheueskywe en toepassingspesifieke geïntegreerde stroombane is voorbeelde van groepe GS'e wat belangrik is in die inligtingsamelewing. Terwyl die koste van ontwerp en ontwikkeling van komplekse GS'e nogal hoog is, is die uiteindelike koste baie minder as die GS'e op grootskaal geproduseer word. GS'e het oor die jare voortdurend verbeter sodat die komponente daarop kleiner en kleiner geword het sodat meer stroombane op elke GS gebou kon word. Hierdie verhoogde kapasiteit per eenheidsoppervlakte bring ook 'n verlaging in koste mee en/of verhoog die funksionaliteit van die stroombane. Moore se wet stel dit dat die aantal transistors op GS'e elke twee jaar verdubbel en tot dusver was die projeksie nog geldig. Daar bestaan egter struikelblokke wat verdere verhoogde integrasie van nanometer-skaal toestelle in die wiele ry, waarvan een van die belangrikste die voorkoms van lekstrome is. Hierdie probleme is egter nie onoorkombaar nie en daar bestaan 'n sterk moontlikheid dat die probleme oorkom of verminder kan word deur die bekendstelling van nuwe diëlektriese materiale. Daar is strawwe kompetisie onder vervaardigers om GS'e te bou met 'n fyner geometrie. Daar word deur leidende kenners op die gebied verwag dat die vooruitgang in die komende jare sal voortduur.

Geïntegreerde stroombane kan geklassifiseer word as analoog, digitaal en gemengde sein (d.w.s. beide analoog en digitaal op dieselfde skyf).

Digitale geïntegreerde stroombane kan van 'n paar duisend tot miljoene logiese hekke, flip-flops, multipleksers en ander stroombane in 'n paar vierkante millimeter bevat. Die kleinheid van hierdie stroombane maak hoë spoed, lae kragverlies en verminderde vervaardigingskoste moontlik vergeleke met gedrukte stroombaanvlak integrasie. Hierdie digitale GS'e, tipies mikroverwerkers, digitale seinverwerkers en mikrobeheerders gebruik binêre wiskunde op "een" en "nul" seine te verwerk.

Analoë GS'e, soos sensors, kragbeheerstroombane en operasionele versterkers verwerk kontinue seine. Hulle verrig take soos versterking, aktiewe filtrering, demodulasie, vermenging ens. Analoë GS'e maak stroombaanontwerpers se lewe makliker deurdat dit goedontwerpte analoë stroombane maklik beskikbaar maak eerder as om dit self van meet af aan te moet ontwerp.

GS'e kan ook analoë en digitale stroombane op 'n enkele skyf kombineer om funksies soos analoog-tot-digitale omsetters en digitaal-tot-analoë omsetters te verrig.

Die halfgeleiers van die periodieke tabel van chemiese elemente is in die 1930's as geskikte materiale geïdentifiseer in die vervaardiging van vaste-toestand toestelle om vakuumbuise te vervang deur navorsers soos William Shockley. 'n Sistematiese studie van materiale is tussen die 1940's en die 1950's gedoen en is daar eers begin met koperoksied, toe germanium en later silikon. Vandag word silikonmonokristalle hoofsaaklik gebruik as substraat vir "geïntegreerde stroombane". Dit het dekades geneem om metodes te verfyn om kristalle te maak wat nie defekte in die kristalstruktuur gehad het nie.

Halfgeleier GS'e word in 'n laagproses vervaardig in 'n proses wat hierdie sleutelstappe insluit:


Die hoofstappe word ook deur doop, skoonmaak en planarisasiestappe ondersteun.

Monokristallyne silikonskywe (of in die geval van spesiale toepassings, silikon op saffier of galliumarseniedskywe) word gebruik as die "substraat". Die verskillende areas van die substraat wat gedoop of waarop polisilikon, isolasiemateriaal of metaal (gewoonlik aluminium) neergelê moet word, word fotolitografies gemerk.







</doc>
<doc id="29893" url="https://af.wikipedia.org/wiki?curid=29893" title="Porsche">
Porsche

Porsche is deur Ferdinand Porsche, die "Vader van die Volkswagen Beetle", gestig.
Die eerste Porsche-motorvoertuie het elektriese motors gehad. Eers later het hulle ook petrolenjins gebruik, omdat die batterye nie genoeg lading kon stoor nie. Porsche het selfs trekkers vervaardig. Ferdinand Porsche se seun, Ferdinand Anton Ernst Porsche het die Porsche motormaatskappy, soos ons dit ken, gevestig. In die 1930's het hy by sy pa se ingenieurskonsultasiebesigheid aangesluit en het direk na die oorlog die klassieke 356 ontwerp. Hy was ook verantwoordelik vir die volgehoue verbintenis met Volkswagen en het so vinniger 'n internasionale status bereik.



</doc>
<doc id="29895" url="https://af.wikipedia.org/wiki?curid=29895" title="Havana">
Havana

Havana (Spaans: "La Habana") is die hoofstad van Kuba. Die stad is op 25 Augustus 1515 deur die Spanjaarde onder Diego Velázquez de Cuéllar as "Villa de San Cristóbal de La Habana" gestig en op 16 November 1519 tot die huidige plek geskuif. Koning Filips II van Spanje het op 20 Desember 1592 stadstatus aan Havana verleen. Tydens die Spaanse koloniale bewind was Havana die belangrikste hawestad in die Amerikas.

Met 'n bevolking van 2 135 498 is Havana die grootste stad van Kuba asook van Wes-Indië. Die stad is in die noordoostee van die eiland aan die kus van die Golf van Meksiko net 150 kilometer suid van Florida geleë. Die oustad La Habana Vieja en die Spaanse vesting is in 1982 deur UNESCO as 'n wêrelderfenisgebied gelys.



</doc>
<doc id="29902" url="https://af.wikipedia.org/wiki?curid=29902" title="Bakoorjakkals">
Bakoorjakkals

Die bakoorjakkals ("Otocyon megalotis"), bekend vanweë sy groot ore, is 'n klein, skadelose dier wat in Oos- en Suid-Afrika voorkom. Dit is die enigste spesie in die genus "Otocyon". As gevolg van die bakoorjakkels se gebit, word dit soms ook as 'n selfstandige subfamilie beskou ("Otocyoninae").

Bakoorjakkalse het 'n grysbruin pels en groot, breë ore wat binne-in wit is. 'n Gemiddelde volwasse bakoorjakkals het 'n massa van 5 kg, 'n lengte van ± 80 cm en 'n hoogte van ± 35 cm. Sy ore is ongeveer 13 cm lank en goed ontwikkel is om by die woestynklimaat aan te pas. Die oppervlak van die ore is goed beaar en bevorder die verwerking van oortollige hitte. 

Bakoorjakkalse lewe van insekte en ander goggas, muise en ander knaagdiere en wilde vrugte. Hulle sal ook soms klein voëltjies vang of voëleiers eet. Sy gebit lyk ook meer op dié van 'n inseketer as dié van 'n roofdier. Bakoorjakkelse het tussen 40 en 46 relatief klein tande.

Hulle kom in droë streke voor en is meestal snags aktief. Bakoorjakkalse woon alleen, in pare (met hulle kleintjies) of selfs in klein groepe. Die wyfie is vir 3 maande dragtig en skenk telkens aan 3 tot 5 kleintjies geboorte. Beide ouers help om die kleintjies groot te maak.





</doc>
<doc id="29914" url="https://af.wikipedia.org/wiki?curid=29914" title="Hawaii (eiland)">
Hawaii (eiland)

Hawaii is die grootste eiland van en naamgewer vir die Amerikaanse deelstaat en gelyknamige eilandketting Hawaii in die sentrale Stille Oseaan met 'n oppervlakte van 10 432,5 vierkante kilometer en 'n bevolking van 185 079 in 2010. Om verwarring met die deelstaat te voorkom, word die eiland deur sy bewoners meestal "The Big Island" (Die Groot Eiland) genoem. Ander byname, wat minder gebruiklik is, is Orgideë- en Vulkaaneiland.

Die eiland het die kenmerkende vorm van 'n driehoek en beslaan twee derdes van die Hawaise eilandketting se oppervlakte. Hawaii beskik met sy golwende weilande, tropiese reënwoude en woestyne, sneeubedekte bergpieke en strande oor die grootste verskeidenheid landskapsvorme van alle eilande. Sy vulkane is die grootstes en mees aktiewes op ons planeet.

Hawaii het eers sowat 500 000 jaar gelede ontstaan en is sodoende geologies sowel die jongste van die Hawaise eilande asook een van die jongste landmassas op aarde. Twee van sy vyf vulkane, Mauna Kea (4 205 meter) en Mauna Loa (4 169 meter), is die hoogste bergpieke van die eilandketting en ook die enigste twee wat gedurende die wintermaande met sneeu bedek is. As gevolg van voortgesette vulkaniese aktiwiteite groei die eiland Hawaii nog steeds. Die hoofstad Hilo is die enigste stedelike nedersetting op die andersins yl bevolkte eiland.


</doc>
<doc id="29917" url="https://af.wikipedia.org/wiki?curid=29917" title="Kona-koffie">
Kona-koffie

Kona-koffie is 'n bekende koffievariant van "Coffea arabica" wat teen die hange van Mount Hualalai en Mauna Loa in die Noordelike en Suidelike Kona-distrik van die eiland Hawaii in die gelyknamige Amerikaanse deelstaat verbou word. 

Die weerspatroon van die Kona-distrikte met sonnige oggende, vogtige, reënerige namiddae en milde nagtemperature is uiters geskik vir die verbouing van eersterangse koffie. Kona-koffie het gevolglik 'n reputasie van besonder hoë gehalte opgebou wat van hom een van die duurste en gewildste koffiesoorte op die wêreldmark gemaak het. "Kona" is tans 'n beskermde koffie van oorsprong, en die naam mag slegs vir koffiebone gebruik word wat in die Kona-distrikte geoes is. 



</doc>
<doc id="29918" url="https://af.wikipedia.org/wiki?curid=29918" title="Halfgeleier">
Halfgeleier

'n Halfgeleier is 'n vastestof met geleidingseienskappe tussen 'n geleier en dié van 'n isolator; dit kan wissel oor 'n wye bestek hetsy permanent of dinamies. Halfgeleiers is belangrike materiale in vandag se tegnologie. Halfgeleiertoestelle, elektroniese komponente wat gemaak word van halfgeleiermateriale, is belangrike moderne elektriese toestelle. Hierdie toestelle word gebruik in die vervaardiging van rekenaars, selfone en digitale klankspelers. Silikon word tans gebruik om die meeste kommersiële halfgeleiers te vervaardig, maar daar bestaan dosyne ander materiale wat ook gebruik kan word.

Halfgeleiers het eienskappe wat baie ooreestem met isolators. Die twee kategorieë van vastestowwe verskil hoofsaaklik in die opsig dat isolators 'n lae mobiliteit van ladingsdraers besit. In halfgeleiers is die "aantal" (vrye) ladingsdraers klein. Daar is 'n bandgaping tussen die energieë wat elektrone moet verkry om om vrylik van atoom tot atoom te kan beweeg. In halfgeleiers verkry baie min elektrone voldoende termiese energie om oor die bandgaping te spring vanaf die valensieband tot in die geleidingsband, wat nodig is vir elektrone om beskikbaar te wees om 'n elektriese stroom te gelei. Om hierdie rede het suiwer halfgeleiers en isolators in die afwesigheid van toegepaste elektriese velde, soortgelyke weerstande. Vir halfgeleiers met kleiner bandgapings is dit egter moontlik om ander metodes buiten termiese energie te gebruik om hulle elektriese eienskappe te beheer.

Halfgeleiers se intrinsieke elektriese eienskappe word dikwels permanent verander deur die invoeging van onsuiwerhede deur 'n doteringsproses. By benadering kan gesê word dat elke atoom van die onsuiwerheid 'n elektron of "gat" (later bespreek) byvoeg sodat elektrone vryelik kan beweeg. As 'n voldoende hoeveelheid onsuiwerheid bygevoeg word sal die halfgeleier elektrisiteit byna so goed as metale gely. Afhangende van die soort onsuiwerheid sal 'n gedoteerde gebied op die halfgeleier meer elektrone of gate hê en word dienooreenkomstig N-tipe of P-tipe halfgeleiers materiaal onderskeidelik genoem. Sperlae tussen die N- en P-tipe halfgeleiers skep elektriese velde wat veroorsaak dat elektrone en gate om van hulle af weg te beweeg, 'n eienskap wat krities is vir die werking van halfgeleiertoestelle. 'n Digtheidsverskil in die hoeveelheid onsuiwerhede lewer 'n klein elektriese veld in die gebied wat gebruik word om elektrone of gate wat nie in ewewig is nie te versnel.

Bo en behalwe die permanente verandering wat deur dotering meegebring word sal die weerstand van halfgeleiers gewoonlik dinamies verander word deur elektriese velde dinamies toe te pas. Die vermoë om die weerstand/geleiding in gebiede in die halfgeleiermateriaal te beheer deur die toepassing van elektriese velde is die eienskap wat halfgeleiers nuttig maak. Dit het gelei tot 'n wye reeks halfgeleiertoestelle, soos transistors en diodes. Halfgeleiertoestelle wat oor dinamies beheerbare geleiding beskik, soos transistors, is die boustene van geïntegreerde stroombaan-toestelle soos mikroverwerkers. Die "aktiewe" halfgeleiertoestelle (transistors) word gekombineer met passiewe toestelle wat uit halfgeleiermateriaal vervaardig word soos onder andere kapasitore en resistors om volledige elektroniese stroombane te lewer.

Die meeste halfgeleiers waarin die elektrone voldoende energie verloor het om vanaf die geleidingsband na die valensieband terug te val (die energievlakke tussen die bandgaping), sal lig uitstraal gelykstaande aan 'n kwantum energie in die sigbare elektromagnetiese spektrum. Hierdie foto-emissieproses is die verskynsel waarop lig-emissie diodes (LED) en halfgeleierlasers op gebaseer word. Daarteenoor kan die absorpsie van lig in fotodetektors elektrone opwek om vanaf die valensieband na die hoër geleidingsband te beweeg, 'n verskynsel wat die basis vorm vir die opwekking van elektrisiteit vanaf sonselle.

Halfgeleiers kan uit elementêre materiale soos silikon en germanium bestaan of saamgestelde halfgeleiers soos galliumarsenied en indiumfosfied of legerings soos silikongermanium of aluminiumgalliumarsenied.

Sedert 1930 is die moontlikheid ondersoek om elektroniese komponente uit halfgeleiers te vervaardig. Die eerste tipe komponent was 'n diode of gelykrigter, wat 'n elektriese stroom slegs in een rigting deurlaat en dus gebruik kan word om wisselstroom in gelykstroom om te sit. 

Die seleniumgelykrigter het bestaan uit ŉ laag selenium en 'n laag seleniumtinlegering. Die voegvlak tussen die twee lae vorm 'n sperlaag wat stroom net in een rigting deurlaat. 'n Ander tipe diode het bestaan uit 'n voegvlak tussen 'n metaalkontak en 'n loodsulfiedkristal wat in kristalradio's gebruik is. In 1948 het die Amerikaners William Shockley, Walter Brittain en John Bardeen die transistor vervaardig, waarvoor hulle in 1956 die Nobelprys vir Fisika ontvang het. Die transistor was bipolêr, so genoem omdat twee materiale met teenoorgestelde ladings vir die samestelling gebruik is. Die eerste transistors is meestal vervaardig uit germanium, maar later is grotendeels oorgeskakel na silikon aangesien dit by hoër temperature kon werk. 

Die transistor kon twee funksies verrig wat vroeër deur elektronbuise gedoen is naamlik versterking en skakeling, maar was baie kleiner en het minder energie verbruik. Aan die einde van die vyftigerjare het die transistor die buis op feitlik alle gebiede in die elektronika vervang, veral na die invoering van planêre tegnieke by die vervaardiging. 'n Nadeel van vroeëre bipolêre transistors was dat dit nie baie effektief was by hoë frekwensies nie. Die veldeffektransistor (FET) werk op 'n effens ander beginsel as die bipolêre transistor, wat dit meer geskik maak vir hoë frekwensies en vir skakelaars wat op groot skaal in rekenaars gebruik word. Ander komponente, soos Zener-diodes, wat in die tru-rigting begin gelei by 'n bepaalde spanning, is ontwikkel, asook vierlaag-diodes of tiristors wat gebruik word om groot strome aan te skakel in swaar elektriese toe rusting. Nog 'n ontwikkeling was die van die fotoëlektronika. 

Hieronder val talle komponente waarvan die werking beïnvloed word deur die lig wat daarop skyn: die fotoweerstand, die fotodiode, die fototransistor, ensovoorts. Dit kan as ligmeters of as liggevoelige skakelaars in stroomkringe dien. Daar is ook komponente wat lig uitstraal wanneer dit 'n stroom gelei, die sogenaamde LED's ("light emitting diodes"), en selfs halfgeleierlasers. 'n Groot vooruitgang was die mikroëlektronika, waardeur die geïntegreerde stroombaan (IC) ontwikkel is. Met hierdie tegniek word 'n groot aantal transistors, diodes en weerstande op 'n klein silikonskyfie aangebring. Geïntegreerde stroombane is uiters betroubaar en kan goedkoop in massa vervaardig word. Dit het rekenaarvervaardiging baie vereenvoudig en prosesbeheer deur middel van mikroprosesseerders moontlik gemaak.

Suiwer silikon en germanium is intrinsieke halfgeleiermateriaal en is swak geleiers by kamertemperatuur. Die geleidingsvermoë neem toe met temperatuurstyging: germanium is 'n goeie geleier bo ongeveer 100 ˚C en silikon bo ongeveer 200 ˚C. Die halfgeleierkomponente wat in die praktyk gebruik word, word egter vervaardig van ekstrinsieke halfgeleiermateriaal. Dit is suiwer halfgeleiermateriaal waarby gekontroleerde hoeveelhede onsuiwerhede gevoeg is, sodat die geleidingsvermoë by kamertemperatuur drasties toeneem en binne perke nie veel temperatuurafhanklikheid toon nie.

Hierdie onsuiwerhede word doteerstowwe ("dope") genoem. Indien fosfor of arseen by suiwer silikon gevoeg word, ontstaan daar 'n oormaat elektrone en 'n N-tipe silikon word verkry. Die oormaat elektrone ontstaan omdat fosfor of arseen een elektron meer in die valensring het as silikon en die ekstra elektron beweeg dan vry in die kristal rond, waardeur 'n elektriese stroom gedra kan word, Indien boor of aluminium by suiwer silikon gevoeg word, ontstaan daar 'n tekort aan elektrone en 'n P-tipe silikon word verkry. 

Die tekort aan elektrone ontstaan omdat boor of aluminium een elektron minder in die valensring het as silikon. Elektrone van naburige silikonatome kan hierdie "holtes" vul en so ŉ elektriese stroom dra. Feitlik alle halfgeleierkomponente bevat 'n kombinasie van N-tipe en P-tipe silikon, wat saamgevoeg word tot 'n PN-voegvlak.

Germanium word gesuiwer deur chemiese metodes en sonesmelting. Dit word dan gesmelt en gedoteer deur ŉ klein hoeveelheid N-doteerstof by die gesmelte germanium te voeg. Dit word by 'n temperatuur net bokant die smeltpunt gehou en ŉ klein germanium-entkristal word in kontak met die gesmelte germanium gebring. Die entkristal dien as groeipunt waarom die germanium kristalliseer, sodat 'n groot enkelkristal sal vorm wanneer die entkristal stadig uit die gesmelte germanium getrek word. 

Met hierdie sogenaamde Czochralskitegniek kan homogene kristalle van etlike kilogram verkry word. Die kristal word dan in dun plaatjies gesaag en glad gepoleer, aangesien ladingsdraers in onreëlmatighede vasgevang kan word, wat die eienskappe van 'n transistor kan beïnvloed. Die eerste beskikbare transistors was puntkontaktransistors. Dit is verkry deur twee indiumdraadjies (indium is 'n P-tipe doteerstof) aan weerskante van die germaniumplaatjie in te smelt, waardeur ŉ PNP-transistor verkry word. Vir goeie transistorwerking moet die middelste laag, die basis, baie dun wees.

In hierdie tegniek word N-tipe of P-tipe halfgeleiermateriaal verhit tot 'n temperatuur net onder smeltpunt en in kontak gebring met die damp van die doteerstof. Die doteerstof beweeg dan deur diffusie in die materiaal in. Die graad van dotering ("doping") en doteringsprofiel kan akkuraat beheer word deur die temperatuur, konsentrasie doteerstof en diffusietyd te varieer en transistors met ŉ basisdikte van minder as 10‾⁶m (1 mikron) kan vervaardig word.

Die sonesmelttegniek en Czochralski-tegniek is nie baie geskik vir silikon nie, aangesien gesmelte silikon besoedel word deur onsuiwerhede van die smeltkroes. Suiwer silikon kan verkry word deur die reduksie van trichloarsilaan, SiHCe, of silikontetrachloried, SiCI, met waterstof.

Hierdie twee vlugtige verbindings kan baie suiwer verkry word deur distillasie in kwartsapparaat. Die dampe word dan in die teenwoordigheid van enkelkristal-silikon met behulp van waterstof gereduseer en die silikon groei op die enkelkristal. Gewoonlik is die enkelkristal 'n plat skyfie, en ŉ dun lagie baie suiwer silikon kan op die skyfie gekweek word, 'n proses bekend as epitaksie. Doteerstowwe kan by die dampe gevoeg word sodat N- of P-tipe epitaksiale silikon verkry word. Silikon kan ook gedoteer word met die diffusietegniek, maar die doteringsprofiel is sodanig dat dele naby die oppervlak altyd baie swaar gedoteer is.

Vroeër is transistors gemaak deur diffusie aan die bo- en onderkant van 'n silikonskyfie. Die skyfie vorm die basis waarop die emittor en die kollektor deur diffusie aangebring is. In die planêre tegniek word alle diffusieprosesse slegs aan die bokant van die skyfie gedoen en alle kontakte is ook aan die bokant. 

Die oorspronklike skyfie vorm die kollektor, en die basis en emittor word agtereenvolgens met diffusie verkry. In hierdie tegniek is dit dan nodig om bepaalde gebiede af te skerm gedurende diffusie, wat gedoen word deur 'n oksiedlaag (SiO) oor die hele skyfie te kweek deur dit by 'n hoë temperatuur in suurstof of stoom te verhit. Die oksied word nou bedek met 'n liggevoelige lagie materiaal, bekend as fotolak. 'n Masker met 'n bepaalde patroon word oor die fotolak geplaas en belig met ultraviolet lig, waarna sekere gedeeltes van die fotolak tydens die ontwikkeling verwyder word volgens die patroon van die masker. 

Vervolgens word die oksiedlagie verwyder deur chemiese etsing slegs in gebiede wat nie met fotolak bedek is nie. Die skyfie met die oksiedpatroon word dan in 'n diffusie-oond geplaas en slegs die kaal gedeeltes word (tot ŉ N- of P-vlak) gedoteer, aangesien doteerstowwe nie deur die oksiedlagie kan dring nie. Om N- of P-vlakke op ander gedeeltes van die skyfie te laat vorm, word die proses herhaal. Die oksiedlaag is baie stabiel en isoleer die oppervlak van die silikon. In sommige tegnieke word die oksiedlagie nie verwyder nie, maar speel self 'n rol by die MOS- ("metal-oxide-semiconductor") komponente soos veldeffektransistors en geïntegreerde stroombane.

'n Ander tegniek om doteerstowwe in silikon te laat indring, is om dit in te skiet met ŉ deeltjieversneller. Die proses staan bekend as ioonimplantasie. Die silikonskyfie word in 'n vakuumruimte geplaas en ione van die doteerstof word elektries versnel deur 'n hoë elektriese spanning van tot etlike honderd kV. Vanweë die hoë energie van die ione kan hul redelik diep in die silikon indring wanneer hulle daarmee bots. Die vorming van die doteringsprofiel kan baie beter beheer word as in die diffusietegniek en wei deur die versnelpotensiaal en implanteringstyd te varieer.

'n Nadeel van die tegniek is egter dat die silikonkristal beskadig word deur die ione en dit moet weer uitgegloei word by ŉ temperatuur van ongeveer 900°C om die skade te herstel. Ioonimplantasie sal diffusie as doteringstegniek in die toekoms al hoe meer vervang.

Die elektroniese komponente op die silikonskyfie word steeds kleiner en kleiner gemaak ten einde meer komponente in 'n kleiner volume te kry. Die meeste interne verbindings in 'n IC word deur metaalopdamping en fotolitografiese etsprosesse gedoen, maar daar moet tog eksterne geleiers ook aan die IC verbind word. Hiervoor word dun draadjies van goud of aluminium gebruik. In sommige tegnieke word gebruik gemaak van termiese druklasse, waarby 'n warm maar nie gesmelte draadjie op die kontakpunte vasgedruk word. AI die prosesse word onder 'n mikroskoop met mikromanipuleerders gedoen.

Die bipolêre transistor is die oudste transistor op die mark en word gebruik vir skakeling en versterking. Sommige kan groot drywing hanteer, tot etlike honderde watt. Dit het drie kontakpunte: die basis, die kollektor en die emittor. Deur middel van die basis word die stroom deur die transistor beheer en 'n klein stroom tussen die basis en emittor veroorsaak 'n groot stroom tussen die kollektor en emittor. Die transistor kan of NPN of PNP wees.

Die veldeffektransistor ("field effect transistor", FET) het ook drie kontakpunte, die hek, die put en die bron. 'n Variasie van spanning tussen die hek en die bron veroorsaak 'n versterkte variasie in stroom tussen die put en die bron. Die FET kan 'n N-kanaal of 'n P-kanaal hê, en word hoofsaaklik gebruik as skakelaars in rekenaars.

Diodes laat slegs stroom in een rigting deur en word baie gebruik in elektroniese toestelle om 'n wisselstroom in 'n gelykstroom om te sit. 'n Zener-diode is sodanig dat dit by 'n bepaalde tru-spanning ook in die tru-rigting gelei. Hulle word gebruik om spannings in elektroniese toe rusting te stabiliseer. 'n Varicap is 'n diode wat as klein kapasitor gebruik word. Die voegvlak van die diode tree op as ŉ kapasitor en die grootte van die kapasitor kan verander word deur die spanning oor die diode te varieer. Dit word gebruik by die frekwensieinstemmers van radio's en televisiestelle.

Vierlaagdiodes bestaan uit vier opeenvolgende, verskillend gedoteerde lagies. Die bekendste vorm is die tiristor of SCR ("semiconductor controlled rectifier"). 'n PNPN-tipe sal by aansluiting aan 'n spanningsbron stroom in geen rigting gelei nie. Deur 'n klein positiewe puls by die binneste P-vlak aan te lê, sal die diode kortsluit en die tiristor sal begin gelei. Dit skakel slegs af as die stroom in die tru-rigting omkeer. Tiristors kan groot strome, van tot 1 000 ampère, skakel by 220 volt 0f selfs hoër spannings, en word dus baie gebruik in die beheerstelsels van groot elektromotors.

'n LDR is 'n liggevoelige weerstand. Dit het 'n hoë weerstand in die donker, maar ŉ baie lae weerstand as lig daarop val. Dit word veral gebruik in beheermeganismes waarmee ligte outomaties aan- en afgeskakel word. Die termistor het 'n negatiewe weerstandskoëffisiënt. Sy weerstand daal vinnig met toename in temperatuur en word gebruik om te kompenseer vir temperatuurvariasies in elektroniese toestelle. 

'n LED ("light emitting diode") is 'n diode wat lig uitstraal wanneer 'n stroom daardeur vloei. Die doeltreffendheid van energie-omsetting kan so hoog as 100% wees. LED's word baie gebruik in die syfervertoon en as waarskuwingsliggies van rekenaars en elektroniese instrumente. Dit kan ook gebruik word in optiese koppelings waar die lig wat 'n LED uitstraal, 'n LDR aktiveer (byvoorbeeld die bekende outomatiese winkeldeurklokkies wat lui as mens die ligstraal onderbreek wanneer jy instap). In hierdie tipe koppeling kan die twee komponente elektries van mekaar geskei en by verskillende potensiale wees.




</doc>
<doc id="29927" url="https://af.wikipedia.org/wiki?curid=29927" title="Silwerjakkals">
Silwerjakkals

Die silwerjakkals ("Vulpes chama"), ook genoem die draaijakkals is 'n klein soogdier wat in Suidelike Afrika aangetref word, veral in oop grasvlaktes en halfwoestyne.

Silwerjakkalse is swart of silwergrys met liggeel strepe op hulle flanke en hulle maag. Die punte van hulle sterte is swart. 'n Gemiddelde volwasse silwerjakkals is tussen 45 en 61 cm lank en het 'n stert wat 'n verdere 30 tot 40 cm lank kan wees. Silwerjakkalse het 'n gemiddelde hoogte van 30 cm en weeg tussen 3,6 en 5 kg.

Die mannetjies is effens swaarder as die wyfies.

Hulle hou in oop grasvlaktes met of sonder struike, oop droë boomveld, karoobossieveld en fynbos. Die soogdier is 'n alleenloper. Hulle is meestal snags aktief en eet hoofsaaklik goggas, muise, dassies, hase en grondvoëls. Soms sal hulle ook aas vir voedsel. Hulle maak 'n hoë huil-blafgeluid.

Die wyfie is tussen 7 en 8 weke dragtig en skenk telkens aan 3 tot 5 kleintjies geboorte tussen Oktober en November.




</doc>
<doc id="29933" url="https://af.wikipedia.org/wiki?curid=29933" title="Toni Frissell">
Toni Frissell

Antoinette Frissell Bacon, beter bekend as slegs Toni Frissell, was 'n Amerikaanse fotograaf, bekend vir haar modefotografie, foto's van die Tweede Wêreldoorlog en portrette van bekende Amerikaners en Europeërs en kinders en vrouens uit alle kringe van die lewe.

Antoinette Frissell is op 10 Maart 1907 in Manhattan gebore, maar het foto's onder die naam "Toni Frissel" geneem, selfs ná haar huwelik met die Manhattanse sosiale swierbol, Francis M. Bacon III. Sy het met baie van die destyds bekende fotograwe gewerk, as 'n vakleerling van Cecil Beaton en saam met Edward Steichen. Haar aanvanklike werk as 'n modefotograaf vir Vogue in 1931, was te danke aan Condé Montrose Nast die stigter van Condé Nast Publications (die eienaar van o.a. "Vogue" en "Vanity Fair"). Sy het later foto's geneem vir Harper's Bazaar. Haar mode foto's, selfs die van aandrokke ens., was dikwels buitemuurs afgeneem, om die klem te lê op aktiewe vroue.

In 1941 het Frissell as vrywillige fotograaf by die Amerikaanse Rooi Kruis aangesluit. Sy het later vir die Amerikaanse Agtste Lugmag gewerk en het die amptelike fotograaf van die Vroue Korps geword. Sy het om hulle ontwil foto's geneem van verpleegsters, fronttroepe, swart vlieëniers en weeskinders. Sy het twee keer na die Europese front gereis tydens die oorlog. Haar foto's van militêre vrouens en swart vegvlieëniers in die elite 332de Veggroep (die "Tuskegee Airmen") was bedoel om publieke ondersteun vir vrouens en swart mense in militêre diens aan te moedig.

In die 1950's het Frissel informele portrette van bekendes en invloedrykes in die Verenigde State en Europa geneem, insluitende Winston Churchill, Eleanor Roosevelt en John F. en Jacqueline Kennedy. Sy het ook vir die tydskrifte "Sports Illustrated" en "Life" gewerk. Sy het volgehou met haar belangstelling in aktiewe vroue en sport en was in 1953 die eerste vroulike fotograaf van die personeel van "Sports Illustrated"; sy was een van baie min vroulike sportfotograwe in die daaropvolgende dekades.

Haar latere werk het gefokus op vroue uit alle kringe van die lewe, dikwels bedoel as kommentaar oor die menslike kondisie.

Versamelde illustrasies van haar foto's:



Die Amerikaanse "Library of Congress" het 'n groot versameling van haar foto's, maar blykbaar nie 'n lys waaruit hulle almal besoek kan word nie.


</doc>
<doc id="29934" url="https://af.wikipedia.org/wiki?curid=29934" title="Moore se wet">
Moore se wet

Moore se wet beskryf 'n belangrike neiging in die geskiedenis van rekenaars: die aantal transistors wat ekonomies op 'n geïntegreerde stroombaan geplaas kan word, vermeerder eksponensieel met 'n verdubbeling elke twee jaar.

Die waarneming is vir die eerste keer deur die medestigter van Intel, Gordon Moore gemaak in 'n publikasie in 1965. Hierdie neiging het voortgeduur vir meer as 'n halfeeu en daar word voorspel dat dit sal voortduur vir ten minste nog 'n dekade indien nie langer nie.

Byna alle maatstawwe van die vermoëns van digitale elektroniese toestelle hou verband met Moore se wet: verwerkingsnelheid, geheuekapasiteit en selfs die resolusie van digitale kameras. Al hierdie maatstawwe is ook besig om rofweg eksponensieel te verbeter. Dit het meegebring dat nutswaarde van digitale elektronika dramaties toegeneem het in bykans elke segment van die wêreldekonomie. Moore se wet beskryf die dryfveer agter die tegnologiese- en sosiale veranderinge wat in die laat 20 en 21 voorgekom het.


</doc>
<doc id="29935" url="https://af.wikipedia.org/wiki?curid=29935" title="Thermiet">
Thermiet

Thermiet is 'n pirotegniese samestelling van aluminiumpoeier en 'n metaaloksied wat 'n aluminotermiese reaksie laat ontstaan wat bekend staan as 'n thermiet reaksie. Dit is nie 'n plofstof nie maar dit kan vir kort tydjies uiters hoë temperature laat ontstaan wat op 'n klein teiken gefokus kan word.

Metale kan onder die regte toestande ook brand net soos hout of petrol. Roes is om die waarheid te sê bloot die oksidasie van staal of yster teen lae tempos. Thermiet is 'n samestelling wat die korrekte mengsel van metaalbrandstowwe om verbranding te ondersteun wanneer dit aangesteek word. Ontsteking vereis gewoonlik hoë temperature.

Die aluminium word geoksideer deur 'n ander metaal, gewoonlik ysteroksied (roes). Die produkte wat gevorm word is aluminiumoksied, vrye elementêre yster en 'n baie groot hoeveelheid warmte. Die reagense word gewoonlik verpoeier en met 'n bindmiddel vermeng om te verseker dat die materiaal bymekaar bly.

Die reaksie word gebruik in thermietsweiswerk wat dikwels gebruik word om treinspore aanmekaar te las. Ander metaaloksiede kan ook gebruik word soos chroomoksied om elementêre metaal te lewer. koperthermiet, wat koperoksied gebruik, word gebruik om elektriese verbindings te vervaardig. Sommige thermietagtige mengsels word gebruik as pirotegniese ontstekers soos in die geval van vuurwerke.

Thermiet is in 1893 ontdek en in 1895 deur die Duitse skeikundige, Hans Goldschmidth gepatenteer. Die reaksie word daarom ook soms die "Goldschmidt reaksie" of "Goldschmidt proses" genoem. Dr. Goldschmidt se doelwit was aanvanklik gewees om suiwer metale te vervaardig sonder om koolstof in die smeltproses te gebruik, maar hy het vinnig die waarde in sweiswerk raakgesien.

Die eerste kommersiële toepassings was die sweis van tremspore in Essen in 1899. Degussa, 'n maatskappy wat afkomstig is van Goldschmidt se firma, is steeds een van die wêreld se grootste produsente van sweisthermiet.

Swart- of blou ysteroksied (FeO), wat ontstaan wanneer yster in 'n suurstofryke omgewing onder hoë hitte geoksideer word is die mees gebruikte oksideermiddel wat in thermiet gebruik word omdat dit goedkoop is en maklik vervaardig kan word. Rooi yster-(III)-oksied (FeO, algemeen bekend as roes) kan ook gebruik word. Ander oksiede word ook so nou en dan in spesiale toepassings gebruik, soos onder andere MnO, CrO en koperoksied. Almal gebruik aluminium as reaktiewe metaal. Fluoropolimere kan ook gebruik word in spesiale formulerings; Teflon met magnesium of aluminium is ook relatief algemeen.

In beginsel kan enige reaktiewe metaal in plaas van aluminium gebruik word. Dit word egter selde gedoen omdat die eienskappe van aluminium ideaal is vir hierdie reaksie. Dit is by verre die goedkoopste van die hoogs reaktiewe metale; dit vorm ook 'n passiveringslagie wat dit veiliger maak om te hanteer as enige ander reaktiewe metaal. Die smelt- en kookpunte van aluminium maak dit ook ideaal vir thermiet-reaksies. Dit is 'n relatief laagsmeltende (660 °C) metaal wat beteken dat dit maklik is om die metaal te smelt wat meebring dat die reaksie hoofsaaklik in die vloeistoffase plaasvind en daarom ook vinnig reageer. Terselfdertyd verseker sy hoë kookpunt dat die reaksie baie hoë temperature kan bereik, aangesien verskeie prosesse neig om die maksimum temperatuur tot net onder die kookpunt te beperk. So 'n hoë kookpunt is algemeen onder oorgangsmetale (soos yster en koper wat teen 2887 °C en 2582 °C respektiewelik kook) maar is veral buitengewoon onder die hoogs reaktiewe metale (magnesium en natrium kook teen laer temperature van 1090 °C en 883 °C respektiewelik).

Alhoewel die reagense stabiel is by kamertemperatuur, brand dit tydens 'n intense eksotermiese reaksie as hulle verhit word tot ontbrandingstemperature. Die produkte wat gevorm word is in die vloeistoffase as gevolg van die hoë temperature wat bereik word (so hoog as 2500 °C met yster-(III)-oksied)—die werklike temperatuur wat bereik word hang egter af van hoe vinnig die warmte na die omliggende omgewing kan ontsnap. Thermiet bevat suurstof en daarom is 'n uitwendige bron van lug nie nodig om die reaksie te onderhou nie. Dus kan die reaksie nie gesmoor word en kan dit in enige omgewing ontbrand, gegewe dat daar voldoende hitte aanvanklik beskikbaar is om die mengsel te ontsteek. Thermiet brand goed as dit nat is en kan nie met water geblus word nie. Klein hoeveelhede water sal kook voordat dit die reaksie bereik. As thermiet onder water ontbrand word, sal die gesmelte yster suurstof uit die water onttrek en waterstofgas vrystel in 'n enkelverplasingsreaksie. Hierdie vrygestelde gas kan dan op sy beurt ontbrand deur met die suurstof in die lug te reageer.


</doc>
<doc id="29941" url="https://af.wikipedia.org/wiki?curid=29941" title="Astrolabium">
Astrolabium

Die astrolabium is 'n outydse sterrekundige meetinstrument wat deur die klassieke sterrekundiges, navigators en sterrewiggelaars gebruik is. Die gebruike van 'n astrolabium sluit in die opsporing en voorspelling van die posisies van die son, maan, planete en sterre. Dit word ook gebruik om plaaslike tyd te bereken met behulp van die plaaslike lengtegraad, landmeting en triangulering.

Die astrolabium was vir 1200 jaar die vernaamste instrument vir navigasie, van sy uitvinding in die 4de eeu tot ongeveer die 16de tot 18de eeu, waartydens dit langsamerhand deur die sekstant vervang is. Die uitvinding van die astrolabium word dikwels aan Hupatia van Alexandrië toegeskryf, maar sommige geskiedkundiges is van mening dat dit egter reeds deur Hipparchos uitgevind is, wat die ouderdom van die instrument aansienlik sou verhoog (Hipparchos het ongeveer 190 v.C. – 120 v.C. gelewe).

Oor die skyf draai 'n visierstang (diopterliniaal) met twee visiere. Die sferiese astrolabium, wat veral in die skeepvaart gebruik word, bestaan uit sewe Ineengevoegde sirkels, terwyl die plat astrolabium hoofsaaklik saamgestel was uit ŉ mobiele net waarop die stereografiese projeksie van bepaalde sterre weergegee was en wat op 'n vaste wyserplaat gedraai het. 

Op die plaat was die koördinate vir 'n bepaalde geografiese breedte aangedui. As 'n mens die astrolabium vertikaal aan 'n ring laat hang, kan daar met behulp van die twee visiere die graadhoogte van 'n hemelliggaam bepaal word ten opsigte van die horison. As 'n mens die instrument horisontaal hou, kan die verskille in die asimut (topboog) bepaal word. 

Onder die diopterliniaal is daar ŉ draaibare kaart van die sterrehemel waarop die posisie van die helderste sterre, die sodiak (diereriem) en die stand van die son op verskillende dae van die jaar aangedui word. Onder die kaart is daar een of meer verwisselbare plate, waarop lugkoördinate gegrafeer is, te wete asimutsirkels en hoogtesirkels. Nadat die hoogte van die son of ŉ ander ster gemeet is, kan daar met behulp van die sterrekaart en die koördinaatstelsel die plaaslike tyd en die geografiese breedte van die waarnemer bepaal word. 

Die astrolabium is veral in die Middeleeue gebruik en was 'n gewilde navigasie-instrument. In die Renaissance is die astrolabiums spoggerig versier. Dit het egter later in onbruik verval toe noukeuriger optiese instrumente soos die sekstant ontwikkel is. 

In 1905 het Claude en Driencourt die moderne prisma-astrolabium ontwerp. Die instrument het uit 'n horisontaal gemonteerde verkyker bestaan, waarin die lig van 'n ster deur middel van 'n spieël en 'n prisma in twee beelde opgedeel word en wat dan by een brandpunt saamgebring word. Die twee beelde van die ster beweeg in teenoorgestelde rigtings deur die gesigsveld van die waarnemer. Die oomblik wanneer die twee beelde saamval, is die oomblik waarop die ster 'n vooraf vasgestelde hoogte bereik. 

Die verkyker is draaibaar om 'n vertikale as sodat ŉ hele aantal sterre waargeneem kan word. Wanneer daar by minstens drie sterre met bekende posisies die tydstip gemeet word waarop hulle dieselfde hoogte in die lugruim bereik, kan die plaaslike tyd en die geografiese breedte bepaal word (die Gauss-beginsel). Die instrument het die nadeel gehad dat die beelde op die verkeerde oomblik kon saamval wanneer daar 'n fokusverandering plaasgevind het. 

Bowendien was daar ook ruimte vir menslike foute deurdat die tydstip wanneer die twee beelde saamval, geskat moes word. A. Danjon het in 1938 die sogenaamde onpersoonlike astrolabium ontwerp wat die foute uitgeskakel het. In die middelvlak van die verkyker is daar die sogenaamde dubbelprisma van Wollaston. Deur die prisma in die rigting van die optiese as te beweeg, kan die beelde op enige gegewe tyd op dieselfde hoogte in die gesigsveld bly. 

Die skroef wat die beweging van die prisma beheer, maak op 'n spesifieke plek kontak met 'n meter wat die kontak outomaties registreer. Die waarnemer weet nie wanneer dit gebeur nie, vandaar die term "onpersoonlik". Die instrument is daardeur baie noukeuriger en kan ook gebruik word om foute op te spoor in die aangenome koördinate van die sterre. In sy huidige vorm is die onpersoonlike astrolabium 'n kompakte instrument wat maklik vervoer kan word.



</doc>
<doc id="29948" url="https://af.wikipedia.org/wiki?curid=29948" title="Verbranding">
Verbranding

Verbranding is 'n komplekse reeks eksotermiese chemiese reaksies tussen 'n brandstof en 'n oksideermiddel wat gepaard gaan met die afgee van of hitte of beide hitte en lig in die vorm van 'n gloed of vlamme.

Direkte verbranding deur atmosferiese suurstof is 'n reaksie wat aangehelp word deur radikale tussenverbindings. In 'n volledige verbrandingsreaksie reageer 'n verbinding met 'n oksiderende element, soos suurstof of fluoor en die produkte van elke element in die brandstof met die oksideermiddel. Byvoorbeeld:

'n Eenvoudiger voorbeeld kan gesien word in die verbranding van waterstof en suurstof wat dikwels gebruik word in vuurpylmotore:

Die produk van verbranding is suiwer waterdamp.

In die oorgrote meerderheid gevalle waar verbranding plaasvind is lug die bron van suurstof (O). In lug is elke kilogram suurstof teenwoordig gemeng met ongeveer 3.76 kg stikstof. Die gevolg daarvan is dat die produk van verbranding stikstof sal bevat soos geïllustreer kan word deur die chemiese vergelyking vir die verbranding van metaangas:

As lug die bron van suurstof is, is stikstof by verre die grootste bestanddeel van die uitlaatgas.

Verbrandingsprosesse is in werklikheid nooit geheel en al volledig nie. Tydens verbranding van koolstof of koolstofverbindings is beide onverbrande koolstof (roet) en koolstofverbindings soos koolstofmonoksied teenwoordig. As lug die oksideermiddel is sal van die stikstof in die lug ook geoksideer word om stikstofoksiede (NO) te vorm.

Die hitte van verbranding of hittewaarde (formula_1) is die energie wat vrygestel word wanneer die stof volledig verbrand met suurstof (O) onder standaardkondisies. Dit word gemeet in die energie vrygestel per massa van die stof, bv kJ/kg, kJ/kmol, kkal/kg, ens.

Die chemiese reaksie is tipies die koolwaterstof wat reageer met suurstof om koolsuurgas (koolstofdioksied – CO), waterdamp (HO) en hitte te vorm. Indien bv metaan verbrand word, is die reaksie dus:

Hoër of bruto hittewaarde (HHW)

Dit is dieselfde as die termodinamiese hitte van verbranding. Die HHW sluit die energie in wat gebruik is om die water te verdamp. Dit word bepaal deur die gas te verbrand en af te koel tot by die begintemperatuur (gewoonlik 25 °C). Al hierdie hitte is die bruto hittewaarde. Omdat die afkoeling ook die kondensering van die waterdamp insluit dra die kondensering van die water by tot die bruto hittewaarde.

(kyk Bepaling van hittewaarde later in die artikel).

In 'n verbrandingsoond is die uitlaatgasse egter hoër as die kookpunt van water, dus verlaat die water die oond as waterdamp. Die latente hitte van die gas word dus in effek verloor na die atmosfeer. Daarom word daar onderskei tussen die bruto en netto hittewaarde.

Laer of netto hittewaarde (LHW)

Dit is die bruto hittewaarde minus die energie wat gebruik is om die water te verdamp. Dit neem dus nie die energie in die waterdamp in ag nie en is die effektiewe hoeveelheid energie wat beskikbaar is in 'n verbrandingsoond.

Omskakeling van laer hittewaarde (LHW) na hoër hittewaarde (HHW)

Om hierdie omskakeling te doen het 'n mens die samestelling van die gas nodig om te bepaal hoeveel water in die verbrandingsreaksie vorm.

As 'n duimreël kan aanvaar word dat LHW ~ 0.9 × HHW

Hierdie aanname gaan egter nie akkuraat wees vir waterstof (H) nie.

Die hittewaarde van 'n stof word bepaal deur die gas te verbrand en die verskil in entalpie te bepaal voor en na verbranding. Dit word gewoonlik met 'n kalorimeter gedoen. Vir vastestowwe is dit 'n bomkalorimeter

Daar is basies twee verskillende maniere om dit te doen:


Om dit te beter te verduidelik, kom ons bepaal die hittewaarde van metaangas (CH) deur die finale temperatuur te meet wanneer metaan met lug verbrand word:

Bepaal die verbrandingsreaksie

Dit is algemene kennis dat die verbrandingsreaksie van metaan met suurstof die volgende is:

Gebruik hierdie gebalanseerde reaksie om te bepaal wat die minimum suurstof nodig is om al die metaan te reageer.

LW: Dit maak nie saak hoeveel lug gebruik word nie, solank dit genoeg is sodat die suurstof in oormaat is. Hoe meer die suurstof in oormaat is, hoe kouer gaan die finale temperatuur wees, omdat meer van die gegenereerde energie gebruik gaan moet word om die oormaat produkte te verhit.

Voeg reagense bymekaar

Dit is baie belangrik om presies te weet hoeveel metaan en hoeveel lug aan die begin is (onthou, die suurstof moet effens in oormaat wees). Een manier om dit te doen is om die kalorimeter te vul met lug (dit kan bloot geventileer word met lug). Die kalorimeter se volume moet bekend wees, dus weet mens hoeveel lug in die kalorimeter is deur van die ideale gaswet (PV=nRT) gebruik te maak (die kalorimeter kan die druk en temperatuur meet). Pomp nou metaangas in die kalorimeter tot 'n sekere druk. Die hoeveel metaan wat bygevoeg is kan weer bepaal word deur die ideale gaswet (deur van die druk en temperatuur gebruik te maak). Neem die begintemperatuur van die mengsel. Daar moet ook 'n oormaat

Veronderstel daar is aan die begin 1 kmol metaan en 10 kmol lug. Indien lug bestaan uit 21% suurstof, dan is daar 2.1 kmol suurstof in die mengsel. (Stoigiometries het 'n mens 2 mol suurstof nodig vir elke mol metaan.)

Ontsteek die mengsel

'n Kalorimeter het 'n elektriese ontstekingsmeganisme om die mengsel te ontsteek.
Nadat die mengsel ontsteek is, wag tot die reaksie volledig verloop (uitbrand) het en neem die temperatuur.

Die volgende tabel dui aan hoeveel jy van elke komponent het voor en na die reaksie:

Bepaal die toename in entalpie

Omdat die toename in entalpie in 'n stelsel presies gelykstaande is aan die energie wat daarby gevoeg is deur warmte, is:

Neem die verwysingstemperatuur T as 25 °C.

T is die eindtemperatuur van die gasmengsel na verbranding plaasgevind het.

Die warmtekapasiteit van die verskillende komponente in kal/mol is:

Die warmtekapasiteit van die finale mengsel is:

Waar:


Dws

Ek het die uitlaat temperatuur bepaal deur 'n Aspen simulasie en dit gekry as 1982 °C of 2256 °K
Soos reeds gesê is die begin temperatuur 25 °C of 298 °K

Dus is:

Volgens literatuur is die hittewaarde van metaan:

Dit is effens anders as die waarde verkry uit literatuur en ook die waarde wat Aspen bereken.

'n Aspen simulasie is gebou om die verbranding van metaan met lug te simuleer. Let op die volgende:

Die volgende tabel wys die resultate:

Die hittewaarde van metaan is die verskil in entalpie van die warm produkgas teen 1982 °C en die produkgas indien dit afgekoel is na die oorspronklike 25 °C:

Dus, ΔH_c = 11 × (-6782.162 – (-87438.94)) = 887225 kJ/kmol CH

Of die hittewaarde kan ook bereken word van die energie wat in die water ingesit is.

Dus, ΔH_c = 277.5422 × (-289040 – (-286300)) + 277.5422 × (-290350 – (-289890)) = 888135 kJ/kmol CH (die verskil is bloot agv afronding)

Hierdie waardes vergelyk baie goed met die literatuurwaarde van 890943 kJ/kmol.

Om te wys dat dit nie 'n verskil maak hoeveel lug gebruik word nie, is hierdie herhaal met dubbel soveel lug. Die volgende tabel gee die resultate (let op die laer produktemperatuur):

Dus, ΔH_c = 21 × (-3555.754 – (-45283.76)) = -876288 kJ/kmol CH

Of, ΔH_c = 277.5422 × (-289040 – (-286440)) + 277.5422 × (-290350 – (-289800)) = 874258 kJ/kmol CH

Die verskil is weer a.g.v. afronding.


</doc>
<doc id="29949" url="https://af.wikipedia.org/wiki?curid=29949" title="Wildehond">
Wildehond

Die Afrikaanse wildehond ("Lycaon pictus") is 'n karnivoor en soogdier uit die familie "Canidae". Wildehonde kom slegs in Afrika voor, veral in struikvelde en ander lig beboste gebiede. Dit is die enigste spesie in die genus "Lycaon".
Die wildehond ("Lycaon pictus") is lid van die hondfamilie ("Canidae") en is oor die hele Afrika versprei. In Suider-Afrika word die wildehond meestal in die Krugerwildtuin, Botswana, Namibië en KwaZulu-Natal aangetref. Wildehonde leef in troppe en is bekend as veral roofdiere wat hul prooi meedoënloos jag.

Die soogdier het groot, ronde ore, 'n kort donker snoet en langerige hare. Kenmerkend is hul lang wit sterte wat opgelig word wanneer hulle opgewonde is. Hulle is oorwegend wit met geelwit, swart en skakerings van bruin vlekke oor die hele lyf. Daar is 'n donker streep van die voorkop na agter oor die kop. 'n Volwasse wildehond het 'n gemiddelde massa van 25 kg en 'n hoogte van tussen 60 en 75 cm.

Die wildehond ("Lycaon pictus") lyk baie soos 'n gewone hond en weeg tussen 25 en 45 kg. Sy pels is kort en glad met geel, wit, swart en bruin kolle. Die stertpunt is gewoonlik spierwit. Die reune is donkerder as die tewe. Die wildehond het besonder groot, ronde ore en ŉ donker snoet. Anders as die ander lede van die hondfamilie het die wildehond 4 in plaas van 5 tone.

Hulle verkies bosveld of operige dele. Die diere lewe in troppe van gewoonlik 10 - 15 diere wat saam jag en kossoek. Hulle maak staat op hul sig eerder as reuk tydens jagtogte. Die wyfie is telkens vir twee maande dragtig en skenk dan gewoonlik in die winter geboorte aan twee tot ses kleintjies. 'n Wildehond het 'n moontlike lewensduur van tien jaar. Na 'n jagtog vomeer die grotes by die kleintjies sodat hulle ook kan eet. 
Wildehonde jag normaalweg in troppe: die prooi word gejag en in die hardloop verskeur.

'n Werpsel bevat hoogstens 9 kleintjies, wat na 'n dratyd van ongeveer 71 dae in ou erdvarkgate gebore word. Die kleintjies bly daar totdat hulle groot genoeg is om saam te gaan jag. Nadat hulle gespeen is, voed die wyfie hulle met half verteerde vleis wat sy uitbraak. Wildehonde is bekend vir hul uitsonderlike jagmetodes. 

Hulle jag soggens of saans in troppe van 4 tot 60, hoewel daar gewoonlik nie meer as 20 in 'n trop is nie. Hulle gebruik hoofsaaklik hul reuk- en sigsintuie vir jag en hulle val meestal hoefdiere aan. Die leier van die trop kies ŉ prooi, meestal 'n swak of siek dier, uit, waarna die trop hom volg. 

Die prooidier word aangeval totdat hy van uitputting neerslaan en dan word hy vinnig verskeur. Omdat wildehonde maklik vee vang en oor groot afstande beweeg, word hulle meestal dadelik uitgeroei wanneer hulle buite wildtuine kom. In veral lande soos Suid-Afrika is die diere vandag gevolglik baie skaars en word hulle deur uitwissing bedreig.



</doc>
<doc id="29952" url="https://af.wikipedia.org/wiki?curid=29952" title="Vrye mark">
Vrye mark

'n Vrye mark is 'n mark waar die pryse van goedere en dienste geheel en al deur die onderlinge ooreenkoms tussen kopers en verkopers vasgestel word. Volgens die definisie sal kopers en verkopers mekaar nie dwing of mislei of deur dwang van 'n derde party beïnvloed word nie. In sy geheel word die gesamentlike effek van hierdie besluite beskryf as die natuurlike wet van vraag en aanbod. Vrye markte staan in skrille kontras met "beheerde markte" waar regerings direk of indirek beheer op pryse uitoefen en sodoende die markseine verwring. In die markte help die prys van 'n goedere of diens om die waarde daarvan vir verbruikers te kwantifiseer en word dit dan sodoende teenoor ander goedere en dienste gebalanseer. In 'n vrye mark is hierdie verwantskap tussen prys en waarde duideliker as in 'n beheerde mark. Deur kompetisie tussen handelaars vir die verskaffing van produkte en dienste, is pryse geneig om te daal en neig kwaliteit ook om te verhoog.

Die vrye mark ekonomie het 'n noue verband met die "laissez-faire" ekonomiese filosofie wat hierdie omgewing verder uitbrei deur regeringsingryping te beperk tot markfalings. Met regeringsmag beperk tot 'n verdedigingsrol, is die regering nie 'n dryfveer vir ekonomiese inisiatiewe in die mark behalwe in die geval van die insameling van belastings om die onderhoud van die vrye mark te befonds nie. Sommige vrye mark voorstanders staan belasting ook teen, en beweer dat die mark meer doeltreffend is om waardevolle dienste te verskaf waar verdediging en wetgewing nie uitsonderings is nie en dat sulke dienste verskaf kan word sonder direkte belastings.


</doc>
<doc id="29953" url="https://af.wikipedia.org/wiki?curid=29953" title="Magaña">
Magaña

Magaña is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 89 inwoners.


</doc>
<doc id="29954" url="https://af.wikipedia.org/wiki?curid=29954" title="Rollamienta">
Rollamienta

Rollamienta is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 40 inwoners.


</doc>
<doc id="29956" url="https://af.wikipedia.org/wiki?curid=29956" title="Suellacabras">
Suellacabras

Suellacabras is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 27 inwoners.


</doc>
<doc id="29957" url="https://af.wikipedia.org/wiki?curid=29957" title="Vizmanos">
Vizmanos

Vizmanos is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 27 inwoners.


</doc>
<doc id="29958" url="https://af.wikipedia.org/wiki?curid=29958" title="Valtajeros">
Valtajeros

Valtajeros is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 24 inwoners.


</doc>
<doc id="29959" url="https://af.wikipedia.org/wiki?curid=29959" title="Trévago">
Trévago

Trévago is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 65 inwoners.


</doc>
<doc id="29960" url="https://af.wikipedia.org/wiki?curid=29960" title="Yanguas">
Yanguas

Yanguas is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 123 inwoners.


</doc>
<doc id="29961" url="https://af.wikipedia.org/wiki?curid=29961" title="San Pedro Manrique">
San Pedro Manrique

San Pedro Manrique is 'n munisipaliteit in die provinsie Soria in die Spaanse outonome gebied Kastilië en León. Die dorp San Pedro Manrique is een van min plekke op aarde waar die outydse ritueel van vuurloop op brandende kole in die sogenaamde "Paso de Fuego" nog steeds lewendig is. Volgens die 2012-sensus het die munisipaliteit 'n bevolking van 642 inwoners.


</doc>
<doc id="29962" url="https://af.wikipedia.org/wiki?curid=29962" title="Valdeavellano de Tera">
Valdeavellano de Tera

Valdeavellano de Tera is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 205 inwoners.


</doc>
<doc id="29963" url="https://af.wikipedia.org/wiki?curid=29963" title="Valdelagua del Cerro">
Valdelagua del Cerro

Valdelagua del Cerro is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 17 inwoners.


</doc>
<doc id="29964" url="https://af.wikipedia.org/wiki?curid=29964" title="Valdegeña">
Valdegeña

Valdegeña is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 42 inwoners.


</doc>
<doc id="29965" url="https://af.wikipedia.org/wiki?curid=29965" title="Valdeprado">
Valdeprado

Valdeprado is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 13 inwoners.


</doc>
<doc id="29966" url="https://af.wikipedia.org/wiki?curid=29966" title="Villar del Ala">
Villar del Ala

Villar del Ala is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 56 inwoners.


</doc>
<doc id="29967" url="https://af.wikipedia.org/wiki?curid=29967" title="Sotillo del Rincón">
Sotillo del Rincón

Sotillo del Rincón is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 202 inwoners.


</doc>
<doc id="29970" url="https://af.wikipedia.org/wiki?curid=29970" title="Santa Cruz de Yanguas">
Santa Cruz de Yanguas

Santa Cruz de Yanguas is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 76 inwoners.


</doc>
<doc id="29971" url="https://af.wikipedia.org/wiki?curid=29971" title="Villar del Río">
Villar del Río

Villar del Río is 'n munisipaliteit in die provinsie Soria in die Spaanse outonome gebied Kastilië en León. Volgens die 2012-sensus het die munisipaliteit 'n bevolking van 165 inwoners.


</doc>
<doc id="29974" url="https://af.wikipedia.org/wiki?curid=29974" title="Mauna Kea">
Mauna Kea

Mauna Kea is 'n slapende vulkaan op Big Island (Hawaii), die grootste eiland van die Amerikaanse deelstaat Hawaii, en een van altesaam vyf vulkane waaruit hierdie eiland bestaan. Pu'u Wekiu, een van talle slakkekeëls op die piekplato, is die hoogste punt in die deelstaat op 'n hoogte van 4 205 meter (13 796 voet) bo seevlak.

Mauna Kea is een van die hoogste bergspitse ter wêreld as 'n mens sy hoogte vanaf die voet meet wat teen 'n diepte van 5 800 meter (19 000 voet) onder die seespieël van die Stille Oseaan lê. Mauna Kea bereik sodoende 'n totale hoogte van 10 205 meter (33 000 voet).

In die inheemse Hawaiïese taal beteken "Mauna Kea" letterlik "Wit Berg", 'n verwysing na sy piek wat gedurende die wintermaande gewoonlik met sneeu bedek is.

Mauna Kea het in die 1960's bekendheid verwerf as die oefenterrein vir die ruimtevaarders van die Apollo-ekspedisies en staan vandag veral bekend vir sy sterrewagte teen 'n hoogte van 3 400 meter.



</doc>
<doc id="29976" url="https://af.wikipedia.org/wiki?curid=29976" title="Gàidhealtachd">
Gàidhealtachd

Die Gàidhealtachd , soms ook bekend as A' Ghàidhealtachd (die "Gàidhealtachd"), verwys na die tradisionele gebied van die Skots-Gaeliese gemeenskap en bestaan rofweg uit die Skotse Hoogland, waarmee dit baie keer sinoniem is, en die westelike Skotse Eilande. Die term word ook toegepas op die Gaeliessprekende gebiede van Nova Scotia in Kanada.

'n Iers-Gaeliese stam genaamd die "Scotti" het hulle waarskynlik vir die eerste keer in die hedendaagse Skotland gevestig voor 450 n.C. Die Scotti het geleidelik hulle gebied uitgebrei en 'n Keltiese monastiese vorm van Christendom ingevoer. Nadat hulle met die "Picts" saamgesmelt het, is 'n verenigde Keltiese Koninkryk van Skotland teen die 9de eeu gevestig. Die Gaeliese taal het egter geleidelik veld verloor teen Engels wat die taal van die koninklike hof was. Met die Krone-unie met Engeland in 1601 het Engels die dominante taal in die hele suidelike, sentrale en oostelike Skotland geword. Gaelies het egter die taal van die Hoogland en die eilande gebly. In 1746 het 'n ramp die taal getref toe baie van die Gaeliese clans (stamme) hulle aan die verloorkant van die stryd om die Britse kroon tussen die Huise van Stuart en Hanover bevind het.

Ontwapening van die clans, konfiskasie van grondgebied en hongersnood het gedwonge migrasie veroorsaak wat gelei het tot die ontruiming van Gaeliese sprekers na Noord-Amerika en Skotse stede. Dié agteruitgang het tot in die 20ste eeu voortgeduur en is versnel deur die onderwysstelsel wat kinders gestraf of gespot het vir die gebruik van Gaelies. Die aantal Gaeliese sprekers het soveel agteruitgegaan dat daar teen 2001 slegs 1,2% van die Skotse bevolking was wat Gaelies kon praat. In die Skotse hoogland was die syfer 6,3% in 'n bevolking van 208 914. Sowat 40% van die Skot-Gaeliese sprekers het teen 2001 buite die Gàidhealtachd in stedelike omgewings of in die Skotse vlakte gewoon.

Meer onlangs word pogings aangewend om die toestand van die Skots-Gaeliese taal in beskouing te neem en om te bepaal wat gedoen kan word om dit te ontwikkel. Ingrypings sluit in 'n Gaeliese taalplan, Gaelies-medium voorskoolse speelgroepies en kleuterskole, kulturele en kuns ontwikkeling en kommersieël toepassing van Gaelies.

In Nova Scotia, Kanada het die taal reeds so te sê uitgesterf met minder as 1000 sprekers wat oorbly. Daar is wel ook in Kanada pogings om kennis van die taal verbreed.

Die ooreenstemmende Iers-Gaeliese woord "Gaeltacht" verwys na die Iers-Gaeliessprekende gebiede in Ierland.


</doc>
<doc id="29977" url="https://af.wikipedia.org/wiki?curid=29977" title="Skotse Hoogland">
Skotse Hoogland

Die Skotse Hoogland (Skots-Gaelies: "A' Ghàidhealtachd, Skots: Hielands, Engels: Scottish Highlands") sluit die ruwe en bergagtige dele van Skotland noord en wes van die Hooglandgrensbreuk in. Veral in die ooste is die grens egter nie duidelik gedefinieer nie. Die Great Glen skei die Grampianberge in die suidooste van die Noordwes-Hoogland. Die Skotse Hoogland verteenwoordig die grootste deel van die Gàidhealtachd, die tradisionele gebied van die Skots-Gaeliese gemeenskap en dit is baie keer sinoniem daarmee.Die Hoogland word baie keer beskryf as een van die mees skilderagtige streke van Europa.

Die Skotse Hoogland is yl bevolk met talle bergreekse wat die gebied oorheers. Dit sluit die hoogste berg in die Britse Eilande, Ben Nevis, in. Voor die 19de eeu het die Hoogland 'n baie groter bevolking gehad wat as gevolg van 'n aantal redes drasties verminder het. Die redes sluit in 'n verbod op die tradisionele Hooglandlewenswyse na die Tweede Jakobitiese Opstand, die berugte Ontruiming van die Hoogland (Engels: "Highland Clearances"), en grootskaalse migrasie na stedelike gebiede tydens die Industriële Revolusie. Die gebied is vandag een van die yls bevolkste gebiede in Europa. 

Die Highland Council is die administratiewe owerheid vir die grootste deel van die Skotse Hoogland en het sy administratiewe middelpunt in Inverness. Die Hoogland sluit egter ook dele van die Raadsgebiede van Aberdeenshire, Angus, Argyll en Bute, Moray, Perth en Kinross, en Stirling in. Hoewel die Isle of Arran administratiefgewys tot Noord-Ayrshire behoort word die noordelike gedeelte algemeen as deel van die Hoogland gesien.


</doc>
<doc id="29979" url="https://af.wikipedia.org/wiki?curid=29979" title="Bernie Ecclestone">
Bernie Ecclestone

Bernard Charles (Bernie) Ecclestone (* 28 Oktober 1930 naby Bungay in Suffolk, Engeland) was die president en Hoofbesturende direkteur van "Formula One Management" en "Formula One Administration" en besit ook 'n aandeel in "Alpha Prema", die moedermaatskappy van die Formule Een Groep-maatskappye. As sulks was hy as die primêre gesaghebber in Formule Een beskou. Aan die begin van 2017 is F1 se eienaarskap oorgeneem deur "Liberty Media Corporation" en "Delta Topco." Chase Carey, die voorsitter van hierdie maatskappye, is aangewys as die uitvoerende hoof van F1. Mnr. Ecclestone dien nou in 'n raadgewende hoedanigheid as Voorsitter Emeritus van F1.

In die pers word daar dikwels na hom verwys as die ""F1 Supremo"". Sy vroeëre betrokkenheid by die sport was as 'n deelnemer en later as bestuurder van die renjaers Stuart Lewis-Evans en Jochen Rindt. In 1972 het hy die Brabham-span gekoop, wat hy vir vyftien jaar lank bestuur het. As 'n spanbaas het hy 'n lid van die ""Formula One Constructors Association"" geword. Sy beheer oor die sport wat gespruit het uit sy pionierswerk in die verkoop van televisieregte in die laat 1970's, is hoofsaaklik finansieel van aard maar onder die voorwaardes van die "Concorde Ooreenkoms" het hy en sy maatskappye die administrasie, reëlings en logistiek van alle Formule Een Grands Prix behartig. Ecclestone het probeer om aan twee Grand Prix wedrenne deel te neem in die 1958-seisoen maar het nie daarin geslaag om vir enigeen van die twee te kwalifiseer nie.


</doc>
<doc id="29981" url="https://af.wikipedia.org/wiki?curid=29981" title="Skulpromp">
Skulpromp

Die skulpromp is 'n vervaardigingstegniek waar die romp van die vaartuig (motor of vliegtuig) die strukturele lading van die vaartuig dra. Dit staan in teenstelling met die interne raamwerk (onderstel) wat dan met 'n nie-lasdraende romp bedek word. Die skulpromp is in die 1930's vir die eerste keer in vliegtuigvervaardiging aangewend. 'n Verwante tegniek in motorvervaardiging is waar die motorvoertuig se onderstel en die romp in 'n enkele eenheid geïntegreer word eerder as om 'n afsonderlike romp op die raamwerk te bou. Hierdie vervaardigingstegniek is vandag die oorheersende metode in motorvoertuigvervaardiging.

Vroeë vliegtuie is almal op 'n interne raamwerk gebou wat tipies uit hout of staalbuise bestaan het, wat dan oorgetrek is met doek om 'n gladde oppervlak te vorm. Verskillende materiale is gebruik; sommige bouers het plaatmetaal of laaghout vir die rompbedekking gebruik. Al hierdie vroeëre ontwerpe het egter staatgemaak op die beginsel van lasdraende strukture met aparte rompbekleding.

In 1916 het Luft-Fahrzeug-Gesellschaft van Duitsland hulle Roland C.II bekendgestel wat 'n romp gehad het wat uit gebuigde laaghout bestaan het en beide die buitenste bekleding en die lasdraende struktuur uitgemaak het. Dit het die vliegtuig besonder sterk gemaak vergeleke met ander ontwerpe van dié tydperk al was dit nogal swaar gewees. Soortgelyke ontwerpe is ook deur Pfalz Flugzeugwerke vervaardig wat aanvanklik die Roland onder lisensie vervaardig het.

Teen die laat 1920's het die prys van aluminium (spesifiek "duralumin") beduidend gedaal en het baie vervaardigers begin om dit te gebruik om die interne raamwerk te vervang en in sommige gevalle ook die bekleding. 'n Klassieke ontwerp van so 'n ontwerp was die Ford Trimotor wat die ou struktuur behou het met nuwe materiale. Die struktuur van die vliegtuig het bestaan uit vakwerk bestaande uit aluminiumbalke met 'n dun laag aluminiumbedekking wat met klinknaels daarop vasgemaak is.

Met die verskyning van hierdie ontwerpe het dit gou duidelik geword dat die romp self oor strukturele eienskappe beskik het. Met voldoende dikte sou 'n mens met die interne raamwerk kon wegdoen. 'n Dikker bekleding alleen sou egter steeds te swaar wees. Met 'n dunner ykmaat sou mens met die nodige buigings en kurwes ook 'n sterk genoeg struktuur skep om verskeie soorte ladings te kon dra.

Hierdie ontwikkeling saam met groter enjinkraglewering en meer aandag wat geskenk is aan vaartbelyning om vinniger vliegtuie te bou het 'n baie stewiger romp vereis om ondersteuning te bied teen die vinnigvloeiende lug. Die verhoogde wringweerstand was ook belangrik om aero-elastiese probleme te vermy in die oorgang vanaf die goed-ondersteunde tweedekkervliegtuigkonstruksie. 'n Uitstekende vroeë voorbeeld van 'n ontwerp waar hierdie probleme aangespreek is, was die Douglas DC-3.


</doc>
<doc id="29982" url="https://af.wikipedia.org/wiki?curid=29982" title="The Strokes">
The Strokes

The Strokes is 'n Amerikaanse musiekgroep wat in 1998 gevorm het en bekendheid verwerf het in die vroeë 2000's. Ná die vrystelling van hul debuutalbum, "Is This It" in 2001, het vele kritici die groep geprys as die "redders van rock". "NME" het "Is This It" hul album van die jaar gemaak. Sedertdien het die groep 'n groot aanhangerstal, veral in die VSA, Ierland, die VK en Australië.


Toekennings

Nominasies

Nominasies

Toekennings

Nominasies

Nominasies




</doc>
<doc id="29987" url="https://af.wikipedia.org/wiki?curid=29987" title="Hooglandgrensbreuk">
Hooglandgrensbreuk

Die Hooglandgrensbreuk (Engels: "Highland Boundary Fault") is ’n geologiese breuk wat Skotland oorkruis van Arran en Helensburgh aan die weskus tot by Stonehaven in die ooste. Dit vorm die grens tussen twee duidelik onderskeibare fisiografiese gebiede: die Skotse Hoogland en die Skotse Laagland, maar op baie plekke is dit slegs herkenbaar as ’n verandering in topografie. 

Die breuk loop van suidwes na noordoos, van Lochranza op Arran, deur die Isle of Bute, en deur die suidoostelike dele van die Cowal- en Rosneathskiereiland soos dit in die Firth of Clyde oploop. Dit bereik die kus naby Helensburgh en loop dan verder deur Loch Lomond tot by Aberfoyle, dan Callander, Comrie en Crieff. Dit vorm dan die noordgrens van die Dal van Strathmore en bereik die Noordsee net noord van Stonehaven naby die ruïnes van die Kapel van Sint Marie en Sint Nathalan. Noord en wes van die breuk lê die harde Prekambriese en Kambriese metamorfe gesteentes: mariene neerslae wat metamorfose na skis, filliet en skalies ondergaan het. Suid en oos van die breuk is daar Ou Rooi Sandsteen-konglomerate en sandsteensoorte: sagter afsettingsgesteentes uit die geologiese periodes Devoon en Karboon.

Die Hooglandgrensbreuk was aktief tydens die Caledoniese Orogenese (bergvorming), ’n tektoniese botsings wat van die Middel-Ordovisium tot Middel-Devoon (520 tot 400 miljoen jaar gelede) plaasgevind het tydens die sluiting van die Iapetus-oseaan. Die breuk het veroorsaak dat die Midland Valley met tot 4 000 meter gedaal het, met ’n daaropvolgende vertikale beweging. Die vroeëre vertikale beweging is later vervang met ’n horisontale skuifskeur. ’n Aanvullende breuk, die Southern Upland-breuk, vorm die suidelike grens van die Sentrale Laagland. 


</doc>
<doc id="29989" url="https://af.wikipedia.org/wiki?curid=29989" title="Burschenschaft">
Burschenschaft

Die Burschenschaft is 'n Duitse studentekorps (histories-tradisionele vereniging van studente en voormalige studente) in Duitsland, Oostenryk en Chili. Daar is twee groot sambreelorganisasies: Die "Duitse Burschenschaft" (Duitse naam: "Deutsche Burschenschaft" of kort "DB") en die "Nuwe Duitse Burschenschaft" (Duitse naam: "Neue Deutsche Burschenschaft" of kort "Neue DB") wat 'n afsondering van die Duitse "Burschenschaft" uit die jaar 1996 is. Benewens die twee verbande is daar enkele "Burschenschaften" buite die sambreelorganisasie en enkele "Burschenschaften" in ander organisasies wat nie vergelykbaar met die "Burschenschaften" binne die "DB" is nie. Die "Burschenschaften" verteenwoordig net 'n minderheid van tussen 15 en 20 persent van alle Duitse studentekorps.

Die "DB" erken die beginsels van die sogenaamde "Urburschenschaft" wat in 1815 in Jena gestig ist. Die "Urburschenschaft" het hom ná die Vryheidsoorloë teen die Napoleontiese Frankryk vir die stigting van 'n vrye nasionale Duitse eenheidstaat beywer. 

In Suid-Afrika is daar 'n vereniging van ou "Burschenschafter" in Pretoria. Die voorsitter is ingenieur Wulf Rüsch.

Alhoewel die "Burschenschaften" hulle wortels in die demokratiese en sosiale bewegings van die vroeë 19de eeu het, is die korps vanaf die middel van die 19de eeu deur 'n reaksionêre en nasionalistiese ideologie gekenmerk. In die 1930's was talle "Burschenschafters" aanhangers van die Nazi-bewind.

Die tipiese rituele soos studenteduelle en biersuip weerspieël die tradisionele korpsgees en die hiërargiese struktuur van die "Burschenschafter"-beweging. Anti-demokratiese, rassistiese en seksistiese houdings is kenmerkend vir die verregse wêreldbeskouing van talle "Burschenschaften". Vanweë hul kontakte met verregse Neonazi-partye soos die Nasionaal-Demokratiese Party van Duitsland (NPD) en die Duitse Volksunie (DVU) word die aktiwiteite van enkele studentekorps deur die Binnelandse Veiligheidsdiens van Duitsland ("Bundesverfassungsschutz") dopgehou.



</doc>
<doc id="29991" url="https://af.wikipedia.org/wiki?curid=29991" title="Buite-Hebride">
Buite-Hebride

Die Buite-Hebride (Engels: "Outer Hebrides", amptelik bekend onder die Skots-Gaeliese naam Na h-Eileanan Siar) is 'n eilandreeks langs die weskus van Skotland, noordwes van die Binne-Hebride. Die Buite-Hebride strek 208 km van die eiland Lewis in die noordooste tot by Barra Head in die suide. Dit vorm deel van die Hebrides en word van die Skotse vastelandgebied en van die Binne-Hebride geskei deur die stormagtige waters van die Minch, die Little Minch en die See van die Hebride. Die hoofnywerhede is skaapboerdery en wolprodukte. Dit is ’n gewilde toeristebestemming in die somer.

Die Buite-Hebride vorm deel van die Gàidhealtachd, die tradisionele gebied van die Skots-Gaeliese gemeenskap van Skotland. Skots-Gaelies was te vore die dominante taal van die eilande en dit word steeds hier en daar gepraat, maar dit is in sommige dele grootliks deur Engels verdring.

Die naam vir die parlementêre kiesafdeling van die Verenigde Koninkryk is "Na h-Eileanan an Iar", terwyl die Skotse Parlement se kiesafdeling vir die gebied steeds amptelik die "Western Isles" (Westelike Eilande) is. Dit word egter gewoonlik as "Western Isles (Eilean Siar)" geskryf. Die eilande het vir ongeveer 200 jaar onder Noorweegse heerskappy as "Suðreyjar" ("Suidelike Eilande") bekend gestaan totdat soewereiniteit na Skotland oorgedra is met die Verdrag van Perth in 1266 wat gevolg het op die Slag van Largs drie jaar te vore. In die volksmond staan die eilande soms plaaslik as "An t-Eilean Fada" of "Die Lang Eiland" bekend; "Na h-Eileanan a-Muigh" (die Buite-Eilande) word ook soms in Skots-Gaelies gehoor.

Die hoofeilande van die Buite-Hebride vorm 'n argipel (eilandgroep). Die hoofeilande sluit in Lewis en Harris, North Uist, Benbecula, South Uist, en Barra. Groot dele van die westelike kuslyn van die eilande is machair, 'n vrugbare laagliggende duine wieland.

Talle klein eilandjies is in die Noord-Atlantiese Oseaan om die hoof eilandgroep versprei:

In die weste lê die Monach Islands, Flannan Isles, St Kilda, en Rockall, van naaste na mees ver afgeleëste. Die eilandrots Rockall is die onderwerp van 'n gebiedsgeskil tussen die Verenigde Koninkryk, Denemarke (namens die Faroëreilande), Ierland en Ysland. Anton Dohrn Seamount, 'n ondersese vulkaan, is halfpad tussen St Kilda en Rockall geleë.

In die noorde is daar twee klein afgeleë eilande, North Rona en Sula Sgeir, geleë. Die eilande word soms nie as deel van die Buite-Hebride gesien nie, maar word tog as deel van die Western Isles distrik bestuur.

Die Buite- en Binne Hebride het voor die 9de eeu onder Noorse beheer gekom en is deur die Nore bevolk. Die Noorse beheer van die Hebride is geformaliseer in 1098 toe Edgar van Skotland die eilande formeel aan Magnus III van Norweë oorhandig het. Die Skotse aanvaarding van Magnus III as Koning van die Eilande het gevolg op die Noorse koning se verowering van die Orkney Eilande, die Hebride en Man in 'n snelle veldtog teen plaaslike Noorse leiers op die verskillende eilande vroeër dieselfde jaar. Deur die eilande oor te neem het Magnus III die Noormanne wat die eilande eeue te vore ingeneem het onder bedwang gebring en 'n meer direkte koninklike beheer gevestig.

Noorse beheer van die Binne- en Buite-Hebride het tot byna konstante oorlogvoering gelei totdat dit uiteindelik besleg is deur verdeling van die Westelike Eilande in 1156. Die Buite-Hebride sou onder die beheer van die Koninkryk van Mann en die Eilande bly, terwyl die Buite-Hebrides onder Somerled, die Noors-Keltiese stamverwant van beide Lulach en die Manx-koningshuis. Alhoewel die Binne-Hebride, van 1156 bekend as die Koninkryk van die Hebride, steeds nominaal onder die soewereiniteit van Noorweë was, was die leiers Skots in taal en kultuur eerder as Noors.

Ná sy oorwinning van 1156 het Somerled twee jaar later daarin geslaag om beheer oor die Eiland Man self te bewerkstellig en die laaste Koning van Mann en die Eilande te word en oor al die eilande te heers wat die koninkryk eens ingesluit het. Na Somerled se dood in 1164 sou die heersers van Mann slegs in beheer van die Buite-Hebride wees.

As gevolg van die Verdrag van Perth in 1266 is die Buite-Hebride, te same met die Eiland Man, aan die Koninkryk van Skotland oorhandig.

Die Western Isles is sedert 1975 'n unitêre raad terwyl unitêre rade in die res van Skotland eers in 1996 gevestig is. Sedertdien vorm die eilande een van die 32 unitêre raadgebiede wat nou die hele Skotland dek. Die Western Isles raad staan amptelik onder die Gaeliese naam, "Comhairle nan Eilean Siar" bekend en staan plaaslik as die "Comhairle" of 'n "Chomhairle", bekend nadat die naam in terme van die "Local Government (Gaelic Names) (Scotland) Act 1997" verander is. Die raad is gesetel in die hoofdorp, Stornoway, op Lewis.

Lewis is in die noorde van die eilandgroep en vorm deel van die graafskap Ross-shire. Die res van die groep, insluitend Harris, is deel van Inverness-shire. Tussen 1890 en 1975 was administrasie verdeel deur die Lewis-Harris grens tussen die graafskaprade "Ross and Cromarty" (wat Ross-shire en Cromartyshire gedek het) en Inverness-shire.


</doc>
<doc id="29993" url="https://af.wikipedia.org/wiki?curid=29993" title="Lei">
Lei

Belangrike persoonlikhede ("ali'i") word net soos gaste volgens die Hawaise tradisie met 'n lei vereer. Die kranse word daarnaas ook tydens feestelikhede gedra. Met die opkoms van toerisme op die Hawaii-eilandketting het leis in die 19de en 20ste eeu ook deel van die eksotiese begroeting by die aankoms van toeriste of by toeristefeeste geword. Die lei het sodoende 'n simbool vir Hawaii en sy lewensstyl geword.


</doc>
<doc id="29994" url="https://af.wikipedia.org/wiki?curid=29994" title="Haleakalā">
Haleakalā

Haleakalā oftewel die Oos-Mauivulkaan is 'n massiewe skildvulkaan wat meer as 75 persent van die oppervlakte van die eiland Maui (Hawaiï, Verenigde State) beslaan. Die Hawaiïese naam beteken letterlik "Huis van die Son" en verwys vermoedelik daarna dat die son vir die bewoners van die westelike en sentrale dele van die eiland Maui oor hierdie berg opkom.

Haleakalā is die enigste vulkaan van die Hawaiï-eilandketting buite die hoofeiland Hawai'i wat in die laaste 600 jaar aktief was. Tot onlangs het navorsers aangeneem dat die laaste uitbarsting omstreeks 1790 plaasgevind het. Nuwe radiokoolstofdaterings dui egter daarop dat Haleakalā vir die laaste keer in die periode tussen 1450 en 1650 uitgebars het.

Met 'n radius van 34 kilometer is die krater van Haleakalā een van die grootstes op aarde.


</doc>
<doc id="29996" url="https://af.wikipedia.org/wiki?curid=29996" title="Polinesiese Driehoek">
Polinesiese Driehoek

Die Polinesiese Driehoek is 'n gebied in die Stille Oseaan met drie eilandgroepe as sy hoekpunte: Hawaii, Rapa Nui (Paaseiland) en Nieu-Seeland. Die gebied sluit die meeste Polinesiese eilande in behalwe Paaseiland, terwyl Nieu-Seeland net vanweë sy inheemse Polinesiese bevolking, die Maori's, by die driehoek ingereken word. In politieke opsig bestaan die eilande naas Nieu-Seeland uit drie onafhanklike state (Tonga, Samoa en Tuvalu) en nege oorsese gebiede wat oor verskillende grade van selfregering beskik.

Die talle eilandbeskawings in die uitgestrekte driehoek maak almal deel uit van die Polinesiese taalgroep, wat volgens taalwetenskaplikes as deel van die Maleis-Polinesiese taalfamilie geklassifiseer word en sy oorsprong in die Proto-Austronesiese tale van Suidoos-Asië het wat 5 000 jaar gelede gepraat is.

Naas hul tale deel die Polinesiërs ook 'n kulturele erfenis wat ou tradisies, kuns, godsdiens, sosiale strukture en wetenskappe insluit. Antropoloë neem aan dat alle moderne Polinesiese beskawings na 'n enkele proto-beskawing herlei kan word wat sowat 35 000 tot 40 000 jaar gelede deur Maleis-Polinesiese immigrante uit die huidige Indonesië in die Suidelike Stille Oseaan gevestig is.

Die huidige beskawings het hul oorsprong in die Groot Polinesiese Volksverhuising in die eerste eeue na Christus, en die kolonisasie van die eilandgroepe van die Polinesiese Driehoek – 'n gebied wat volgens sy oppervlakte groter is as die vastelande van Noord- en Suid-Amerika – met kano's word as 'n buitengewone seevaartprestasie beskou.

Die sewe Polinesiese hoofbeskawings is gevestig op:

Fidji het 'n Melanesiese beskawing wat nogtans beduidende Polinesiese invloede toon. 



</doc>
<doc id="30004" url="https://af.wikipedia.org/wiki?curid=30004" title="ISO">
ISO

Die Internasionale Standaardeorganisasie, algemeen bekend as ISO, is 'n internasionale standardeliggaam saamgestel uit verteenwoordigers van verskillende nasionale standaardeorganisasies. Dit is gestig op 23 Februarie 1947 en waak wêreldwyd oor industriële en kommersiële standaarde. Hulle hoofkantoor is in Genève, Switserland.

Aangesien ISO se standaarde baie keer wet word deur óf verdrae óf nasionale standaarde, is hulle as nie-regeringsorganisasie baie sterker as meeste nie-regeringsorganisasies. In praktyk werk ISO as 'n konsortium met sterk skakels met regerings.


</doc>
<doc id="30016" url="https://af.wikipedia.org/wiki?curid=30016" title="Corné Mulder">
Corné Mulder

Dr. Corné (C.P.) Mulder is die voorsitter van die Vryheidsfront Plus se Grondwetlike Komitee. Hy behaal sy B.Iuris graad aan die Potchefstroomse Universiteit vir Christelike Hoër Onderwys in 1980, met Politieke Wetenskap en Internasionale Politiek as ekstra hoofvakke.

Hy voltooi 'n LLB graad in 1982 met onderskeidings in verskeie vakke.

Daarna het hy navorsing by die Instituut vir Gevorderde Regsstudies van die Universiteit van Londen en die Max-Planck-Instituut für ausländisches öffentliches Recht und Völkerrecht, te Heidelberg, Duitsland gedoen. Hierdie navorsingsperiode was ondersteunend tot die voltooiing van 'n Doktorsgraad in Staatsreg (LLD) wat hy op die ouderdom van 26 in 1984 behaal het.

Nadat hy in 1987 as prokureur van die Hooggeregshof toegelaat is, is hy op 29 Maart 1988 op 29 jarige leeftyd in 'n tussen-verkiesing vir die eerste keer as Parlementslid verkies. In 1989 word hy tydens die algemene verkiesing weer tot die Parlement verkies. Hy het die kiesafdeling Randfontein verteenwoordig. 

Hy was in Maart 1994 direk betrokke by die stigting van die Vryheidsfront, en word herkies as Parlementslid op 27 April 1994, op 2 Junie 1999, op 14 April 2004 en weer op 22 April 2009.

Hy is 'n lid van die Portefeuljekomitee vir Binnelandse Sake sowel as die Komitee vir Internasionale Betrekkinge (Buitelandse Sake). Hy is in 1999 aangewys as Hoofsweep van die Vryheidsfront. Tans dien hy as Sweep in die Parlement namens 9 politieke partye. Hy verteenwoordig die groepering van 9 kleiner politieke partye in die Parlement op die POA (Parliamentary Oversight Authority) wat die Parlement se hoogste beleidmakende liggaam is. Hy was betrokke by die skryf van die nuwe Grondwet as lid van die Grondwetlike Komitee van die Grondwetlike Vergadering. Hy het na 'n onderhandelingsooreenkoms met die ANC bereik is artikel 185 en artikel 235 van die grondwet wat met selfbeskikking en die regte van groepe handel voorgestel in die grondwetskrywende vergadering wat netso in die grondwet opgeneem is. Hy is deur opposisielede van die parlement aangewys as een van vier verteenwoordigers op die Geregtelike Dienstekommissie. Dit is die kommissie wat regters vir Suid-Afrikaanse howe keur en vir aanstelling voorlê.

Dr. Mulder het uitgebreide buitelandse reise onderneem vir navorsings- en studiedoeleindes, en het 'n belangrike rol gespeel om die VF in lyn met moderne staatkundige ontwikkelings rakende selfbeskikking en minderheidsregte in die wêreld te plaas.

Dr. Mulder is getroud met Alma Visser en het twee seuns en twee dogters.


</doc>
<doc id="30017" url="https://af.wikipedia.org/wiki?curid=30017" title="Binne-Hebride">
Binne-Hebride

Die Binne-Hebride (Engels: Inner Hebrides Skots-Gaelies: Na h-Eileanan a-staigh – die binne eilande) is 'n argipel of groep eilande langs die weskus van Skotland, suidoos van die Buite-Hebride. Dit vorm deel van die Hebride, en soos deur die naam aangedui is die Binne-Hebride nader aan die Skotse kus geleë as die Buite-Hebride. Die Binne-Hebride strek 240 km van Skye in die noorde tot by Islay in die suide. Die eilande word deur die Little Minch en die See van die Hebride van die Buite-Hebride geskei. Die Binne-Hebride word tradisioneel in twee groepe verdeel, die Noordelike Binne-Hebride wat in die Hoogland Raad plaaslike bestuur val en die Suidelike Binne-Hebride wat deel vorm van die Argyll en Buteraad.

In klassieke bronne word daar na die eilande verwys as die Ebudae of die Ebudes. Die hele gebied lok talle toeriste in die somers.


Die grootste eilande wat deel vorm van die Binne-Hebride is Skye, Mull, Jura, en Islay.
Daar is ook talle klein, onbewoonde eilande. Een van die onbewoonde eilande, Staffa, is die tuiste van Fingal se grot en basaltkolomme.


</doc>
<doc id="30021" url="https://af.wikipedia.org/wiki?curid=30021" title="Diamond Head">
Diamond Head

Diamond Head (Hawaiïes: Lēʻahi) is 'n tufsteenformasie op 'n hoogte van 232 meter en 'n bekende baken van Honolulu en Waikiki op die eiland O'ahu (Hawaii, Verenigde State). Die Engelse naam gaan terug op 19de eeuse Engelse seemanne wat klein deeltjies kwartsiet en kalsiet in die bergpiek se gesteente met diamante verwar het.

Lēʻahi of Diamond Head is tans een van die bekendste bergspitse van Hawaii en as 'n tipiese voorbeeld van 'n tufsteenkeël in 1986 tot 'n nasionale natuurmonument ("National Natural Landmark") verklaar.

Die vulkaankeël se ligging digby die see, sy diep geërodeerde bergkamme en die ovale vorm van sy krater getuig van Diamond Head se dinamiese geologiese geskiedenis. Die eiland O'ahu het tussen sowat 2,5 en 3 miljoen jaar gelede tydens die uitbarsting van twee vulkane ontstaan. Later is die eiland deur grootskaalse erosie geraak, en die huidige bergreekse Ko'olau en Wai'anae is net oorblyfsels van die twee vulkane.

Ná 'n periode van twee miljoen jaar, waartydens die vulkaansone onaktief was, het die vulkaan by die suidoostelike kant van Ko'olau opnuut uitgebars. Die magma, wat in die seewater gestroom het, is deur water en stoom in vulkaanas en klein deeltjies opgesplits. Sodra die deeltjies in die lug gespuit is, is hulle saamgesmelt om tufsteenkeëls soos Diamond Head te vorm.

Diamond Head maak tans deel uit van 'n kompleks van vulkaniese slakke-keëls, openinge en lawa-strome wat deur geoloë die Vulkaniese Honolulu-reeks genoem word. Die Ko'olau-vulkaan het met sy uitbarstings naas Diamond Head ook talle van O'ahu se ander bekende bakens geskep soos byvoorbeeld die Punchbowl-krater, Hanaumabaai, Koko Head en Manana-eiland.

Diamond Head is in vergelyking met die Ko'olau-bergreeks se hoofmassa nog betreklik jong. Terwyl die bergreeks reeds sowat 2,6 miljoen jaar gelede ontstaan het, is Diamond Head sowat 200 000 jaar oud en sowat 150 000 jaar gelede geblus.

Die vulkaanuitbarsting, waartydens Diamond Head ontstaan het, was waarskynlk baie kort en het net enkele dae geduur. Die uitbarsting was so hewig soos 'n ontploffing aangesien die seevlak destyds hoër was en die opening oor 'n koraalrif uitgebars het. 'n Tweede faktor, wat tot die ontploffingsagtige uitbarsting gelei het, was die feit dat die opstygende magma met die grondwater in aanraking gekom het. Die kort duur van die uitbarsting verklaar dan ook die simmetriese vorm van die huidige vulkaankeël.

Die uitgestrekte krater beslaan 'n oppervlakte van 1,5 vierkante kilometer. Sy suidwestelike rand is hoër aangesien die as tydens die uitbarsting deur die wind in hierdie rigting gewaai is. Die berghange is as gevolg van reën, wind en die inwerking van seewater geërodeer. Die vulkaankeël word aan die seekant deur 'n koraalrif beskerm.

'n Tweede uitbarsting, wat tegelykertyd met dié van Diamond Head plaasgevind het, het die nabygeleë Black Point-lawaskild geskep. Aangesien die uitbarstings wat Diamond Head geskep het van 'n monogenetiese aard was, neem geoloë aan dat Diamond Head in die toekoms geen vulkaniese bedreiging meer inhou nie.

Volgens die Hawaise mitologie het Hi'iaka, die suster van die vuurgodin Pele, die vulkaankeël "Lēʻahi" genoem omdat dit baie op die voorhoof (Hawaiïes: "lae") van die "ahi"-vis gelyk het. 'n Ander vertaling van die inheemse naam, "Vuurkopland", verwys na die navigasievuur wat vroeër op die bergpiek aangesteek is om kano's langs die kus te lei. Die Hawaiers het hier 'n tempel (heiau) opgerig en aan hul windgodheid gewy wat die vuur teen termieke, wat dit sou kon geblus het, beskerm het. 'n Moderne vuurtoring is in 1917 opgerig.

As gevolg van die halfdroë klimaat, die steil en rotsagtige berghellings en die vlak kratergrond aard veral klein struikgewasse en kruide goed op Diamond Head. Botanici neem egter aan dat die krater vroeër bebos was. Van die oorspronklike inheemse plant- en dierspesies het min bewaar gebly. Teen die begin van die 20ste eeu het reënwater 'n klein kratermeer laat ontstaan wat as 'n habitat vir inheemse eendspesies, meerkoete en kraanvoëls gedien het.

Die huidige fauna en flora van Diamond Head se krater bestaan oorwegend uit spesies wat eers in die 19de eeu na Hawaii ingevoer is. Die hoofsaaklike plantspesies is die "kiawe", wat nou verwant is aan mesquite-struike, en die "koa haole". Albei het vinnig by die warm en droë klimaat aangepas en is as veevoer gebruik. Tipiese voëlspesies sluit kardinale, duiwe en mossies in.


</doc>
<doc id="30028" url="https://af.wikipedia.org/wiki?curid=30028" title="Aston Martin">
Aston Martin

Aston Martin is die handelsnaam vir vinnige, duur sportmotors wat deur die gelyknamige Britse motormaatskappy vervaardig word. Die motors is onder andere bekend vir die gebruik daarvan in die vroeë James Bond-flieks. Aston Martins is geken as klassieke statusmotors wat met die hand aanmekaar gesit word en van uiters hoë kwaliteit materiale gebou word.

Die maatskappy is in 1913 deur Lionel Martin en Robert Bamford gestig. Tussen die Eerste Wêreldoorlog en die Tweede Wêreldoorlog het dit 'n paar keer in en uit bedryf gegaan. Lionel Martin verlaat die maatskappy in 1926. Daarna is dit van die een persoon aan 'n volgende verkoop, totdat David Brown dit in 1947 gekoop het. Brown het ook Lagonda gekoop, en gebruik Lagonda-enjins in sy motors. Die Aston Martins wat tydens Brown se besit gebou is, het die letters "DB" in die naam gehad. In 1959 wen 'n Aston Martin die 24-uur wedren by Le Mans.

Brown verkoop die maatskappy later en in die 1970's sukkel hulle om in bedryf te bly. Victor Gauntlett koop 'n deel van die maatskappy en hou dit met die verkoop van onderdele aan die gang. In 1991 het die Ford Motormaatskappy Aston Martin gekoop en begin hulle weer om "DB"-motors te vervaardig. Ford besit Aston Martin tot 2007, waarna dit aan "Investment Dar" en "Adeem Investments" verkoop is.



</doc>
<doc id="30034" url="https://af.wikipedia.org/wiki?curid=30034" title="Bloc Party">
Bloc Party

Bloc Party is 'n Engelse musiekgroep wat uit die lede Kele Okereke, Russell Lissack, Gordon Moakes en Matt Tong bestaan. In Februarie 2005 het Bloc Party hul debuutalbum "Silent Alarm" vrygestel, wat later deur die tydskrif NME as die beste album van die jaar aangewys is. Hul tweede ateljee-album, "A Weekend in the City", is op 5 Februarie 2007 in die Verenigde Koninkryk vrygestel en op 6 Februarie in die VSA.






</doc>
<doc id="30036" url="https://af.wikipedia.org/wiki?curid=30036" title="Holografie">
Holografie

Holografie of stereoskopie is die wetenskap om hologramme te skep; dit is 'n vorm van fotografie wat dit moontlik maak om 'n beeld in drie dimensies vas te lê. Die tegniek van holografie kan ook gebruik word om inligting opties te stoor, herwin en te verwerk. 'n Algemene fout wat gemaak word is om volumetriese skerms met hologramme te verwar, veral in wetenskapsfiksie soos "Star Trek", "Star Wars" en "Red Dwarf".

Holografie is in 1947 ontdek deur die Hongaarse fisikus Dennis Gabor (1900-1979), werk waarvoor hy die Nobelprys vir fisika in 1971 ontvang het. Dit is moontlik gemaak deur baanbrekerswerk in die veld van fisika deur ander wetenskaplikes soos Mieczysław Wolfke wat tegniese probleme opgelos het wat vooruitgang voorheen onmoontlik gemaak het. Die ontdekking was 'n onverwagte gevolg van die navorsing wat gedoen is deur die British Thomson-Houston maatskappy in Rugby, Engeland, om elektronmikroskope te verbeter. Die Britse Thomson-Houston maatskappy het aansoek gedoen om 'n patent op die 17 Desember 1947 (en 'n patent GB685286 is aan hulle toegestaan), maar die veld het eers werklik vooruitgang begin maak met die ontwikkeling van die laser in 1960.

Die eerste hologramme waar 3D-voorwerpe opgeneem is, is gemaak deur Yuri Denisyuk in die Sowjet-Unie in 1962; later deur Emmett Leith en Juris Upatnieks in die V.S.A in 1962. Vooruitgang in fotochemiese verwerkingstegnieke wat hoëkwaliteit hologrambeelde verwesentlik het is deur Nicholas J. Phillips gemaak.

Verskeie soorte hologramme kan gemaak word. Transmissiehologramme, soos dié wat deur Leith en Upatnieks gemaak is, kan besigtig word deur 'n laserlig deur hulle te skyn en dan die herboude beeld aan die agterkant te besigtig. 'n Latere verfyning, die reënbooghologram, laat geriefliker beligting met wit lig toe eerder as met lasers of ander monochromatiese ligbronne. Reënbooghologramme kan vandag gereeld op kredietkaarte gesien word as 'n veiligheidsmaatreël asook op sekere produkverpakkings. Hierdie weergawes van die reënboogtransmissiehologramme word gewoonlik gevorm as reliëfpatrone op die oppervlak in 'n plastiekfilm. Hulle sluit gewoonlik 'n weerkaatsende aluminiumbedekking in wat die lig van "agter" verskaf om die beeld sigbaar te maak.

'n Ander algemene soort hologram is die weerkaatsende of Denisyuk-hologram wat in staat is om veelkleurige beelde weer te gee deur van wit beligtingsbron gebruik te maak wat die beeld van dieselfde kant af belig as die waarnemer.

Een van die belowendste onlangse ontwikkelings in die kort geskiedenis van holografie is die massaproduksie van lae-koste halfgeleierlasers wat tipies gebruik word in die miljoene DVD-opnemers en ander toestelle, maar wat soms ook nuttig kan wees vir holografie. Hierdie goedkoop, kompakte, halfgeleierlasers kan onder sekere omstandighede goed meeding met die groot en duur gaslasers wat voorheen gebruik is om hologramme te vervaardig en word alreeds gebruik om holografie binne bereik te plaas van navorsers en kunstenaars met kleiner begrotings, asook mense wat dit as 'n stokperdjie doen.

Hologramme word geklassifiseer in verskillende soorte met verwysing na die graad of vlak van optiese sekuriteit wat by hulle ingesluit is tydens hul vervaardigingsproses. Die verskillende klassifikasies word hieronder beskryf.

Hierdie tipes is by verre die algemeenste soort hologram in gebruik. Hierde hologramme (en gevolglik ook die kunswerk van hierdie hologramme) kan in twee of drie lae geskep word. Die drielaaghologramme lewer 'n unieke multivlak, veelkleurige effek. Hierdie beelde kan een of twee lplat vlakke grafika bevat wat oënskynlik bo of op die oppervlak dryf. Die agtergrondmateriaal lyk gewoonlik asof dit onder of agter die hologram is, wat dit die illusie van diepte gee.


</doc>
<doc id="30038" url="https://af.wikipedia.org/wiki?curid=30038" title="Jökulsárlón">
Jökulsárlón

Jökulsárlón (afgelei van Yslands "jökulsá" "gletserrivier" en "lón" "strandmeer") is die bekendste en grootste van Ysland se gletsermere in die suidooste van die land. Die meer is aan die suidelike kant van die Vatnajökull-gletser tussen die Nasionale Skaftafellpark en Höfn, die administratiewe sentrum van Suidoos-Ysland, geleë. Met 150 meter is die meer die derde diepste in Ysland.

Die gletsermeer het eers in die 20ste eeu ontstaan nadat aardbewegings die Breiðamerkurjökull-gletserrivier se toegang tot die see afgesny het. Volgens geoloë kan die rivierloop in die toekoms deur nuwe aardbewegings moontlik weer herstel word. Die meer
sal dan uitdroog.

Die Jökulsárlón is tans vanweë sy drywende ysberge, wat van die Breiðamerkurjökull se gletsertong wegbreek en hoogtes van tot by 15 meter bereik, een van die belangrikste toeriste-trekpleisters in Suidoos-Ysland. Die wye spektrum van kleurskakerings strek van grys en swart tot by ysblou. Die blou kleur word deur verskillende kristale en hul ligrefleksie veroorsaak, terwyl vulkaanas aan sommige ysberge 'n donker vooroms gee.

Die fauna van die gebied word deur die "skúa" of groot roofmeeu, wat in Junie en Julie naby die Jökulsárlón nes maak, en die meer se seehonde oorheers.

Digby die gletsermeer oorspan 'n brug die gletserrivier Jökulsá á Breiðamerkursandi. Die brug maak deel uit van die Yslandse ringpad "Hringvegur" wat langs die kuslyn van die land en ook langs die Jökulsárlón loop. As gevolg van die Atlantiese Oseaan se branders en die gepaardgaande erosie van die kus loop die brug gevaar om onderspoel te word. In hierdie geval sou die gletsermeer deur die natuurkragte in 'n oseaanbaai omskep word.

Die dramatiese natuurlandskap het naas talle fotograwe ook die rolprentbedryf al verskeie kere gelok, en die gletsermeer het as natuurlike agtergrond in rolprente soos "James Bond – A View To A Kill", "James Bond – Die Another Day", "Tomb Raider", "Beowulf and Grendel" en "Batman Begins" gedien.


</doc>
<doc id="30040" url="https://af.wikipedia.org/wiki?curid=30040" title="Peggys Cove">
Peggys Cove

Peggys Cove (wat in die tydperk tussen 1961 en 1976 ook as Peggy's Cove bekend gestaan het) is 'n klein dorp met 50 inwoners (2001) aan die oostelike oewer van St. Margaretsbaai (provinsie Nova Scotia, Oos-Kanada). Peggys Cove maak in administratiewe opsig deel uit van die "Halifax Regional Municipality (HRM)".

Peggys Cove lê sowat 43 kilometer van Halifax se middestad af en behels een van die talle klein vissersgemeenskappe in die omtrek van die Chebucto-skiereiland.

Die dorp is na die gelyknamige inham vernoem. Aangesien "Peggy" 'n bynaam vir "Margaret" is, is die dorpsnaam moontlik van St. Margaretsbaai afgelei. Die plaaslike volkskunde het 'n aantal alternatiewe etimologiese verklarings vir die pleknaam. Volgens sommige bewoners was Peggy die naam van 'n vroeë setlaar. Ander glo sy was die oorlewende van 'n skeepswrak wat ná haar redding niks meer oor haar vroeëre lewe kon onthou nie - nie eens haar naam nie. Die gesin, wat haar aangeneem het, het haar Peggy genoem.

Die dorp is in 1811 gestig toe die Provinsie Nova Scotia 800 akkers land aan ses gesinne van Duitse afkoms toegeken het. Die setlaars het 'n bestaan op vissery gevoer en daarnaas ook gebruik van die beskikbare vrugbare landbougrond gemaak. Die omliggende gebiede het as weivelde vir hul vee gedien.

In die vroeë 20ste eeu het die bevolking tot 300 mense gegroei, en die gemeenskap het oor 'n skoolhuis, 'n kerk, 'n winkel, 'n kreefte-inmaakfabriek en bote van verskillende groottes beskik. Die dorp was 'n trekpleister vir baie kunstenaars en fotograwe, en sodra die toestand van paaie in die gebied opgegradeer was, het Peggys Cove ook talle toeriste gelok. Die bevolking het lankal gekrimp, maar Peggys Cove is nog steeds 'n besige vissersdorp en 'n gewilde toeristebestemming.

As een van die mees besoekte plekke in Nova Scotia is Peggys Cove ook 'n eersterangse bestemming op die Vuurtoring-roete ("Lighthouse Trail"). Die dorp se beroemde vuurtoring is by die oostelike ingang tot St. Margaretsbaai opgerig en staan amptelik as die "Peggys Point Lighthouse" bekend.

Peggys Cove beskik oor 'n vuurtoring met die klassieke rooi en wit kleure wat nog steeds deur die Kanadese Kuswag gebruik word. Die vuurtoring is net suid van die dorp en sy inham op 'n uitgestrekte graniet-dagsoom by Peggys Point gebou.

Die eerste vuurtoring in Peggys Cove, 'n houthuis met 'n seinvuur op sy dak, is in 1868 opgerig. Die vuurtoringwagter het die seinvuur - 'n kerosienlamp wat deur middel van 'n katoptriese reflektor ('n silwerspieël) vergroot is - elke aand aangesteek en met die rooi lig die oostelike ingang tot St. Margaretsbaai gemarkeer. In 1914 is die ou toring deur die huidige agthoekige gebou vervang. Die nuwe vuurtoring is van beton en staal gemaak, maar hou by die agthoekige ontwerp van vroeëre vuurtorings wat gewoonlik van hout gebou was. Dit bereik 'n hoogte van 15 meter (50 voet). Die ou houttoring, wat as woning vir die vuurtoringwagter gedien het, is in 1954 deur die orkaan Edna beskadig en verwyder.

Die vuurtoring is in 1958 geoutomatiseer en het destyds 'n wit lig in plaas van die rooi een gekry. In die laat 1970's is die kleur se lig nog eens verander na groen. In sy laagste verdieping huisves die vuurtoring tans 'n poskantoor van "Canada Post/Postes Canada" wat tydens die somer as Peggys Cove se poskantoor dien. Besoekers kan hier hul briewe en poskaarte pos wat almal van 'n spesiale posstempel met 'n vuurtoring-motief voorsien word.


</doc>
<doc id="30042" url="https://af.wikipedia.org/wiki?curid=30042" title="Hilo">
Hilo

Hilo [ˈhiːlo/] is 'n sensusgebied ("census-designated place, CDP ") aan die ooskus van die eiland Hawaii en die tweede grootste stad in die gelyknamige Amerikaanse deelstaat ná Honolulu met 'n bevolking van 40 759 mense volgens die sensus van 2000. 

Hilo is die administratiewe setel van Hawai'i County en in die South Hilo District geleë. Naby die stad aan die Hilobaai rys twee skildvulkane: Mauna Loa, wat nog steeds as aktief beskou word, en die slapende Mauna Kea wat sommige van die beste aardgebaseerde sterrewagte huisves.

Hilo het reeds lank voor die aankoms van die eerste Europeërs 'n beduidende rol in die Hawaise geskiedenis gespeel en was naas Lahaina op die eiland Maui 'n belangrike handelsentrum in die eilandryk. Ná die vereniging van die ryk onder koning Kamehameha I, wat in 1753 naby die stad gebore is, het Hilo selfs ses jaar lank as die hoofstad van die Koninkryk Hawaii gedien.

Hilo is die setel van die Universiteit van Hawai'i te Hilo en beskik oor sy eie internasionale lughawe. Vanweë sy ligging aan die oostelike loefkant van die eiland Hawai'i is Hilo een van die reënrykste nedersettings in die deelstaat.

Alhoewel argeologiese bewyse skaars is, was die gebied langs Hilobaai en die Wailuku- en Wailoariviere al voor die aankoms van die eerste Europeërs bewoon. Teen die begin en die middel van die 19de eeu het die eerste Christelike sendelinge na die gebied gekom en verskeie kerke, waaronder Hailikerk, opgerig.

Hilo het saam met die plaaslike suikerbedryf gegroei wat talle Asiatiese gasarbeiders gelok het en uiteindelik tot 'n handelstad ontwikkel. 'n Hawehoof in Hilobaai is in 1929 voltooi.

Hilo is verskeie deur natuurrampe geraak. Op 1 April 1946 het 'n aardbewing naby die Aleoete-eilande, wat 7.8 op die Richterskaal gemeet het, 'n tsunami met 'n hoogte van 14 meter veroorsaak wat Hilo ure later getref en 160 menselewens geëis het. As 'n reaksie hierop is 'n vroeë waarskuwingstelsel, die "Pacific Tsunami Warning Center", ingestel om hierdie dodelike golwe op te spoor en die bevolking betyds te kan waarsku. 

'n Tweede tsunami, wat op die vorige dag deur 'n 9.5-aardbewing voor die Chileense kus veroorsaak is, het op 23 Mei 1960 menselewens geëis nadat bewoners na bewering nie op die sirenes van die waarskuwingstelsel gelet het nie. Laer geleë gebiede langs die baai op Waiākea-skiereiland en langs Hilobaai, wat voo die tsunami nog bewoon was, is ná die ramp omgeskep in parke en gedenkmonumente.

Sedert die 1960's het Hilo na die binneland uitgebrei. Die middestad het in die 1980's tot die kulturele sentrum van Hilo met verskeie kunsgalerye en musea ontwikkel. 

Die sluiting van suikerplantasies gedurende die 1990's, wat met 'n algemene ekonomiese slapte in die hele deelstaat gepaardgegaan het, het 'n nadelige invloed op die plaaslike ekonomie gehad. Met die naburige Puna-distrik se ontwikkeling tot die vinnigste groeiende gebied in die deelstaat het ook Hilo weer 'n ekonomiese opswaai beleef, en sy bevolking het weer begin groei.


</doc>
<doc id="30043" url="https://af.wikipedia.org/wiki?curid=30043" title="Groenlo">
Groenlo

Groenlo () (Nedersaksies: "Grolle" of ouer Nederlands: "Grol") is 'n stad in die gemeente Oost Gelre en lê in die provinsie Gelderland in Nederland en het ongeveer 10000 inwoners (2007). Hierdie stad is in oostelike deel van die Achterhoek geleë.
Die bierbrouery Grolsch is in 1615 in Groenlo ontstaan, en dra die ou naam van Groenlo: Grol.

Groenlo is ontstaan in die 7de eeu en het stadsregte in 1277 gekry.
In die Tagtigjarige oorlog is Groenlo belê deur Maurits van Nassau (1595, 1597), Ambrosio Spinola (1606) en Frederik-Hendrik (1627).


</doc>
<doc id="30049" url="https://af.wikipedia.org/wiki?curid=30049" title="Mauna Kea-sterrewag">
Mauna Kea-sterrewag

Die sterrewagte op die vulkaan Mauna Kea behoort tot die mees gesofistikeerde astronomiese navorsingsinstellings ter wêreld. Alhoewel die teleskope deur verskeie universiteite en instellings uit altesaam elf lande beheer word, word na hulle gewoonlik as die Mauna Kea-sterrewag verwys.

Die sterrewagte is op die piek van Mauna Kea, 'n vulkaan op 'n hoogte van 4 200 meter bo seevlak op Hawaii, die grootste eiland van die gelyknamige Amerikaanse deelstaat, in 'n spesiale sone in die Mauna Kea-Wetenskapsreservaat (Engels: "Mauna Kea Science Reserve") met 'n oppervlakte van 500 akkers geleë. Hierdie sogenaamde "Astronomy Precinct" bestaan sedert die jaar 1967 en word deur die Universiteit van Hawai'i beheer wat land aan verskeie multinasionale instellings verhuur. Die sone, waar reeds meer as 2 miljard belê is, lê in 'n gebied wat vanweë sy besondere betekenis vir die Hawaise kultuur deur die Amerikaanse "Historical Preservation Act" beskerm word. Volgens die Hawaise skeppingslied was Mauna Kea die skepper van die Hawaiïese volk.

Sy hoogte en afgeleë ligging te midde van die Stille Oseaan en bo die wolklaag maak van Mauna Kea met sy helder naghemel en baie droog, dun lug 'n uiters geskikte plek vir aardgebonde sterrekunde met submillimeter-, infrarooi- en optiese teleskope.

Tussen 1968 en 1999 is altesaam nege spieëlteleskope vir die optiese en infrarooi-spektrum in bedryf gestel, waaronder die "Gemini North"- en "Subaru"-teleskope met 8-meter-hoofspieëls en die twee teleskope van die W. M. Keck-sterrewag. Die laasgenoemdes se hoofspieël het 'n deursnee van 10 meter en bestaan uit talle kleiner seshoekige segmente wat bymekaargevoeg is. Hulle was tot by Julie 2007 die grootste optiese teleskope ter wêreld (die huidige rekordhouer is die Spaanse "Gran Telescopio Canarias" met sy hoofspieël van 10,4 meter). Die twee teleskope kan ook gemeenskaplik as'n optiese interferometer gebruik word.

Naas die optiese teleskope is daar ook drie instrumente vir die submillimeter-spektrum (mikrogolwe). Die "Submillimeter Array", wat uit agt antenne met 'n deursnee van ses meter elk bestaan, is eers in 2002 in bedryf gestel. Daarnaas huisves die Mauna Kea-sterrewag nog 'n radioteleskoop met 'n deursnee van 25 meter wat saam met ander radioteleskope elders in die wêreld as 'n radio-astronomiese interferometer ingespan word.

Die huisvesting vir sterrekundige navorsers is benede die piek teen 'n hoogte van 2 835 meter geleë, terwyl 'n inligtingsentrum teen 'n hoogte van 2 775 meter opgerig is. Vanweë Mauna Kea se groot hoogte word wetenskaplikes en ander besoekers aangeraai om eers 30 minute lank in die laer geleë geriewe te bly waar hulle hulself by die atmosferiese toestande kan aanpas voordat hulle die piek aandurf.



</doc>
<doc id="30050" url="https://af.wikipedia.org/wiki?curid=30050" title="Minch">
Minch

Die Minch (Engels: "The Minch" (Skots-Gaelies "An Cuan Sgitheanach", "An Cuan Sgìth", "Cuan na Hearadh", "An Cuan Leòdhasach"), ook die Noord-Mich (Engels: "The North Minch") genoem, is 'n seestraat in Noordwes-Skotland wat die noordwestelike Skotse Hoogland en die noordelike Binne-Hebride van Lewis en Harris in die Buite-Hebride skei. Die laer-Minch ("The Lower Minch" / "an Cuan Canach"), ook die Little Minch (Kleiner Minch) genoem, is suid van die Minch geleë en skei die eiland Skye van die Buite-Hebride: Noord-Uist, Benbecula, Suid-Uist, Barra ens. Dit loop uit in die See van die Hebride. Die kombinasie van die Minch, die See van die Hebride, en stuk see wat tot by Ierland strek is te same die "Binne-Seë van die Weskus van Skotland wat ook as die Binne-Skotse See bekend staan.

Die Minch se wydte wissel van 30 tot 70 km wyd en dit is omtrent 110 km lank. Die Laer Minch is omtrent 25 km wyd.

Die "Minch Project" is 'n gesamentlike inisiatief van Comhairle nan Eilean Siar, die Highland Council en die "Scottish Natural Heritage" wat daarop gemik is om besoedeling te verminder, erosie en rommel te beperk en toerisme in die Minchaan te moedig – veral toerisme toegespits op wild soos dolfynkyk. Besoedeling is veral 'n probleem aangesien die Minch 'n besige "shipping lane" is – twee en 'n half ton se skeepvaart vaar elke maand deur die kanaal.

Kommersiële veerbootdienste oor die Minch word deur Caledonian MacBrayne bedryf.




</doc>
<doc id="30054" url="https://af.wikipedia.org/wiki?curid=30054" title="Boston">
Boston

Boston [ˈbɒstən] is 'n stad aan die Atlantiese kus in die Verenigde State van Amerika. Dit is die administratiewe sentrum en die grootste stad van sowel die deelstaat Commonwealth of Massachusetts asook die Nieu-Engeland-streek in die noordoostelike Verenigde State met 'n geskatte bevolking van 673 184 in 2016. Boston word as die ekonomiese en kulturele sentrum van Nieu-Engeland beskou en vorm ook die middelpunt van die metropolitaanse gebied van Groter Boston wat stede soos Cambridge en Quincy insluit en met 'n bevolking van 4,5 miljoen die 11de grootste demografiese sentrum van die VSA vorm.

Die stad, wat in 1630 deur Engelse Puriteine van die "Massachusetts Bay Company" op die Shawmut-skiereiland gestig is, het in die laat 18de eeu 'n beduidende rol tydens die Amerikaanse Rewolusie gespeel. Net soos die Boston-slagting ("Boston Massacre", 1770) en die Boston-teeparty ("Boston Tea Party", 1773) het ook verskeie vroeë slagte van die Rewolusionêre Oorlog soos die Slag van Bunker Hill en die Beleg van Boston hier en in die nabye omgewing plaasgevind. In die tydperk tussen 1830 en 1865 was Boston die sentrum van die Amerikaanse anti-slawerny-beweging.

Ná die Amerikaanse onafhanklikheid het Boston tot 'n belangrike handelshawe en nywerheidsentrum ontwikkel. Boston het op verskeie terreine die voortou geneem en was byvoorbeeld die eerste Amerikaanse stad met 'n openbare skool (die "Boston Latin School" in 1635), 'n kollege ("Harvard College" in 1636 in die buurstad Cambridge) en 'n moltreinstelsel.

Vanaf die 19de eeu het Boston as 'n sentrum van kunste en geleerdheid gefloreer wat aan die stad die bynaam "Athene van Amerika" besorg het. 'n Verskeidenheid museums, biblioteke en simfonie-orkeste is in dié tyd gestig wat steeds 'n sentrale rol in Boston se kulturele lewe speel en aangevul word deur 'n lewendige moderne musiek- en kunsbedryf. Invloedryke akademiese instellings verseker dat Boston se leefstyl eerder deur innovatiewe kuns en argitektuur as deur geld of politiek gedryf word. Die stad se ryk historiese en kulturele erfenis lok jaarliks meer as 16 miljoen toeriste.

Danksy landaanwinningsprojekte en die inlywing van aangrensende nedersettings het Boston buite die skiereiland uitgebrei. Met sy talle kolleges en universiteite in die stads- en aangrensende gebiede is Boston vandag 'n sentrum vir hoër onderwys en gesondheidssorg. Die plaaslike ekonomie steun op navorsing, finansiële dienste en tegnologie (waaronder veral biotegnologie). As gevolg van sy opknappingsprogram het Boston talle stadsbuurte gerestoureer, maar tegelykertyd tot 'n stad met relatief hoë lewenskoste ontwikkel – veral nadat die beperking van huurvlakke deur owerheidsliggame in die 1990's gestaak is.

Baie mense meen die stad is minder raserig en meer ontspanne as ander Amerikaanse stede. Dit is bekend vir sy mooi ou baksteengeboue ("Boston brownstones"). In en om Boston is daar vele beroemde universiteite en kolleges, onder meer Harvard en die Massachusetts Institute of Technology (MIT). 

As gevolg van sy vroeë stigting beslaan die stadsgebied van Boston in vergelyking met die meeste ander Amerikaanse metropole slegs 'n relatief klein oppervlakte van 232,1 vierkante kilometer (waarvan slegs 125,4 vk km land is). Van stede met 'n vergelykbare bevolking is net San Francisco en Washington, DC kleiner.

Volgens amptelike statistieke lê Boston – soos gemeet by die Internasionale Logan-lughawe – 5,8 meter bo seevlak. Bellevue Hill is die hoogste punt in die stadsgebied met 101 meter, terwyl die laagste punt op seevlak lê. Die topografie van Boston word deur die Charlesrivier oorheers wat in die Bostonhawe uitmond en Boston van sy buurstad Cambridge skei.

Boston word deur die Groter Bostongebied omring en grens aan stede soos Winthrop, Revere, Chelsea, Everett, Somerville, Cambridge, Watertown, Newton, Brookline, Needham, Dedham, Canton, Milton en Quincy.

Groot dele van plekke soos Back Bay en South End het eers ná landwinningsprojekte ontstaan – hiervoor is die hele rotsinhoud van twee van Boston se vroeëre drie heuwels (die "Trimount") gebruik, en net die kleinste van die oorspronklike heuwels, Beacon Hill, het gedeeltelik bewaar gebly aangesien net sowat die helfte van sy vroeëre hoogte vir landwinning afgegrawe is.

Die stadskern en sy onmiddellike omgewing word deur laeverdieping baksteen- of klipgeboue oorheers waarvan baie ouer geboue in die sogenaamde "Federal style"-argitektuur ontwerp is. Verskeie van hierdie historiese geboue meng met moderne wolkekrabbers, veral in die Finansiële Distrik, die Regeringsentrum, langs die waterfront van Suid-Boston en in Back Bay wat met talle bekende bakens soos die openbare biblioteek van Boston, die Christian Science Center met die moederkerk van die "Church of Christ, Scientist", Copleyplein, Newburystraat en die twee hoogste geboue van Nieu-Engeland, die John Hancocktoring en die Prudentialtoring pronk. Kleiner sakegebiede is tussen woonhuise geleë. Die historiese South End-distrik is tans die grootste Victoriaanse kwartier in die VSA wat volledig bewaar gebly het.

Boston is 'n streek geleë waar twee weerspatrone ontmoet – lugmassas uit die gebied van die Groot Mere en Kanada aan die een en gematigde lugstromings uit die Golfstroomgebied van die Atlantiese Oseaan aan die ander kant lei tot baie wisselvallige weer. Die klimaat in die stadsgebied kan ondanks Boston se ligging as kontinentaal en vogtig geklassifiseer word. September en Oktober word deur sonnige weer en baie blou-hemeldae gekenmerk, met oggende en aande wat al koeler raak, maar warm namiddae. Warmer weer kan tot in November voorkom en staan as "Indian summer" bekend.

Alhoewel daar in vergelyking met ander gebiede in die oostelike Verenigde State met 104 sentimeter relatief min sneeuvalle (met enkele sneeustorms) aangeteken word, kan winters in Boston nogal baie koud raak. Lentetyd kan soms kort wees voordat Boston bedompige, warm weer beleef.
Die stad is daarnaas winderiger as byvoorbeeld Chicago en kry meer neerslae as Seattle.


</doc>
<doc id="30056" url="https://af.wikipedia.org/wiki?curid=30056" title="Danie Goosen">
Danie Goosen

Professor Danie Goosen is 'n Suid-Afrikaanse filosoof, voormalige voorsitter van die Groep van 63 (2000–2004) en sedert 2004 die voorsitter van die FAK.

Goosen is in 1953 in Johannesburg gebore. Hy het sy skoolopleiding in Johannesburg en Pretoria gekry en het aan die universiteite van Pretoria en Suid-Afrika ekonomie, teologie en filosofie gestudeer. Hy behaal sy doktorsgraad oor die filosofie van verwondering by Nietzsche 1989.

Vanaf 1985 is hy 'n lektor in die departement Godsdienswetenskap aan die Universiteit van Suid-Afrika en word later senior lektor en mede-professor (1997) in dié departement. Vanaf 2008 is hy professor in godsdienswetenskap aan Unisa.

Goosen was vir 'n lang ruk 'n verdediger van 'n filosofiese posisie (dekonstruksie) waarin figure soos Nietzsche, Martin Heidegger en Jacques Derrida 'n groot rol gespeel het. Vanaf 2000 swaai sy denke weg van Heidegger en Derrida en meer in die rigting van die verdediging van die politieke teologie van 'n "ander moderne" waarin die begrip gemeenskap 'n sterk rol speel. In sy boek "Nihilisme" (2007) beskryf hy die werklikheid (syn) in deelnemende en dramatologiese terme. Die belangrike figure wat nou sy denke inspireer sluit die volgende in: Plato, Aristoteles, Thomas van Aquino, Hegel, Heidegger, Gadamer, Taylor en MacIntyre.

Professor Danie Goosen is met inwerkingtreding van Februarie 2019 aangestel as akademiese hoof by die privaat Afrikaanse verskaffer van tersiêre onderrig, Akademia.



</doc>
<doc id="30066" url="https://af.wikipedia.org/wiki?curid=30066" title="Web-inhoudsbestuurstelsel">
Web-inhoudsbestuurstelsel

'n Web-inhoudsbestuurstelsel (WIBS) is sagteware om die inhoud van 'n webwerf te bestuur. Dit word gewoonlik geïmplementeer as 'n webtoepassing vir die skep van HTML-inhoud. Dit word gebruik om groot-, dinamiese versamelings van webmateriaal (HTML dokumente en verwante beeldmateriaal) te bestuur en te beheer. 'n WIBS fasiliteer die skep van inhoud, die beheer van inhoud, redigering, gebruikersbestuur en vele ander noodsaaklike onderhoudsfunksies.

Die sagteware verskaf gewoonlik gereedskap om redigering en verrigting van ander funksies maklik te maak vir gebruikers wat min of geen kennis van programmeertale of markeertale het nie.

Die meeste stelsels gebruik 'n databasis om inhoud, metadata en ander media te stoor wat deur die stelsel benodig mag word. Inhoud word dikwels, maar nie altyd, in XML gestoor om die hergebruik te fasiliteer en om buigsame vertoonopsies in die hand te werk.

'n Vertoonlaag vertoon die inhoud aan gewone besoekers tot die webwerf gebaseer op 'n stel sjablone. Die sjablone is dikwels in de vorm van XSLT lêers.

Administrasie word gewoonlik vanaf 'n webblaaiergebaseerde koppelvlak af gedoen, maar sommige stelsels vereis die gebruik van sagteware op 'n gebruiker se rekenaar.

'n Inhoudsbestuurstelsel verskil wesenlik van webwerfbouers soos Microsoft FrontPage of Adobe Dreamweaver. 'n WIBS laat nie-tegniese gebruikers toe om veranderinge aan 'n bestaande webwerf te maak met min of geen opleiding nie. WIBS'e vereis tipies 'n ervare programeerder om die webwerf op te stel en kenmerke by te voeg, maar dit is primêr 'n onderhoudstelsel vir nie-tegniese administrateurs.

'n WIBS fasiliteer dokumentbeheer, oudits, redigering en tydlynbestuur. 'n WIBS verkaf die volgende sleutelfunksies:


'n Paar welbekende WIBS'e is:


</doc>
<doc id="30067" url="https://af.wikipedia.org/wiki?curid=30067" title="Monopoly">
Monopoly

Monopoly is een van die bekendste bordspele en is gemaak deur Hasbro en Parker Brothers. Deelnemers kompeteer om rykdom te vermag deur gestileerde ekonomiese aktiwiteite, soos die koop, huur en verhandel van eiendom. Speelgeld word gebruik en deelnemers maak beurte om om die bord te skuif met behulp van 'n dobbelsteen. Die spel is na die ekonomiese konsep "monopolie" vernoem: die dominering van 'n mark deur 'n enkele verskaffer.

Sedert Charles Darrow die speletjie in 1935 gepatenteer het (aldus Hasbro), het 750 miljoen mense dit gespeel, wat dit die mees gespeelde kommersiële bordspeletjie in die wêreld maak. Die 1999 Wêreldrekordboek deur Guinness het Hasbro se vorige statistiek van 500 miljoen mense aangehaal.

Met die uitreiking van die oorspronklike Suid-Afrikaanse weergawe was Eloffstraat die waardevolste eiendom in die die vier stede wat destyds deel was van die spel: Johannesburg, Kaapstad, Bloemfontein en Durban. Indertyd kon spelers eiendom in Eloffstraat koop vir R400. In die jongste plaaslike weergawe, dié van 2002, is die tradisionele eiendomme in middestede verruil vir meer eksklusiewe eiendomme (soos R40 000 vir eiendom in Clifton) en is die strate in die vier stede vervang deur stede, buurte en bakens.


</doc>
<doc id="30072" url="https://af.wikipedia.org/wiki?curid=30072" title="Skerryvore">
Skerryvore

Skerryvore (afgelei van die Skots-Gaeliese Sgeir Mhòr wat "Groot Skeer" of "Eilandrots" beteken) is 'n afgeleë rif wat aan die weskus van Skotland, 19 kilometer suidwes van die eiland Tiree geleë is. Skerryvore is ook die naam van die vuurtoring op die skeer (eilandrots), wat met groot moeite tussen 1838 en 1844 deur Alan Stevenson gebou is.

Teen 'n hoogte van 48 m is dit die hoogste vuurtoring in Skotland. Die kusstasie was by Hynish op Tiree (wat nou 'n museum huisves), maar is later verskuif na Erraid, wes van Mull. Die afgeleënheid van die terrein het beteken dat opsigters ekstra betaling in goedere ontvang het. Die lig het ononderbroke sedert 1844 gebrand totdat 'n brand in 1954 vir vyf jaar bedryf in die wiele gery het. Die vuurtoring is in 1994 geoutomatiseer.

In prehistoriese tye was die rotse wat Skerryvore vandag vorm deur ysplate bedek wat van Skotland tot in die Atlantiese Oseaan tot anderkant die Buite-Hebride gestrek het. Ná die laaste terugtrek van die ys ongeveer 20 000 jaar gelede was seevlakke tot 122 m laer as vandag. Hoewel die isostatiese oprys van die grond dit moeilik maak om postglasiale kuslyne te bepaal, was die rif ongeveer 14 000 jaar gelede waarskynlik by die suidwestelike punt van 'n groot eiland geleë. Dit het uit die moderne eilande Tiree en Coll en die omliggende grondgebied bestaan.

Aanhoudende stygings in seevlakke sou dan stadigaan die Skerryvore-bank geïsoleer het en dit so te sê heeltemal oorstroom om 'n versperring van ontelbare metamorfiese oorblyfsels agter te laat wat 13 kilometer in 'n suidwestelike rigting strek. 'n Gedetailleerde opmeting wat in 1834 onderneem is het meer as 130 hoofrotse opgeteken, insluitend Bonn Sligheach (Boinshley) () en Bo Ruadh ().

Die rotse is glad verweer deur die inwerking van die golwe en word voortdurend deur sproei geaffekteer. Alan Stevenson het geskryf: "Die effek van die "jet d'eau" was met tye geweldig mooi, die water was naamlik so gebroke dat dit 'n sneeuwit en ondeursigtige pilaar, omring deur 'n fyn mis waarin op mooiweersdae reënboë waargeneem kon word, gevorm het".

Skerryvore is 'n geïsoleerde buitepos van die Binne-Hebride-argipel wat bestaan uit Lewisiaanse gneis, wat in die Pre-kambrium neergelê is. Die rotse is dan ook van die heel oudste rotse in Europa. Benewens die gevaar van die rotse vlak onder die seeoppervlak verteenwoordig die magnetiese anomalie in die gebied 'n verdere gevaar.

Dit is bekend dat daar tussen 1790 en 1844 meer as dertig skepe in die gebied ondergegaan het. Robert Stevenson, hoofingenieur van die Northern Lighthouse Board (NLB) het in 1804 op die rif geland en verslag gedoen oor die noodsaaklikheid vir die oprig van 'n baken op Skerryvore. In 1814 het hy saam met Sir Walter Scott en 'n geselskap van NLB Kommissarisse die rif weer besoek. Scott het geskryf:

Stille volharding deur Mr S, en 'n geweldige geskop, geskud en gekibbel deur die jag, wat oënskynlik net so min van die idee van Skerry Vhor hou as die Kommissarisse. Uiteindelik, deur inspanning, het die lang rotsrif (hoofsaaklik onderwater), waarop die gety op 'n mees geweldige manier breek, in sig gekom. Daar verskyn 'n paar lae breë rotse naby een punt van die rif, wat omtrent 'n myl lank is. Dié is nooit heeltemal onderwater nie maar die branders spoel daaroor... Dit sal 'n mees verlate posisie vir 'n vuurtoring wees, met die Bell Rock en Eddystone 'n grappie daarteenoor, want die naaste land is die wilde eiland Tyree, 14 myl ver. Dit is alles oor Skerry Vhor.
Later daardie jaar is 'n wet in die parlement aanvaar wat die oprig van 'n vuurtoring moontlik sou maak. Nogtans het dinge maar stadig verloop ten spyte van vertoë wat byna weekliks by die NLB opgedaag het. Eers in 1834 het Robert Stevenson saam met sy seun Alan teruggekeer. 'n Breedvoerige opmeting het dit duidelik gemaak dat daar min keuses vir die ligging was. Die enkele grootste oppervlak was 'n rots wat slegs 26 m² groot was tydens laagwater. Metings van golfdruk het aangedui dat 'n toring kragte van 29 300 kg/m² of meer sou moes weerstaan. Daar was voorstelle dat 'n toring uit gietyster of brons voldoende sou wees, maar Stevenson senior het geskryf dat "geen geldnood sou na my mening die aanneming van 'n ystervuurtoring vir Skerryvore kon regverdig nie." Op meer as een geleentheid moes die opmeters verbygaande vaartuie teen die gevaar waarsku. 'n Skip van Newcastle, waarvan die kaarte slegs die hoofrots 'n aantal myle weg aangedui het, het naby Bo Ruadh gestrand. Die Skipsmeester, salig onbewus van die gevare, is aangetref waar hy gemaklik 'n pyp aan die rook was terwyl hy langs sy vrou gelê het wat besig was om kouse te brei.

Die Kommissarisse het egter steeds uitvlugte gesoek, afgeskrik deur die potensiële koste, wat deur Robert Stevenson op £63 000 geskat is. Hulle het 'n spesiale Skerryvore Komitee saamgestel waarvan die lede besluit het om die terrein per stoomskip te besoek om die plek self te sien. Nie ver van Skerryvore het 'n brand in die ketelruim uitgebreek wat die skip lam gelê het. Dit is geblus en geen skade is aangerig nie, maar die ondervinding kon oortuigend gewees het.

Alan Stevenson is dan ook as die ingenieur vir die projek aangestel toe hy nog maar 30 jaar oud was. Hy het 'n toring ontwerp wat 42 m hoog was met 'n basis van 13 m, en wat na bo nouer sou word tot slegs 5 m by die galery en lantern. Die laagste dele sou solied wees, alhoewel dit teen 8 m hoogte minder as die helfte van die hoogte van die basislaag by die nabygeleë Dubh Artach sou wees. Nogtans sou die struktuur 4377 ton weeg en die volume van die basis sou meer as vier keer groter wees as die hele struktuur van die Eddystonetoring en twee keer dié van Bell Rock. Met 151 trappe tot bo sou dit die hoogste en swaarste vuurtoring wees wat tot op daardie stadium in moderne tye gebou is en dit is steeds die hoogste vuurtoring in Skotland.

Hynish on Tiree was aanvanklik die kusstasie en konstruksie-terrein. Geleë op die suidwestelike hoek van Tiree, het die nabygeleënheid aan Skerryvore en die gevolglike oorvloed van wrakke gelei tot huurgeld wat hier en langs die weskus hoër was as op enige ander plek op die eiland. Werk op die nuwe aanleg het in 1837 'n aanvang geneem; granietblokke is by Mull uitgegrawe en na die dorpie gebring om gesny en gevorm te word voor dit na die rif verskeep is. Verskeie kothuisies vir vuurtoringwagters is in 1844 uit dieselfde rots gebou asook 'n massiewe pier en hoë graniettoring om sein met Skerryvore self moontlik te maak. Stevenson het opgemerk dat die miernes van bedrywighede in kontras was met die "verlatenheid en ellende" wat hy gemeen het die lot van die omliggende bevolking was.

In 1838 is £15 000 in lone spandeer vir die bou van 'n 150 ton stoomskip in Leith om werkers en materiaal na die rif te karwei. Die struikelblokke moet nie onderskat word nie. Alhoewel Skerryvore 'n dosyn myle van Hynish is, is dit 80 km van die Skotse vasteland. Die eerste werk wat op Skerryvore onderneem is, was die oprig van 'n sesvoetige raamwerk waarop 'n houtbarak om 40 mans te huisves geplaas is. Die gebou is in Gourock gebou voor dit uitmekaar gehaal is en op die terrein herbou is.

Aanvanklike werk op die rots het op 7 Augustus 1838 begin. Stevenson en 21 werkers het die seilskip "Pharos" aanboord gestap en begin om die barak, waarvan die massiewe voetstukke in gate wat met dinamiet geblaas is geplaas moes word, af te laai. Na net twee dae moes hulle die terrein verlaat as gevolg van 'n storm wat uit die Atlantiese Oseaan ingewaai het. Dit het nog ses dae geneem voor hulle met die strawwe 16 uur per dag werk van 4 vm tot 8 nm kon begin. Uit vrees vir seesiek word het baie van die manne verkies om op die klam rotse te slaap as op die altyd-rollende "Pharos".

Werk in die seisoen het net aangehou tot 11 September. Teen die tyd is die barakvoetstukke vasgemaak maar nog nie die hoofstruktuur nie. Net twee maande later het Stevenson 'n brief van die winkelier by Hynish, Mr. Hogben, ontvang. Dit het so begin: "Geagte Meneer, ek is baie jammer om u te moet meedeel dat die barak wat op Skerryvore Rots opgerig is geheel en al verdwyn het." Die struktuur is tydens 'n storm op 3 November vernietig en vier maande se moeite was daarmee heen. Stevenson het 'n boot gehuur om die skade te besigtig op dieselfde dag wat hy die nuus ontvang het. Weens sy geloof in die projek, het hy hom verbind om 'n sterker maar andersins identiese plaasvervanger te bou. Werk het in April 1839 begin en teen die begin van September het die voltooide barak 18 meter bo die rots gestaan. Toegang was deur lere wat aan die voetstukke geheg was, wat gelei het tot by die laagste vlak wat die kombuis bevat het. Die middelste vlak het twee kajuite bevat, een vir Stevenson, die ander vir sy werksmeester, terwyl die boonste vlak slaapkwartiere vir nog 30 tot 40 man verskaf het.

Werk aan die fondasies van die vuurtoring het voortgeduur tot 30 September. 'n Totaal van 296 ladings is gebruik om 2 000 ton rots te verwyder en Stevenson was oortuig dat die rots so hard was dat die moeite vier keer soveel was as wat nodig was om in Aberdeenshire graniet te boor. Die werk het goed verloop maar teen die einde van die tweede seisoen was daar nog geen blokke gelê nie. Tussen April 1839 en Junie 1840 is 4 300 blokke voorberei uit rots wat deur die Hertog van Argyll uit groewe op Mull geskenk is. Die grofgekapte rots is na Hynish geneem waar dit gehammer en gebeitel is tot die verlangde vorm. Die grootste het meer as 2,5 ton geweeg, die kleinste 0,75 ton en die noukeurigheid wat nodig was het beteken dat 'n enkele rots tot 320 manure kon neem om te voltooi.

Die nuwe barak het die geweld van die storm tydens die winter van 1839–40 deurstaan. Werk op die rots is hervat op 30 April 1840 en na die aankoms van die nuwe stoomskip "Skerryvore" het die noukeurigvoorbereide blokke op die terrein begin aankom. Die eerste is deur John Campbell, 7de Hertog van Argyll gelê op 4 Julie. Sy seun George het later geskryf:

Daardie skouspel is so vars in my geheue na die verloop van 57 jaar asof ek dit gister gesien het. Die natuurlike oppervlak van die rots was uiters ongelyk. Verweer, gebroke en geteister deur ontelbare eeue van die mees geweldadige branders, en deur die splitsing van die rots langs natuurlik barste het dit nie gelyk of daar een vierkante voet rots was wat selfs gangbaar gelyk was nie. Tog, in die middel die verskeurde en gebarste oppervlak het ons skielik op 'n manjifieke sirkelvormige vloer afgekom, 42 voet in diameter, so plat soos water, en so glad soos 'n biljarttafel.
Spoedig het tot 95 blokke per dag uit Hynish aangekom al het die weer steeds 'n rol gespeel. Tydens die somer van 1840 was die stoomskip vir veertien dae agter mekaar nie in staat om die rif te bereik nie en op 'n ander geleentheid was geen landings vir sewe weke moontlik nie en het voorrade laag begin raak. Toe werk weer in die herfs beëindig is het 800 ton graniet 2,5 m hoog op Skerryvore gestaan en het 80 vakmanne by Hynish die hele winter lank aanhou werk aan die blokke. Die eerste drie lae van die basis is van harde Hynish gneis, die res is graniet uit die Ross van Mull.

Werk het in 1841–2 voortgeduur, 'n hyskraan is gebruik om die reuse blokke op te trek soos wat die toring opgeskiet het. Die laaste blok is tot by die bowrswering gelig in Julie 1842. Robert Stevenson, toe reeds 70 oud, het die terrein op sy laaste jaarlikse inspeksiereis besoek. Die mure by die basis is 9,5 voet dik, en 2 voet dik aan die bokant. Die ligruim en lantern is bo nege woonstelle 12 voet in diameter gesetel. Die totale koste van die werk wat onderneem is deur die Northern Lighthouse Board was £86 977, insluitend die koste van die vestiging van die kusstasie by Hynish, wat op £13 000 geskat is. Dit is 'n pluimpie vir Stevenson, sy voorman Charles Stewart, en Kaptein Macurich die landingsmeester, dat nie een persoon tydens die bouwerk omgekom het nie. Daar was egter wel een ernstige besering. "n Werker genaam Charles Barclay het sy hand by Skerryvore verloor. Hy was egter in 1846 die voorman vir die konstruksie van 'n nuwe vuurtoring by Muckle Flugga.

Die finale bousiesoen in 1843 is spandeer om die binnekant van die toring toe te rus. Teen hierdie tyd het Alan Stevenson hoofingenieur by die NLB geword en is die finale werk onder toesig van sy broer Thomas uitgevoer. Die lig, wat agt lense gehad het om 'n vier-pit lamp met piramidiale lense bo en weerkaatsende prismas onder elkeen, is deur John Milne van Edinburg gemaak. Die masjienerie was teen die begin van 1844 gereed, maar dit sou sewe weke duur voor 'n landing op die rots onderneem kon word. Die lamp is uiteiendelik op 1 Februarie aangesteek en dit het sonder onderbreking vir die volgende 110 jaar geskyn.

Skerryvore was Alan Stevenson se grootste prestasie uit beide 'n ingenieurs- en estetiese oogpunt. Stevenson wat glad nie 'n Filistyn was nie het 'n hiberboliese kromme om stylistiese redes gekies. Sy kleinneef Robert Louis het dit beskryf as "die edelste van alle bestaande diepsee ligte" en volgens die Northern Lighthouse Board word daar "deur sommiges aangevoer dat Skerryvore die wêreld se mees grasieuse vuurtoring" is.

Die gevaar wat die omliggende riwwe inhou is sodanig dat die vuurtoring nie normaalweg deur skeepsvaart benader word nie. Die voltooiing van konstruksiewerk het egter nie 'n einde gebring aan die hindernisse wat dié wat dit moes bedryf, moes trotseer nie. Die gerieflikste landingspunt is by Riston's Gully, wat die rots naby die toring deursny. 'n Ongesteunde landing is al beskryf as "soos om teen die kant van 'n bottel uit te klim". 'n Toustelsel geheg aan 'n laaibok is geïnstalleer om die gevaarlike bedrywe te ondersteun. Statistiek saamgestel vir die twee dekades van 1881–1890 wys dat Skerryvore die stormagtigste deel van Skotland was. Daar was altesaam 542 storms wat 14 211 ure geduur het in die tydperk. Een wagter het sy gehoor vir verskeie weke verloor na 'n weerligslag hom deur die ingang raakgeslaan het.

James Tomison, wat in 1861 wagter geword het, het van voëlmigrasies wat van die toring af sigbaar was, geskryf: "Honderde voëls vlieg in alle rigtings, oorkruis mekaar se vlugte oor en weer, maar bots nooit, almal het oënskynlik die mening dat die enigste ontsnappingsweg uit die verwarring waarin hulle hulle gedompel het deur die vensters van die lantern is". 'n Mishoring is teen daardie tyd al geïnstalleer, een van slegs twee wat op daardie stadium in Skotland in bedryf was.

Die ongunstige toestande wat deur die wagters getrotseer moes word, het daartoe gelei dat hulle bykomende betaling ontvang het, maar die afgeleë ligging het sommige veterane goed gepas. Archibald McEachern was hulpwagter vir 14 jaar van 1870–1884 en John Nicol was hoof van 1890–1903. Laasgenoemde was betrokke by 'n dramatiese redding toe die lynboot "Labrador"in 1899 onderweg van Halifax, Nova Scotia na Liverpool op die nabygeleë Mackenzie's Rock gestrand het. Die reddingsbote is beman en twee het daarin geslaag om Mull te bereik, maar een met agtien passasiers het die vuurtoring bereik waar hulle vir twee en 'n halwe dae versorg is voor hulle na die vasteland oorgeplaas kon word. Daar was geen lewensverlies nie en Nicol en sy twee assistente is deur die NLB geloof vir hulle moeite.

John Muir, wat vir 39 jaar as wagter by die NLB gedien het, het van 1902 tot 1914 op Skerryvore gedien. Hy het gehelp om 'n nuwe "landingtralie", sowel as 'n smal metaallooplys te bou wat landings moontlik gemaak het in toestande wat te vore as hopeloos beskou is. Hy het sy brood en scones gebak en 'n inlegwerktafel en Iona marmer inkstaander gemaak.

Talle hoogwaardigheidsbekleërs het die vuurtoring in die jare daarna besoek. William Chambers, die Lord Provost van Edinburg het in 1866 besoek afgeê en geskryf:

Ek was geïnteresseerd om die kommunkasiemetode deur seine te verstaan. Elke oggend tussen nege- en tienuur word 'n bal by die vuurtoring gehys om aan te dui dat alles wel is by Skerryvore. Sou die sein nie gegee word nie, word 'n bal gehys by Hynish om te verneem of iets verkeerd is. Sou geen antwoord gegee word deur die hys van 'n bal nie, word die skoener vanuit sy natdok ter see gelaat onderweg na die vuurtoring... Ek het gevra hoe hoog die golwe teen die kant van die toring geslaan het tydens die woeste storms, en is meegedeel dat hulle soms so hoog as die eerste venster, of omtrent 60 voet bo die vlak van die rotse styg; en tog, selfs in die vreesaanjaende rukwinde en golwe het die gebou nooit geskud nie, en geen besorgdheid oor gevaar is gekoester nie.
Die visuele ooreenkoms tussen Skerryvore en Dubh Artach 32 kilometer suidoos het daartoe gelei dat die NLB 'n kenmerkende rooi band in 1890 om die middelste deel van laasgenoemde geverf het. Die Hynish Kusstasie het die voordeel gehad dat dit tydens konstruksie naby die terrein geleë was. Die klein hawe het egter min beskutting vir skeepvaart gebied. Die wagters het vandaar geopereer tot 1892 toe die bedrywighede na Erraid langs die Isle of Mull verplaas is. Al die grond en geboue buiten die seintoring op Tiree is aan George Campbell, Hertog van Argyll verkoop wat die hoeksteenlegging op Skerryvore vyftig jaar te vore bygewoon het. 'n wielstoomboot, "Signal", gebou deur Laird van Greenock in 1883 is by Erraid gestasioneer vir steunoperasies. Die kusstasie is in die 1950's na Oban geskuif.
In Julie 1940 gedurende die Tweede Wêreldoorlog is 'n stringbombardering deur 'n verbyvliëende Duitse vliegtuig uitgevoer. Die ontploffing het twee lanternruite gekraak en een van die gloeimantels verwoes.

'n Rampspoedige vuur het op die nag van 16 Maart 1954 op die sewende vloer uitgebreek en afwaarts versprei. Die wagters kon nie betyds alarm maak nie en is uit die toring verdryf op die rotse op maar is die volgende dag gered toe 'n steunskip as deel van sy gewone skedule opgedaag het. Die hitte van die vuur het skade aan beide die binnekant en die struktuur veroorsaak en 'n ligskip en reeks tydelike ligte is tydens herkonstruksie aangebring. Drie nuwe generators is in die vuurtoring geplaas om 'n elektriese kragbron te verskaf. Die laterns is weer op 6 Augustus 1959 aangesteek.

'n Helibof is in 1972 opgerig om steunreise moontlik te maak sonder die nodigheid van die gewaagde seelandings. Die vuurtoring is sedert 31 Maart 1994 ten volle geoutomatiseer en word deur 'n radioverbinding vanaf die Ardnamurchanvuurtoring gemonitor.

Die Hynishtroring is omskep om die Skerryvorevuurtoringmusuem te huisves wat deur die Hebridean Trust bedryf word wat ook die herstel behartig het. Dit is nou moontlik om Skerryvore met die Tiree-gebaseerde Skippinish Sea Tours te besoek.





</doc>
<doc id="30075" url="https://af.wikipedia.org/wiki?curid=30075" title="Ostara (fees)">
Ostara (fees)

Ostara is 'n moderne Nieu-Heidense fees wat tussen 20 en 23 Maart gevier word. Dit baseer min of meer op tradisionele feeste wat in verband met die dag-en-nag-nagewening ("equinox") in die Noordelike Halfrond gevier is, maar is nogtans nie van enige bekende historiese Heidense fees afgelei nie. 'n Histories presiese politeïstiese rekonstruksie is tans nie moontlik nie.

Die naam "Ostara" gaan terug op Jacob Grimm wat in sy "Deutsche Mythologie" 'n spekulatiewe teorie oor die antieke Germaanse godin Ostara (dikwels ook "Eostre" of "Astarte") ontwikkel het wat moontlik die naamgewer van die Paasfees (Duits: "Ostern", Engels: "Easter") was. Grimm se hoofbron vir hierdie hipotese is "De temporum ratione" van die heilige Beda Venerabilis. Volgens Beda is die Angel-Saksiese (Oud-Engelse) naam vir die maand April, "Eostur-monath", van ene godin "Eostre" afgelei.

As 'n lentefees versinnebeeld Ostara vir hedendaagse Nieu-Heidene die stryd tussen die natuurkrag van die winter en die lente. Die fees word daarnaas ter ere van die godin Ostara gevier, die mitologiese Godin van die Vrugbaarheid, die Lentegodin, en die Godin van die Môrerooi wat die verrysenis van die lente ná die lang wintertyd simboliseer.

Die vrugbare haas, wat dikwels ook as die Godin se Maanhaas uitgebeeld word, het as Ostara se gunstelingdier en metgesel vrugbaarheid en lewensvreugde versinnebeeld. Tot vandag toe word in baie gebiede tydens die Ostara- of Paasfees simboliese gebak in die gedaante van 'n haas gebak. Die eier is die tweede simbool van vrugbaarheid en nuwe lewe wat saam met die haas 'n beklangrike rol in die simboliese figuur van die Paashaas speel wat op Paassaterdag geverfde eiers aflewer. Dit is 'n ou tradisie om die nog steeds kaal struike en bome met paaseiers te versier.

'n Ander ou tradsisie, die Ostara- of Paasvuur, verduidelik aan die demone van die winter dat hul tyd verby is sodra dit aangesteek word. Die Ostaravuur word as die hoogtepunt van die Ostarafees beskou. In sommige Europese gebiede word wiele, wat so groot soos wawiele is, aangesteek en as vuurwiele vanuit 'n bergspits na die vallei gerol.

Die Ostara- of Paaswater is water wat volgens 'n ou tradisie teen sonop deur 'n meisie by 'n fontein in die bos of op 'n grasveld geskep word. Die meisie word aangeraai om swygend na die fontein te gaan. Aan die vars geskepte fonteinwater word 'n heilsame werking toegeskryf. Ook boere lei hul vee na hierdie drinkplekke. In sommige Europese gebiede soos Skotland en Franke (Duitsland) word met Paastyd nog steeds talle bronne feestelik versier.

In die Christendom is die ou simboliek van skynbare dood en sikliese opstanding verander na die beweerde dood en opstanding van die seun van God.

Ostara word deur aanhangers van Wicca as een van die vier kleiner feesdae of sabbat-dae van die jaar tydens die dag-en-nagewening van die lente gevier (21 Maart in die Noordelike, 23 September in die Suidelike Halfrond). Die fees word in die reeks van jaarlikse sabbat-dae vorafgegaan deur Imbolc en opgevolg deur Beltane.

In Janet en Stewart Farrar se boek "Eight Sabbats for Witches" word die Ostara-fees as die tyd gekenmerk wanneer die Moedergodin en haar metgesel en seun, wat die wintermaande in die dood deurgebring het, herenig. In ander variasies herwin die jong God ná sy hergeboorte tydens die Kersfees sy sterkte deur sy jeug, terwyl die Godin haar status as Jonkvrou herwin; of die Lig seëvier uiteindelik oor die Donkerheid sodat die Godin wakker word en haar vrugbaarheid aan die aarde kan skenk.




</doc>
<doc id="30080" url="https://af.wikipedia.org/wiki?curid=30080" title="Pous Gregorius III">
Pous Gregorius III

Gregorius III was die 90ste pous van die Rooms-Katolieke Kerk.

Pous Gregorius III is gebore Sirië. Op 18 Maart 731 volg hy Pous Gregorius II op en regeer tot sy dood op 28 November 741. (Die BBKL gee 10 Desember 741; sien eksterne skakels vir die verwysing). Hy word opgevolg deur Pous Sagarias. Die naam ‘Gregorius’ beteken 'wagter'.

Pous Gregorius III is verkies op 11 Februarie 731 maar eers in die amp bevestig op 13 Maart 731 omdat toestemming van die Bisantynse keiser verkry moes word. Gregorius III was die laaste pous wat toestemming van die Bisantynse keiser gekry het om pous te word. Hy het die ikonoklasme van keiser Leo III laat veroordeel op 'n konsilie in 731 waaraan 193 biskoppe deelgeneem het. Voortaan sou persone wat afbeeldings van Jesus van Nasaret, die Maagd Maria, die Apostels of die Heiliges beskadig, geëkskommunikeer word.

Die pous het hom toegespits op die uitbreiding van die kerk in Noord-Europa. Hy het die sendelinge Bonifatius en Willibrordus soontoe gestuur. In 732 verhef hy Bonifatius tot aartsbiskop en in 738 tot pouslike legaat vir die Germane. Gregorius het die Franke gehelp om Ravenna te herower van die Lombarde wat dit in 733 ingeneem het. Die koning van die Saksers het tydens Gregorius se pontifikaat 'n pelgrimsreis na Rome onderneem en met sy terugkeer die jaarlikse offer van die Petruspenning (Engels: "Peter's Pence") ingestel, wat tans nog gebruiklik is.

Pous Gregorius III word as heilige vereer in die Rooms-Katolieke Kerk. Sy feesdag is op 28 November.



Saamgestel en vertaal uit die , , en wikipedia.


</doc>
<doc id="30081" url="https://af.wikipedia.org/wiki?curid=30081" title="Oudnoors">
Oudnoors

Oudnoors of Ou Noors is die Noord-Germaanse taal wat gepraat is deur inwoners van Skandinawië en inwoners van hulle oorsese nedersettings tydens die Wiking Era, tot ongeveer 1300. Die moderne taal wat die nouste met Oudnoors ooreenkom is Yslands waarvan die geskrewe vorm min verander het oor die eeue heen.

Oudnoors het uit die ouer Proto-Noors ontwikkel in die 8ste eeu en ontwikkel tot die moderne Noord-Germaanse tale Sweeds, Deens, Noors, Yslands en Faroëes asook die nou uitgestorwe Norn wat in Shetland, Orkney, en die noordelike dele van Skotland gepraat is. Die Wikings se teenwoordigheid het ook gesorg vir talle Oudnoorse plekname in onder meer Skotland, Ierland, Engeland en Normandië. Verder is woorde uit Oudnoors in ander tale opgeneem soos Engels en dialekte van Skots, veral in plekke soos die Shetland Eilande en Orkney Eilande.

Meeste sprekers van Oudnoors het die Oudoosnoors dialek gepraat in wat vandag Denemarke en Swede is. In Yslandse tekste wat uit die Middeleeuse dateer het skrywers beide Oudyslands en Oudnoorweegse dialekte gebruik. Hierdie dialekte is afkomstig van die Oudwesnoorse dialek.

Geen duidelik geografiese grens kan tussen die twee dialekte getrek word nie. Oudoosnoorse trekke is in oostelike Noorweë aangetref en Oodwesnoorse trekke in westelike Swede.

Oudgutnies word soms in Oudoosnoors ingesluit omdat daar min bekend is daaroor en soms as 'n derde dialek aangesien dit beide Oudwes- en Oudoosnoorse eienskappe het en ook sy eie eienskappe ontwikkel het.


</doc>
<doc id="30084" url="https://af.wikipedia.org/wiki?curid=30084" title="Alan Stevenson">
Alan Stevenson

Alan Stevenson (1807 in Edinburg – 1865) was 'n vuurtoringingenieur wat as Ingenieur by die Board of Northern Lighthouses in Skotland gewerk het. Hy was 'n lid van die beroemde Stevenson ingenieursfamilie, die oudste seun van Robert Stevenson, en broer van David en Thomas Stevenson. Tussen 1843 en 1853 het hy dertien vuurtorings in en om Skotland gebou. Die skrywer Robert Louis Stevenson was die seun van Thomas en dus die kleinneef van Alan Stevenson.




</doc>
<doc id="30098" url="https://af.wikipedia.org/wiki?curid=30098" title="Joomla">
Joomla

Joomla is 'n vrye-, oopbron inhoudsbestuurstelsel vir die publikasie van inhoud op die wêreldwye web en intranette.

Die stelsel sluit verskeie kenmerke in soos die stoor van bladsye in 'n kasgeheue om werkverrigting te verbeter, RSS-voere, drukbare weergawes van bladsye, nuusflitse, webjoernale, meningspeilings, webwerf soektogte en aanpassings vir taalvoorkeure. Joomla word vrygestel onder die voorwaardes van die GPL en is 'n vertakking van die Mambo projek.

Die naam Joomla word amptelik geskryf met 'n uitroepteken daarna maar dit word meestal weggelaat.

Die sagteware is in die PHP programmeertaal geskryf en gebruik MySQL as databasis by verstek.

Joomla het sy ontstaan te danke aan 'n vertakking van Mambo deur al sy kernontwikkelaars op 17 Augustus 2005. Op daardie tydstip was die Mambo naam 'n handelsmerk van Miro International Pty Ltd, wat 'n nie-winsgewende stigting gestig het met die gestelde doelwit om die projek te befonds en te beskerm teen regsgedinge. Die ontwikkelaarspan het beweer dat baie van die bepalings van die stigting se struktuur in stryd was met vorige ooreenkomste wat met die verkose Mambo stuurskomitee aangegaan is, dat daar geen raadpleging met sleutelrolspelers plaasgevind het nie en dat bepalings ingesluit is wat in stryd was met die kern waardes van oopbron sagteware.

Die ontwikkelingspan het 'n webwerf geskep met die naam "OpenSourceMatters" om inligting aan gebruikers, ontwikkelaars, webontwerpers en die gemeenskap in die algemeen te verskaf. Die projek se spanleier Andrew Eddie (ook bekend as "MasterChief") het 'n opebrief aan die gemeenskap gerig wat verskyn het op die kennisgewingsafdeling van die mamboserver.com openbare kennisgewingsafdeling.

'n Duisend mense het by die opensourcematters.org webwerf in die eerste dag aangesluit, en die meeste het hul steun vir die aksies van die ontwikkelingspan toegesê. Die webwerf het die slashdot-effek ontvang en nuus-artikels oor die gebeurtenis het op newsforge.com, eweek.com en ZDnet.com verskyn. Miro se hoof uitvoerende beampte Peter Lamont het in die openbare gereageer met 'n artikel genaamd "The Mambo Open Source Controversy - 20 Questions With Miro".

Hierdie gebeurtenis het diepgaande gevoelens in die vrye sagteware gemeenskap aangeraak jeens wat "oopbron sagteware" beteken. Forums by baie ander oopbron projekte het ook aktiewe besprekings ten gunste en teen die beide partye se handelinge gehad.

In die twee weke na Eddie se aankondiging is spanne geherorganiseer en die gemeenskap het aangehou groei. Eben Moglen en die Software Freedom Law Center (SFLC) het die Joomla! kernspan in Augustus 2005 bygestaan soos blyk uit Moglen se webjoernaal inskrywing en verwante OSM aankondigings. Die SFLC ondersteun steeds die Joomla! projek met regshulp. 

Teen 1 September 2005 is die nuwe naam "Joomla" wat die Engelse spelling is vir die arabiese (en Urdu) woord, "jumla", wat "almal saam" of "as 'n geheel" beteken. Op 18 Augustus 2005 het Andrew Eddie versoeke gerig vir gemeenskapsbetrokkenheid vir insette oor name en aangedui dat die kernspan die finale besluit sou maak. Die naam wat die kerspan gekies het was nie in die lys van voorgestelde name nie en dit het gelei tot kwade gevoelens onder lede van die gemeenskap.

Op 7 September 2005 het die kernspan gevra vir voorstelle vir 'n kenteken vanaf die gemeenskap en die gemeenskap uitgenooi om te stem oor die kenteken en die nuwe kenteken is op 22 September 2005 aangekondig. Na die kies van die kenteken is 'n gids en handleiding vir die handelsmerk bekendgestel en is 'n stel kentekenhulpbronne gepubliseer vir gebruik deur die gemeenskap.

Die eerste vrystelling van Joomla (Joomla 1.0.0) is op 16 September 2005 bekendgestel. Dit was basies 'n 'n vrystelling van Mambo in nuwe gewaad gekombineer met 'n paar foutregstellings en 'n paar sekuriteitsverbeteringe. Joomla weergawe 1.5 is op 22 Januarie 2008 vrygestel. Joomla het Packt Publishing se toekenning vir oopbron inhoudsbestuurstelsels verwerf in 2006 en in 2007.

Die Joomla pakket bestaan uit vele onderdele, wat so modulêr moontlik gebou word om uitbreidings en intgerasies te vergemaklik. Daar bestaan vele uitbredingsprogramme wat Joomla se funksionaliteit kan uitbrei. Die "Joomla Wikibot" laat 'n skrywer van Joomla inhoud byvoorbeeld toe om wiki-etikette te gebruik in Joomla artikels wat outomaties dinamiese skakels na Wikipedia artikels skep. Daar is meer as 2 700 uitbreidings vir Joomla beskikbaar deur 'n uitbreidingsgids (die "Extensions Directory"), 'n werf wat deur OpenSourceMatters bestuur as 'n amptelike gids na Joomla uitbreidingsprogramme.

Bo en behalwe bogenoemde uitbreidings, bestaan daar ook meer omvattende uitbreidingsprogramme wat as komponente bekendstaan. Hierdie komponente laat webmeesters toe om take te verrig soos om 'n gemeenskap te bou deur gebruikersfunksies uit te brei, 'n werf te rugsteun, inhoud te vertaal en URL'e te skep wat meer soekenjin vriendelik is. Dan is daar ook uitbreidings genaamd "modules" beskikbaar wat sulke take verrig soos om kalenders te vertoon of die invoeg van pasgemaakte kode soos Google AdSense ens. moontlik maak.

Daar is meer uitbreidings beskikbaar vir Joomla 1.0 as vir weergawe 1.5. Sommige van die ouer 1.0 uitbreidings kan gebruik word saam met die 1.5 weergawe as die versoenbaarheidsmodus ingestel word.

Joomla maak dit vir administrateurs moontlik om globale konfigurasie parameters te stel wat alle artikels beïnvloed. Elke blad sal dan aan hierdie verstellings by verstek voldoen, maar 'n blad kan indiwidueel verstel word. 'n Mens kan byvoorbeeld kies om 'n artikel se outeur te vertoon, te versteek of eenvoudig die globale verstelling gebruik wat die vertoon, aldan nie, van die outeur se naam by verstek bepaal.

Joomla het amptelike en nie-amptelike gemeenskappe. Met ingang Februarie 2008 het die amptelike Joomla forum meer as 2 600 gesprekke en meer as 1,2 miljoen plasings van meer as 170 000 geregistreerde lede in 40 tale gehad. Nie-amptelike werwe word in vele tale gepubliseer, dikwels met Joomla uitbreidings wat spesifiek van toepassing is tot daardie streek. Tweerigtingskrif steun vir Hebreeus en Arabiese tale kan byvoorbeeld op derde party gemeenskapsportale gevind word. Nie-amptelike webontwikkelaars kan ook uitbreidings en sjablone saamstel vir kommersiële verkoop en ook vryskut dienste aanbied. Sjablone word gewoonlik in ZIP-formaat versprei en kan deur die Joomla installeerprogram geïnstalleer word.



</doc>
<doc id="30101" url="https://af.wikipedia.org/wiki?curid=30101" title="Lucas Maree">
Lucas Maree

Lucas Lodewyk Maree (22 Julie 1952 - 18 Februarie 2011) was 'n bekende Afrikaanse sanger en liedjieskrywer. Hy was veral bekend vir sy treffer "Ek sou kon doen met ’n miljoen". M-Net het byvoorbeeld die liedjie vir hulle TV-reeks "Doen met 'n Miljoen" gebruik.

Maree is op 22 Julie 1952 in Johannesburg, Suid-Afrika gebore. Hy gaan skool by die Laerskool Danie Malan in Pretoria-Noord en matrikuleer later vanaf die Hoërskool Langenhoven.

Hy verwerf die volgende kwalifikasies: BA Drama aan die Universiteit van Pretoria asook Nasionale Diplomas vir Film-produksie Tegnici en Fotografie.

Hy trou in 1981 met Ilse en skryf in 1982 sy eerste Afrikaanse liedjie.

Maree is in 2009 met prostaatkanker gediagnoseer. Hy is op 18 Februarie 2011 aan nierversaking by die Hill & Dale-versorgingsoord oorlede. Hy laat sy vrou, Ilse en dogters Monica (ook 'n sanger en liedjieskrywer), Linda en Carla agter.

Maree het vir die grootste gedeelte van sy loopbaan Engelse musiek in kroeë en restaurante in en om Pretoria en Johannesburg gespeel onder andere "After dark" en "Fonteine pub en grill" . Gedurende 1981 begin hy in Afrikaans skryf, nadat hy onder die invloed van 'n vriend by Jannie du Toit se huiskonserte 'n draai gaan maak het, en onder andere vir Coenie de Villiers daar hoor sing het.

Die drie musikante is van toe af groot vriende en het dikwels saam opgetree.

Sy eerste plaat, Kiekies, word in 1984 vrygestel. In 1986, werksaam by Nic Taylor se ateljee, maak hy 'n tweede plaat saam met Coenie, Jannie en Nic. Dit is ŉ huldigingsalbum opgedra aan Koos du Plessis. Die titel is Koos se Plaat Gedurende 1988 raak hy betrokke by Anton Goosen en dié verbintenis lei tot die stig van 'n groep met die naam Die Kommissie van Ondersoek asook 'n album getiteld Die winde van verandering.

Vyf jaar later, onder die aansporing van Jannie du Toit maak Lucas sy eerste CD, "Miljoen".
Gedurende 1996 maak hy 'n tweede CD Kiekieskonsert. Die album was baie gewild as gevolg van die LIVE elemente en die stories wat hy tussen die liedjies vertel. Tydens 1998 maak hy die album Mot om die Kers, wat 'n SAMA-toekenning wen vir die Beste Afrikaanse album. In 2000 maak hy die album Blouberg wat omstrede was weens die feit dat dit uit die herskryf van 'n aantal ou tradisionele Afrikaanse Volksliedjies bestaan het. 'n Paar mense en instansies sou voel dat hy 'n paar heilige koeie negatief aangetas het. Nietemin was die album baie gewild.

In 2001 tree hy weereens in die buiteland op, en wel in Londen tydens die eerste UKKASIE kunstefees by die Wembley-stadion. Hier loods hy die album Things, sy eerste Engelse CD asook die eerste Suid-Afrikaanse CD wat in Londen vrygestel word. Hy tree ook daardie jaar vir die eerste keer in Nieu-Seeland op.
Gedurende 2002 maak hy die album Lucas & Kie, sy eerste "Greatest Hits" en dit verkoop besonders goed. Vir die volgende twee jaar tree hy gereeld in Engeland, Nederland, Kanada, Nieu-Seeland en Australië op. Hy was ook een van die min Afrikaanse sangers wat die geleentheid gehad het om op die Royal Albert-saal se verhoog in Londen op te tree.

Hy speel vir die eerste keer in 'n film Ouma se slim kind in 2005. Sy liedjies verskyn later in 'n boek waarin al die akkoorde en klavier- en kitaarverwerkings opgeneem is.

In 2007 besluit die Soweto-strykkwartet op twee van sy liedjies vir hulle nuwe CD.

In 2008 maak Lucas die eerste Blu-ray HD dvd in Afrikaans verfilm deur Blixem Produksies waar hy van sy jare lange kollegas soos Jannie Du Toit, Christa Steyn, Coenie de Villiers, Mathys Roets, Andre Swiegers asook sy twee dogters, Monica en Linda hom vergesel op die verhoog om van sy grootste treffers uit te voer.

In 2009 stel hy die laaste album wat hy self aan gewerk het vry naamlik " Lankverwag". Hierop verskyn 'n paar nuwe liedjies sowel as covers van van sy gunsteling Afrikaanse liedjies soos " Liedjie vir jou" " Onder in my whisky glas" "Klein karoo" saam met Ollie Viljoen en vele meer.

In 2010 na dit bekend gemaak is dat Lucas met kanker gediagnoseer is het Alexa Strachan saam met Mathys Roets en Mathys Maree in same werking met Sarie Tydskrif aan 'n ensemble projek genaamd " Een uit 'n miljoen - Vir Lucas" begin werk waar verskeie kunstenaars hulle weergawe van Lucas se bekende treffers doen. Kunstenaars soos Mathys Roets, Coenie De Villiers, Laurinda Hofmeyer, Steve Hofmeyer, Kurt Darren, Richard van der Westhuizen, Lochner de Kock, Jannie du Toit, Christa Steyn, Anton Goosen, Dozi, Danie Niehaus, Kevin Leo, Jannie Moolman, Schalk Joubert en vele meer verskyn op die album.

In 2011 is Plakboek vrygestel na Lucas se dood en 2012 is " Met liefde van Lucas" vrygestel met Lucas se liefdes ballades op.

Enkele van Maree se albums:




</doc>
<doc id="30111" url="https://af.wikipedia.org/wiki?curid=30111" title="Cher">
Cher

Cher (1946–) is 'n Amerikaanse sangeres en rolprentaktrise wat rock/pop liedjies sing. Sy is veral bekend vir haar diep, lae contralto-sangstem.

Sy het in die 1960’s saam met haar man, Sonny Bono, in die groep "Sonny and Cher" gesing. Hulle groot trefferliedjie was “"I Get You Babe"". Sy het ook verskeie suksesvolle solo-albums opgeneem, soos "Gypsies", "Tramps & Thieves", "If I Could Turn Back Time" en "Believe". Haar rolprente sluit in "Mask" en "Moonstruck", waarvoor sy met ’n Oscar bekroon is.




</doc>
<doc id="30112" url="https://af.wikipedia.org/wiki?curid=30112" title="Tomsk (dubbelsinnig)">
Tomsk (dubbelsinnig)

Die term Tomsk kan verwys na:



</doc>
<doc id="30114" url="https://af.wikipedia.org/wiki?curid=30114" title="Wes-Germaanse tale">
Wes-Germaanse tale

Die Wes-Germaanse tale verteenwoordig die grootste van die drie tradisionele takke van die Germaanse taalfamilie en sluit tale soos Afrikaans, Duits, Engels, Nederlands en Fries in sowel as Jiddisj. Die ander twee tradisionele takke van die Germaanse taalfamilie is die Noord-Germaanse tale en die Oos-Germaanse tale. 



</doc>
<doc id="30115" url="https://af.wikipedia.org/wiki?curid=30115" title="Taalkommissie">
Taalkommissie

Die Taalkommissie van die Suid-Afrikaanse Akademie vir Wetenskap en Kuns (voor 1964 bekend as die Spellingkommissie) is die de facto-liggaam vir die standaardisering van Afrikaans. Die Taalkommissie is verantwoordelik vir die saamstel van die Afrikaanse Woordelys en Spelreëls (AWS), 'n naslaanwerk oor Afrikaans se skryf- en spellingwyses.




By die spelreëls was ook vir die eerste keer 'n bylae oor leestekens. Hierdie is deur A.C. Bouman opgestel. Dit is onduidelik of A.C. Bouman in dié tydperk lid was van die Taalkommissie.




In die Voorwoord van die 1991-AWS word ook erkenning gegee aan die volgende oud-Taalkommissielede (in alfabetiese volgorde) wat oor 'n korter of langer tyd sedert 1964 bydraes gelewer het:

In dié voorwoord word A Coetser (adjunksekretaris) en Leon de Stadler ook vir hulle sekretariële hulp bedank. Dit is onduidelik of die twee persone in die tydperk lid was van die Taalkommissie.


Hierdie lede (insluitende Johan Combrink (postuum)) ontvang almal in 2003 die C.J. Langenhovenprys vir Taalwetenskap van die Suid-Afrikaanse Akademie vir Wetenskap en Kuns.

In die Voorwoord van die 2002-AWS word ook erkenning gegee aan die volgende Taalkommissielede (in alfabetiese volgorde):


Hierdie lede ontvang almal in 2009 die C.L. Engelbrechtprys van die Suid-Afrikaanse Akademie vir Wetenskap en Kuns.

In die Voorwoord van die 2009-AWS word ook erkenning gegee aan die volgende Taalkommissielede (in alfabetiese volgorde):



In die Voorwoord van die 2017-AWS word ook erkenning gegee aan die volgende Taalkommissielede (in alfabetiese volgorde):


Die Taalkommissie bestaan tans (2018 en verder) uit: 


Doelwitte van die huidige Taalkommissie sluit onder andere in om die AWS toegankliker vir jonger gebruikers te maak.


</doc>
<doc id="30116" url="https://af.wikipedia.org/wiki?curid=30116" title="Zabaikalski-krai">
Zabaikalski-krai

Zabaikalski-krai (Russies: Забайкальский край) is genoem na die geografiese gebied Transbaikal ("agter die Baikal") en is sedert 1 Maart 2008 ’n krai van Rusland. Dit het ontstaan deur die samesmelting van die oblast Tsjita en die outonome distrik Aga-Boerjatië nadat ’n referendum daaroor op 11 Maart 2007 gehou is. Meer as 90% van die inwoners het daarvoor gestem.

Volgens die sensus van 2002 het die gebied 1 155 346 inwoners, waarvan Russe 1 037 502, of 89,8%, uitmaak, Boerjate 70 457, of 6,1%, en Oekraïners 11 843, of 1,03%.

Daar is reeds planne om die nuwe gebied later te laat saamsmelt met die outonome republiek Boerjatië en die saamgevoegde Irkoetsk-oblast om die Baikal-krai te vorm.

Rawil Geniatoelin, goewerneur van die Tsjita-oblast, is op 5 Februarie 2008 verkies tot goewerneur van Zabaikalski-krai deur die meerderheid van doema-afgevaardigdes van Tsjita en Aga-Boerjatië. Hy is sedert 1 Maart 2008 in die amp.

Die krai het buitelandse grense met China (998 km) en Mongolië (868 km) en binnelandse grense met Irkoetsk- en Amoer-oblast, sowel as met Boerjatië.




</doc>
<doc id="30122" url="https://af.wikipedia.org/wiki?curid=30122" title="Oudnederlands">
Oudnederlands

Oudnederlands (ook bekend as Oudwes-Nederfrankies) was 'n tak van Oud-Nederfrankies wat gedurende die vroeë Middeleeue (c. 500 - 1150) in Nederland en die noordelike deel van die hedendaagse België (Vlaandere) gepraat en geskryf is, so wel as in dele van noordelike Frankryk langs die Noordseekus. Die taal verteenwoordig die eerste gestaafde stadium van Nederlands en sy dialekte en het later tydens die Middeleeue ontwikkel tot Middelnederlands wat weer tot die moderne tale Nederlands en Afrikaans ontwikkel het.


</doc>
<doc id="30124" url="https://af.wikipedia.org/wiki?curid=30124" title="Michail van Rusland">
Michail van Rusland

Michail Fjodorowitsj Romanof (Russies: Михаи́л Фёдорович Рома́нов) (Moskou, 12 Julie 1596 – Moskou, 13 Julie 1645) was die eerste tsaar van Moskowië (later Rusland) uit die Huis van Romanof.
Michail is in 1596 in Moskou gebore as die vierde seun (vyfde kind) van Fjodor Nikititsj Romanof en Ksenija Iwanowna Sjestowa. Die familie se opgang het begin toe Anastasia Zacharina, wie se familie hulle van later na Romanof verander het, in Februarie 1547 met die jong Iwan die Verskriklike trou. Iwan vermoor sy oudste seun by Anastasia, Iwan jr., tydens ’n rusie; die jonger Fjodor, ’n vroom en lustelose prins, volg dus sy pa op.

Regdeur Fjodor se bewind wedywer sy swaer Boris Godoenof en sy Romanof-neefs om mag. Toe Fjodor sonder kinders sterf, kom die 700 jaar oue Moskouse lyn van die Rjoerik-dinastie tot ’n einde. Ná ’n lang stryd kry Godoenof en sy ondersteuners die oorhand oor die Romanofs en Godoenof word tot tsaar verkies. Sy wraak op die Romanofs is skrikwekkend: die hele familie en hul verwante word na afgeleë dele van die Russiese Noorde en Oeral-streek gestuur waar die meeste van honger of in kettings sterf. Die leier van die familie, Michail se pa, Fjodor, en sy vrou word gedwing om ’n monnik en non te word. Hulle neem die name Filaret en Marfa aan.

Die Romanofs se geluk verander weer drasties met die val van die Godoenof-dinastie in 1606. As ’n voormalige leier van die anti-Godoenof-party en neef van die laaste wettige tsaar, word Filaret hooggeag deur verskeie swendelaars wat tydens die Tyd van Beroeringe probeer voorgee het hulle is Dmitri, die jongste seun van Iwan die Verskriklike wat op ’n jong ouderdom vermoor is. Vals Dmitri I maak Filaret ’n aartsbiskop en onder Vals Dmitri II word hy patriarg. Ná die verdrywing van die Pole uit Moskou in 1612 bied die Landsraad die troon vir verskeie prinse aan, maar almal wys dit van die hand.

Filaret se 16-jarige seun, Michail, het toe saam met sy ma in die Ipatijef-klooster in Kostroma gebly. Op 21 Februarie 1613 verkies die Landsraad Michail eenparig tot tsaar. Toe hy die troon aangebied word, bars hy in trane uit uit vrees en wanhoop. Sy ma oorreed hom eindelik om die troon te aanvaar. Hy kan egter nie dadelik gekroon word nie omdat Moskou in puin gelê het ná al die gevegte. Op 22 Julie 1613 word hy op 16-jarige leeftyd in die Kremlin van Moskou gekroon tot tsaar.

Sedertdien, tot met sy dood, het Moskowië in werklikheid twee heersers, tsaar Michail en sy pa, die "heiligste patriarg Filaret". Teoreties is hulle mede-heersers, maar Filaret gaan dikwels ooreenkomste aan sonder om die tsaar te raadpleeg. Sy belangrikste binnelandse maatreël is om die landbouers aan die grond te bind om sodoende die groter wordende aantal verdrukte lyfeienes te keer om na die steppe uit te wyk waar hulle Kosakke word in plaas van belastingbetalers.

Filaret se beywering vir die reinheid van ortodoksie laat hom soms buitensporig optree, maar hy moedig die publikasie van teologiese werke aan en beveel dat elke aartsbiskop ’n kweekskool moet stig, en hyself stel die voorbeeld. Hy herorganiseer ook die Moskowiese leër met behulp van buitelandse offisiere. Die dubbele leierskap duur tot 1633, toe Filaret sterf.

Michail regeer nog 12 jaar, maar laat die bestuur oor aan sy raadgewers. Hulle was soms bekwaam, maar soms ook korrup en onverdraagsaam.

Michail trou op 19 September 1619 met prinses Maria Dolgoroekowa. Sy sterf egter vier maande ná die geboorte van haar eerste kind.

Hy trou vir ’n tweede keer op 5 Februarie 1626 in Moskou met Jewdokia Stresjnowa. By haar het hy 10 kinders:

Michail sterf op 13 Julie 1645 op 49-jarige leeftyd aan watervergiftiging. Hy word begrawe in die Kremlin van Moskou. Sy seun Aleksei volg hom in die ouderdom van 16 jaar op as tsaar en regeer saam met die bojaar Boris Morozof.


</doc>
<doc id="30125" url="https://af.wikipedia.org/wiki?curid=30125" title="Anna van Rusland">
Anna van Rusland

Anna Iwanowna (Russies: Анна Иоанновна; Anna Ioannowna) (Moskou, 28 Februarie 1693 – Moskou, 28 Oktober 1740) was die dogter van Pieter I van Rusland se halfbroer, Iwan V. Sy het ná haar man, Frederik Willem Kettler, se dood in 1711 hertogin van Koerland en Semgallen geword en was van 1730 tot 1740 keiserin van Rusland.

Na Pieter die Grote se dood in 1725, sterf die volgende twee leiers, Katharina I en Pieter II, kort ná mekaar. Met laasgenoemde se dood was die manlike Romanof-lyn uitgesterf en ’n opvolger moes dus uit die vroulike lyn gekies word. 

Drie lede van Rusland se Opperste Geheime Raad, Aleksander Mensjikof, Heinrich Johann Friedrich Ostermann en prins Dmitri Golitsin, verkry in dié tyd ál meer mag, maar Mensjikov word in 1727 deur die adellike families Glitsin en Dolgoroekof verban omdat hy te veel mag wou hê. Die raad hou ná Pieter II se dood ’n beraad om te besluit wie hom moet opvolg. 

Hulle kies Iwan V se tweede oudste dogter, Anna, wat toe oor Koerland regeer. Om te verseker hulle behou hulle mag, stel hulle ’n lys van agt eise op wat sy moet onderteken. Sy moet ook beloof om nie haar minnaar, Ernst Johann von Biron, saam te bring Rusland toe nie. Anna aanvaar die eise en gaan in Januarie 1730 na Sint Petersburg. 

Een van die adellikes wat Anna as keiserin steun, is die wetenskaplike en mynbou-ingenieur Wasili Tatisjtsjef. Hy wil egter ook die herstel van die outokrasie bewerkstellig. 

Op 15 Februarie gaan ’n groep van 150 soldate na die Kremlin en eis ’n gesprek met Anna. Hier lê Tatisjtsjef ’n dokument met nuwe eise voor waarin hy onder meer beweer dat die meerderheid van die volk die eise van die Opperste Geheime Raad verwerp. Volgens sy plan kan Anna as ’n outokraat regeer, maar met ’n raadgewende liggaam. Anna aanvaar die gewysigde voorstel en beloof om ’n senaat aan te stel, maar van dié belofte kom niks. Sy hef kort daarna die Opperste Geheime Raad op, maar laat die regering tog oor aan iemand anders: haar oud-minnaar Biron (wat intussen met iemand anders getrou het), Ostermann en die militêre politikus Burkhard von Münnich.

In November 1740 sterf Anna. Biron het intussen toegesien dat hy aangestel word as regent terwyl Anna se opvolger, Iwan VI, nog klein is. Sy teenstander Von Münnich sorg egter dat hy ná net drie weke van sy amp onthef en deur ’n hof ter dood veroordeel word. Die vonnis word nie voltrek nie, maar hy word wel verban na ’n dorpie in Siberië. Hy keer ’n jaar later terug toe Elisabeth, dogter van Pieter die Grote, die bewind oorneem en Iwan VI en sy ma en regent, Anna Leopoldowna, van die troon afskop.


</doc>
<doc id="30126" url="https://af.wikipedia.org/wiki?curid=30126" title="Iwan VI van Rusland">
Iwan VI van Rusland

Iwan VI Antonowitsj (Russies: Иоанн VI Антонович) (Sint Petersburg, 23 Augustus 1740 – Sjlisselboerg, 16 Julie 1764) was van 1740 tot 1741 keiser van Rusland.

Iwan was die seun van Anton Ulrich van Brunswijk-Wolfenbüttel en Anna Leopoldowna, dogter van keiserin Anna van Rusland se suster Elisabeth. Anna het die agt weke oue seuntjie op 5 Oktober 1740 aangeneem en hom as haar opvolger aangewys. In dieselfde maand is Anna dood en het Iwan keiser geword.

Sy belangrikste regent in die eerste drie weke van sy bewind was Ernst Johann Biron, maar dié se teenstander Burkhard Christoph von Münnich het gesorg dat Biron ná net drie weke van sy amp onthef en deur ’n hof ter dood veroordeel is. Die vonnis is nie voltrek nie, maar hy is wel verban na ’n dorpie in Siberië. In sy plek is Iwan se ma as sy regent aangewys.

Iwan VI is gekies bo Elisabeth, hoewel die troon haar as dogter van Pieter die Grote en Katharina I eintlik toegekom het. Dit is egter teengestaan deur die regerende adel onder leiding van die Dolgoroekof-familie, wat ’n hekel gehad het in alles wat aan Pieter die Grote herinner het.

Iwan was gesond en dus ’n hindernis vir Elisabeth. Daarom het sy en ’n aantal vriende hom op 6 Desember 1741, slegs dertien maande nadat hy aan die bewind gekom het, laat gevange neem met behulp van die paleiswag. Hy is eers in die fort by Dünamünde aangehou en daarna in Cholmogori aan die Witsee, waar hy sonder sy familie die volgende twaalf jaar deurgebring het. Hier het hy niemand behalwe sy bewaker gesien nie. Nadat sy teenwoordigheid uitgelek het, is hy in 1756 laat opsluit in die fort by Sjlisselboerg.

Nadat Katharina II die troon in 1762 bestyg het, is hy nog strenger aangehou. Sy bewakers het opdrag gekry om hom te vermoor as enigiemand hom probeer bevry. Teen daardie tyd het twintig jaar van eensame aanhouding Iwan se geestestoestand aangetas, hoewel daar geen bewyse is dat hy versteur was nie.

Sy teenwoordigheid kon egter nie altyd geheim bly nie. ’n Luitenant Wasili Mirowitsj het van hom uitgevind en die fort op 5 Julie 1764 binnegeval om hom te bevry. Iwan se bewakers het hom daar en dan vermoor. Hy is stil-stil in die fort begrawe.


</doc>
<doc id="30127" url="https://af.wikipedia.org/wiki?curid=30127" title="Elisabeth van Rusland">
Elisabeth van Rusland

Jelizawjeta Petrowna (Russies: Елизаве́та Петро́вна) (29 Desember 1709 – 5 Januarie 1762) was die dogter van Pieter die Grote en Katharina I. Sy was van 1741 tot 1762 keiserin van Rusland.

Elisabeth is op 29 Desember 1709 in Kolomenskoje naby Moskou gebore. Haar ouers het in November 1707 in die geheim getrou in die Katedraal van die Heilige Drie-eenheid in Sint Petersburg. Die huwelik is eers ’n paar jaar ná haar geboorte, in Februarie 1712, bekend gemaak. Haar "buite-egtelike" status sou lank deur haar politieke teenstanders gebruik word om haar van die troon af te hou.

Van Pieter die Grote en Katharina I se 12 kinders het net twee dogters oorleef: Anna en Elisabeth. Anna het getrou met die Hertog van Holstein-Gottorp, ’n neef van koning Charles XII van Swede, Pieter se ou vyand. Verskeie poging om Eisabeth getroud te kry, het egter misluk.

As kind was Elisabeth slim, al het haar formele opvoeding veel te wense oorgelaat. Sy kon Italiaans, Duits en Frans vlot praat. Sy was mooi en lewenslustig en was ’n goeie danser en perderuiter. Ná die dood van haar pa en die latere troonopvolging van keiserin Anna, kon geen hof of adellike familie in Europa toelaat dat ’n seun Elisabeth die hof maak nie omdat dit as ’n onvriendelike gebaar teenoor die keiserin beskou kon word. Sy kon ook nie met ’n burgerlike trou nie omdat dit haar nie net haar titel sou kos nie, maar ook enige aanspraak op die troon. Elisabeth het hierop verskeie minnaars gehad, onder andere Aleksei Razoemofski, ’n jong Oekraïner met ’n mooi basstem wat na Sint Petersburg gebring is om in die koor te sing. Daar word wyd geglo dat sy in die geheim met hom getrou het. Nadat Elisabeth keiserin geword het, het sy hom ’n prins en veldmaarskalk gemaak.

Tydens die bewind van keiserin Anna het Elisabeth al hoe groter steun gekry. Ná Anna se dood en tydens die bewind van die kind-keiser Iwan VI met sy ma, Anna Leopoldowna, as regent, is belasting verhoog en daar was ekonomiese probleme. Dit het Elisabeth genoop om hul bewind op 25 November 1741 omver te werp in ’n staatsgreep met behulp van die paleiswag, wat haar ook gesteun het. Iwan is gevange geneem en eers in die fort by Dünamünde aangehou en daarna in Cholmogori aan die Witsee, waar hy sonder sy familie die volgende twaalf jaar in eensame aanhouding deurgebring het. Nadat sy teenwoordigheid uitgelek het, is hy in 1756 laat opsluit in die fort by Sjlisselboerg, waar hy op 5 Julie 1764 vermoor is.

Op 25 April 1742 het Elisabeth haarself as keiserin gekroon. Op 33 was sy ’n lewenslustige skoonheid wat op plesier ingestel was en geen kennis van regering gehad het nie. Skielik was sy die leier van die grootste ryk in die wêreld – in een van die kritiekste tydperke in die land se geskiedenis. Gelukkig het sy soos haar pa ’n slag gehad om te regeer. Haar skerpsinnige oordeel en diplomatiese takt het telkens aan Pieter die Grote herinner.

Sy was een van die gewildste Russiese vorste omdat sy nie Duitsers in haar regering toegelaat het nie en niemand tydens haar bewind tereggestel is nie.

Onder haar het Rusland deelgeneem aan die Oostenrykse Suksessie-oorlog (1740–1748) en die Sewejarige Oorlog (1756–1763). Haar binnelandse beleid het adellikes in staat gestel om opgang te maak in plaaslike regerings terwyl hulle staatsdienstermyn verkort is. Sy het Michail Lomonosof aangemoedig om die Moskouse Universiteit te stig en Voltaire in 1757 na haar hof laat kom om ’n boek oor haar pa te skryf.

As ’n ongetroude keiserin sonder kinders was dit vir Elisabeth belangrik om so gou as moontlik ’n opvolger aan te wys om die Romanof-dinastie voort te sit. Haar keuse was Pieter van Holstein-Gottorp, seun van haar suster, Anna. Sy ma is dood toe hy drie maande oud was en sy pa toe hy elf jaar was. Elisabeth het haar jong susterskind na Sint Petersburg genooi waar hy die Ortodokse geloof aangeneem het, en hom op 7 November 1742 as haar opvolger aangewys. Daarna het sy prinses Sophia van Anhalt-Zerbst as ’n bruid vir hom gekies. Toe Sophia die Ortodokse geloof aanneem, het sy die naam Katharina gekry in herinnering aan Elisabeth se ma. Hulle het op 21 Augustus 1745 getrou. Hoewel algemeen aanvaar word dat Pieter nie hul seun, Paul, se biologiese pa was nie, het Elisabeth die baba by Katharina laat wegneem en as haar eie kind – en die agterkleinseun van Pieter die Grote – grootgemaak.

Gedurende Elisabeth se bewind was die Russiese hof een van die mees luisterryke howe in Europa. Buitelanders was oorweldig deur die luuksueuse onthale en maskerbals. Die keiserin het die pragtigste rokke gedra; sy het 15 000 balrokke en ’n paar duisend pare skoene gehad en het bepaal wat die gaste moes aantrek.

Sy het uitspattige bedrae bestee aan die grootse barok-projekte van haar gunsteling-argitek, Bartolomeo Rastrelli, veral in Peterhof en Tsarskoje Selo. Die Winterpaleis en Smolni-katedraal is die grootste monumente van haar bewind in Sint Petersburg.

In die laat 1750's het Elisabeth se gesondheid begin agteruitgaan. Sy het dikwels flou geword en geweier om haar medisyne te neem. Sy is eindelik op 5 Januarie 1762 dood. Met haar dood het die Russiese Romanof-lyn tot ’n einde gekom. Hoewel latere heersers huleself Romanof genoem het, was hulle almal, behalwe Pieter III, afstammelinge van die Duitsgebore Katharina II.



</doc>
<doc id="30130" url="https://af.wikipedia.org/wiki?curid=30130" title="Górnik Zabrze">
Górnik Zabrze

Górnik Zabrze (voluit:Klub Sportowy Górnik Zabrze) is 'n Poolse Sokkerklub in die stad Zabrze. Górnik Zabrze is in 1948 gestig.

Poolse sokkerkampioen (14)

Poolse Cup (6)



</doc>
<doc id="30135" url="https://af.wikipedia.org/wiki?curid=30135" title="Åland">
Åland

Åland (Sweeds: "Åland", [ˈoːland]; Fins: "Ahvenanmaa") is 'n argipel in die Oossee. Dit is geleë by die ingang tot die Botniese Golf en vorm 'n outonome, gedemilitariseerde enkeltalig Sweeds administratiewe provinsie en gebied van Finland. Dit is die kleinste provinsie van Finland en beslaan 0,50% van Finland se bevolking en 0,49% van die grondgebied.

Die Ålandeilande bestaan uit die hoofeiland "Fasta Åland" (waar 90% van die bevolking woonagtig is) en 'n argipel oos daarvan wat uit meer as 6 500 skere en eilande bestaan. "Fasta Åland" word in die weste geskei van die kus van Swede deur veertig kilometer oopsee. In die ooste is die Åland-argipel so te sê aaneenlopend met die Finse Argipelsee. Åland se enigste landgrens is kort met 'n vreemde vorm; dit is geleë op die onbewoonde eiland Märket, wat met Swede gedeel word. Die grens is in 1985 opnuut onderhandel.

As gevolg van Åland se outonome status word die magte wat op provinsiale vlak uitgeoefen word deur verteenwoordigers van die sentrale staatadministrasie in die res van Finland grootliks deur die Regering van Åland uitgevoer in Åland.

Die meeste mense is Sweeds (91,2%), maar 5% praat ook Fins. Op skool is Sweeds die mees gebruiklike taal, maar in party skole word ook Fins gepraat. Meer as 94,8% van Åland se bevolking is aanhangers van die Evangelies-Lutherse Kerk.

Die euro is die amptelike valuta, maar die Sweedse kroon word ook gesirkuleer.


</doc>
<doc id="30137" url="https://af.wikipedia.org/wiki?curid=30137" title="Oleg van Kiëf">
Oleg van Kiëf

Grootprins Oleg die Wyse (Russies: Олег; Oudnoors: Helgi) was die heerser van die Rjoerik-dinastie wat die hoofstad van Roes geskuif het van Nowgorod na Kiëf, en daarmee die magtige Kiëf-Roes gestig het. Hy het vermoedelik van 879 tot 912 regeer.

Oleg was ’n familielid van Rjoerik (waarskynlik sy swaer) en Rjoerik het dus die ryk wat hy gestig het, in 879 aan Oleg toevertrou sodat hy as regent vir sy seun Igor kon optree. Oleg het sy mag in die rigting van die Dnjepr-rivier vergroot. Hy het eindelik Kiëf verower en die stad se heersers, Askold en Dir (ook Warangiërs), vermoor. Hy het daarna Kiëf sy nuwe hoofstad gemaak.

Vanuit Kiëf kon hy Konstantinopel in 911 aanval, wat gelei het tot ’n handelsverdrag waaruit albei partye voordeel getrek het. ’n Deel van die teks het behoue gebly in die Primêre Kronieke.

Oleg is waarskynlik in 912 dood. In sowel Staraja Ladoga as Kiëf is daar ’n grafheuwel waar hy na bewering begrawe is.


</doc>
<doc id="30138" url="https://af.wikipedia.org/wiki?curid=30138" title="Igor I van Kiëf">
Igor I van Kiëf

Igor (Russies: Игорь; Oudnoors: Ingvar), ook Igor die Oue genoem, was ’n Warangiër-prins wat tussen 912 en 945 oor Kiëf-Roes regeer het. Hy word in die Russiese Primêre Kronieke genoem en is een van die eerste leiers van dié ryk wat vir seker bestaan het en nie ’n legendariese figuur was nie. Daar is egter onenigheid oor of hy die seun van Rjoerik was.

Igor onderwerp die Slawiese Drewljanen-stam ná ’n stryd in 914 en laat hulle belasting betaal. Die jaar daarna sluit hy vrede met die magtige Petsjenegen-stam, maar raak in 920 opnuut in ’n oorlog met hulle gewikkel.

Hy beleër Konstantinopel twee keer; in 941 en in 944. In 941 trek Igor met ’n groot vloot op na die stad, waarna die Kiëfse leër die gebied om die stad verwoes. Die Bisantynse leër val Igor se soldate egter met Griekse vuur aan, waarop Igor terugtrek. Die Bisantynse keiser hef hierna waarskynlik die gunstige handelsverdrag met Kiëf-Roes op. In 944 ruk Igor opnuut op na die stad om die handelsverdrag weer aan die Bisantyne op te dwing. Laasgenoemde stuur ’n afvaardiging wat die verdrag hernu, maar die bepalings daarvan is minder positief vir die handelaars van Kiëf-Roes. Die teks van die verdrag word genoem in die Primêre Kronieke. Deur dié verdrag word die Kiëfse ryk oopgestel vir christelike invloede.

Igor word vermoor terwyl hy in 945 belasting van die Drewljanen-stam insamel. Sy dood word gewreek deur sy vrou, Olga. Volgens die Primêre Kronieke is Igor se dood aan sy geldgierigheid te wyte, aangesien hy die tweede keer in een maand belasting ingesamel het. Wat wel seker is, is dat Igor die belasting wou verhoog en vermoor is in ’n veldtog teen die Drewljanen. Sy seun Swjatoslaf word by sy dood nie dadelik die nuwe heerser nie aangesien sy ma, Olga, eers regent word namens hom.


</doc>
<doc id="30140" url="https://af.wikipedia.org/wiki?curid=30140" title="Olga van Kiëf">
Olga van Kiëf

Olga (Russies: Ольга; Oudnoors: Helga), ook genoem Olga die Heilige (Pskof, 881? – Kiëf, 11 Julie 969), uit die Rjoerik-dinastie was van 945 tot en met 963 regent van Kiëf-Roes. Volgens die Russiese Primêre Kronieke is sy in 879 gebore, maar dit sou beteken dat sy op 65-jarige leeftyd die lewe aan haar seun Swjatoslaf geskenk het.

Olga trou volgens oorlewering in 903 met die toekomstige grootprins Igor van Kiëf. In 945 word Igor deur die Drewljanen-stam vermoor. Sy dood word gewreek met verskeie veldtogte. So word daar glo by Igor se grafheuwel 5 000 Drewljane vermoor en by ander geleenthede word verskeie lede van die stam lewend verbrand. Ook is hul hoofstad, die huidige Korosten, glo afgebrand.

Ná Igor se dood word Olga regentes vir haar seun Swjatoslaf.

Olga is die eerste heerser van Kiëf-Roes wat haar tot die Christendom bekeer. Omstreeks 955 word sy in Konstantinopel gedoop en kry die naam Helena, na keiserin Helena Lecapena. Die seremonies rondom haar doop word in besonderhede beskryf deur keiser Konstantyn VII in sy boek "De cerimoniis aulae byzantinae". In 959 vra sy keiser Otto I om ’n biskop te benoem om die kerstening van Kiëf-Roes te bespoedig, maar omdat net die pous ’n biskop kan benoem, word nie aan haar versoek voldoen nie.

In 1547 word sy deur die Russies-Ortodokse Kerk tot heilige verklaar vanweë haar pogings om die Christendom in haar ryk te versprei. Dit was egter haar kleinseun Wladimir wat eindelik die Christendom die amptelike godsdiens van die staat gemaak het.

Twee toekennings is ingestel wat na Olga genoem is. Albei is vir vroue wat ’n besonderse prestasie behaal het:


</doc>
<doc id="30144" url="https://af.wikipedia.org/wiki?curid=30144" title="Nominatief">
Nominatief

Die Nominatief (van die Latynse "casus nominativus" – nominatiewe naamval) is 'n naamval van 'n selfstandige naamwoord wat in die algemeen die onderwerp van 'n werkwoord aandui teenoor die voorwerp of ander werkwoordargumente.

Die nominatief is die gewone, natuurlike vorm (meer tegnies, die "mins gemerkte") van sekere woordsoorte, soos selfstandige naamwoorde, byvoeglike naamwoorde, voornaamwoorde en minder gereeld telwoorde en deelwoorde, en dui soms nie enige spesiale verhouding met ander woordsoorte aan nie. Daarom is die nominatief in sommige tale ongemerk, dit is, die vorm van die stam, met geen verbuigings nie; alternatiewelik kan daar gesê word dat dit met 'n zero morfeem gemerk is. Verder, in meeste tale met 'n nominatiewe naamval, is die nominatief die lemma; dit wil sê, dit is die een wat gebruik word om 'n woord aan te haal, dit in 'n woordeboek te lsy en so voorts.

Nominatiewe naamvalle word ondermeer in Duits, Latyn, Yslands en Oudengels aangetref. Afrikaans en Engelse behou steeds sommige nominatiewe voornaamwoorde, teenoor die akkusatief of oblique case: "Ek" (akkusatief, "my"), "hy" (akkusatief, "hom") "jy" (akkusatief, "jou") en "sy" (akkusatief, "haar"), maar "ons" (akkusatief, "ons"), en "hulle" (akkusatief, "hulle").

Die term "nominatiewe naamval" word die mees behoorlik gebruik in die bespreking van nominatief-akkusatiewe tale, soos Latyn, Grieks, en meeste moderne Wes-Europese tale.

In aktief-statiewe tale is daar 'n naamval wat soms nominatief genoem word wat die "mees" gemerkte naamval is, en wat gebruik word vir die onderwerp van 'n oorganklike werkwoord of 'n vrywillige onderwerp van 'n onoorganklike werkwoord, maar nie vir 'n onvrywillige onderwerp van 'n onoorganklike werkwoord nie; aangesien sulke tale 'n betreklike nuwe studieveld is, is daar geen standaardnaam vir die naamval nie.

Sommige skrywers van Engels gebruik die term subjektiewe naamval in plaas van nominatief, om aandag te vestig op die verskille tussen die "standaard" generiese nominatief en die manier waarop dit in Engels gebruik word.

In die algemeen, waar die term subjektiewe naamval gebruik is, word die akkusatief en datief gesamentlik die objektiewe naamval genoem. Dit is moontlik in Engels en Afrikaans omdat die twee naamvalle saamgesmelt het; daar is geen oorblywende voorbeelde waar die akkusatief en die datief in vorm onderskeibaar is nie, hoewel hulle funksies wel nog verskillend is. Die genitief word dan gewoonlik die "besit"-vorm genoem en word baie keer nie as 'n selfstandige naamwoord naamval as sulks gesien nie; Afrikaans en Engels het in die stelsel slegs twee naamvalle, die subjektief en die objektief. Die siening is 'n oorvereenvoudiging maar dit is didakties nuttig.



</doc>
<doc id="30145" url="https://af.wikipedia.org/wiki?curid=30145" title="Swjatoslaf I van Kiëf">
Swjatoslaf I van Kiëf

Swjatoslaf I (Russies: Святослав) (±942 – 972) was van 962 tot met sy dood in 972 grootprins van Kiëf-Roes. Hy was die seun van Igor en Olga en was bekend vir sy veldtogte na die ooste en suide om sy grondgebied uit te brei.

Swjatoslaf was die eerste heerser van Kiëf-Roes wie se naam suiwer Slawies was en nie uit Oudnoors gekom het soos sy voorgangers s'n nie. Sekere geleerdes glo die naam Swjatoslaf, wat saamgestel is uit die stamme van die Slawiese woorde vir "heilig" en "glorie", was ’n kunsmatige afleiding van die name van sy voorgangers Oleg en Rjoerik (wat onderskeidelik "heilig" en "glorie" in Oudnoors beteken).

Oor sy jeug, toe hy oor Nowgorod geheers het, is niks bekend nie. Sy pa, Igor, is in 942 deur die Drewljanen vermoor en sy ma, Olga, het as regent oor Kiëf-Roes regeer totdat Swjatoslaf meerderjarig was.

Die dekade waarin Swjatoslaf oor Kiëf regeer het, is gekenmerk deur ’n wilde uitbreiding van sy mag. Aan die einde van sy kort lewe was hy leier van die grootste staat in Europa.

Hy was so "vinnig soos ’n luiperd" en het nie die geduld vir administratiewe take gehad nie. Saam met sy troepe was hy heeltyds in oorlog gewikkel teen die naburige state. Die Russiese Primêre Kronieke sê oor hom:

Volgens die Kronieke was hy van gemiddelde lengte en liggaamsbou. Hy het sy hare en baard geskeer, maar ’n lang snor gehad. Hy het ook ’n lok of twee aan die kant van sy kop gehad om sy adellike afkoms aan te dui. Hy het verkieslik wit gedra asook ’n goue oorring met ’n robyn en twee pêrels. Ondanks die bekering van sy ma het hy die Slawiese heidense gode bly aanbid. Hy was blykbaar bang dat sy manskappe hul respek vir hom sou verloor as hy hom bekeer. Die steun van sy soldate was immers van lewensbelang in sy uitbreiding en behoud van die ryk.

Weens sy skielike dood was hy nie in staat om die mag oor sy verowerde gebiede te konsolideer en ’n doeltreffende ryk te skep nie.

Baie min is bekend oor Swjatoslaf se familie. Hy het verskeie kinders gehad, maar wie sy vroue was, word nie in die Kronieke genoem nie. By sy vroue het hy Jaropolk en Oleg gehad. Dis onbekend of hulle broers of halfbroers was. By Maloesja, ’n vrou van onbekende oorsprong, het hy Wladimir gehad, wat eindelik daarvoor gesorg het dat die hele Kiëf-Roes gekersten word.

Op sy terugkeer van ’n veldtog is Swjatoslaf op die Dnjepr-rivier deur die Petsjenege verras en verslaan (972). Volgens die Kronieke het Koerja, die khan van die Petsjenege, ’n drinkbeker uit sy skedel gemaak. Ná Swjatolaf se dood het die spanning tussen sy seuns gestyg en het ’n burgeroorlog tussen Oleg en Jaropolk uitgebreek. Oleg is gedood en Jaropolk het Swjatoslaf opgevolg.


</doc>
<doc id="30146" url="https://af.wikipedia.org/wiki?curid=30146" title="Druk">
Druk

Druk is 'n intensiewe fisiese grootheid van termodinamiese stelsels.
Druk word gewoonlik uitgedruk as 'n krag wat oor 'n oppervlakte uitgeoefen word en kan wiskundig as volg uitgedruk word:

formula_1

waar:

Die afgeleide SI-eenheid van druk is die Pascal. In terme van eenheidsimbole:

Die volgende is alles 1 atmosfeer druk:


Die atmosferiese druk as 'n funksie van hoogte bo seespieël is die volgende:

waar:

Meterdruk is die druk wat 'n meter meet. Byvoorbeeld, indien die druk in jou motorband 200 kPa (2 bar) is, is dit die meterdruk. Om te onderskei, word 'n "(g)" (vir gauge) agter die eenhede geskryf. Dus, 200 kPa meterdruk word ook geskryf as 200 kPa(g).

Absolute druk is omgewingsdruk + meterdruk. Die omgewingsdruk by seevlak is 101.325 kPa. As jou banddruk by seevlak 200 kPa(g) is, dan is die absolute druk in jou band 101.325 + 200 = 301.325 kPa(a). Indien jy nou na Pretoria ry waar die hoogte bo seespieël 1 339 m is, en die atmosferiese druk 101.325×(1 – 2.25577×10×(1339)) = 86.2 kPa, dan verhoog jou banddruk na 101.325 + 200 – 86.2 = 215.1 kPa. Dus, alhoewel jy geen addisionele lug in jou band gepomp het nie, het jou banddruk verhoog.

Daarom is dit baie belangrik om jou fiets se wiele af te blaas as jy jou fiets met 'n vliegtuig vervoer: Indien jou fiets 'n padfiets is, en jy pomp dit gewoonlik teen 700 kPa, is jou absolute banddruk by seevlak 700 + 101 = 801 kPa(a). Indien 'n vliegtuig 10000 meter hoog vlieg, is die lugdruk 101.325×(1 – 2.25577×10×(10000)) = 26.4 kPa. Dus verhoog die banddruk in jou fiets se band na 700 + 101.325 – 26.4 = 774 kPa(g). Dit mag genoeg wees om die band te bars.

Nog 'n voorbeeld is, indien jy in Pretoria woon en by die see gaan vakansie hou, sal jy opmerk dat jou sjampoebottel ingeduik is as jy by die see kom. Dit is omdat die meterdruk van die bottel verminder het.

kgf staan vir kilogram-krag.
1 kgf = 9.80665 Newton (kyk Swaartekragversnelling)

Verder, as formula_9, dan:



</doc>
<doc id="30147" url="https://af.wikipedia.org/wiki?curid=30147" title="Piëso-elektrisiteit">
Piëso-elektrisiteit

Piëso-elektrisiteit is die vermoë van sommige materiale (veral kristalle en sekere keramieke) om 'n elektriese potensiaalverskil te veroorsaak wanneer daar 'n meganiese spanning daarop uitgeoefen word. Dit kan die vorm neem van 'n skeiding van elektriese lading oor 'n kristalrooster. As die materiaal nie gekortsluit word nie, veroorsaak die uitgeoefende spanning 'n elektriese potensiaalverskil oor die materiaal. Die woord is afgelei van die Griekse woord "piezein" wat om te druk of te pers beteken.

Die piëso-elektriese effek is omkeerbaar deurdat materiale wat die "direkte piëso-elektriese effek" vertoon (die ontstaan van 'n elektriese potensiaalverskil onder meganiese spanning) ook die "omgekeerde piëso-elektriese effek" (die ontstaan van meganiese spanning wanneer 'n elektriese veld toegepas word). Loodzirkontitanaatkristalle sal byvoorbeeld 'n vervorming van ongeveer 0.1% ondergaan (vergeleke met oorspronklike vorm) wanneer sodanige elektriese spanning daarop uitgeoefen word.

Die verskynsel word nuttig ingespan in toepassings soos die produksie en nasporing van klanke, die skep van hoë spannings, die skepping van hoë elektroniese frekwensies, mikro-weegskale en ultrafyn verstellings aan die fokus van optiese samestellings. Dit vorm ook die basis van verskeie wetenskaplike instrumentele tegnieke.

Die piro-elektriese effek, waar 'n elektriese potensiaalverskil in 'n materiaal ontstaan wanneer dit 'n temperatuursveranering ondergaan is deur Carolus Linnaeus en Franz Aepinus in die middel 18 eeu bestudeer. Met hierdie kennis het René Just Haüy en Antoine César Becquerel 'n moontlike verwantskap tussen meganiese spanning en elektriese lading voorgestel; nie een van die twee navorsers kon egter onomwonde bewys lewer van so 'n verskynsel nie.

Die eerste demonstrasie van die direkte piëso-elektriese effek was in 1880 deur die broers Pierre Curie en Jacques Curie. Hulle het hulle kennis van piro-elektrisiteit gekombineer met hulle kennis van die onderliggende kristalstrukture wat aanleiding gegee het tot piro-elektrisiteit om kristalgedrag te voorspel en die verskynsel gedemonstreer deur kristalle van toermalien, kwarts, topaas, rietsuiker en Rochelle sout (natriumkaliumtartraat-tetrahidraat). Kwarts en Rochelle sout het die sterkste piëso-elektriese eienskappe vertoon.

Die Curies het op dié tydstip egter nie die omgekeerde verskynsel voorspel nie. Die omgekeerde effek is wiskundig afgelei vanuit fundamentele termodinamiese beginsels deur Gabriel Lippman in 1881. Die Curies het daarna onmiddellik die bestaan van die omgekeerde effek bevestig en verder kwantitatiewe bewys van die omkeerbaarheid van elektro-elastiese-meganiese vervormings in piëso-elektriese kristalle gelewer.

In die daaropvolgende dekades was piëso-elektrisiteit bloot 'n verskynsel wat in die laboratorium bestudeer is. Meer werk is gedoen om die kristalstrukture te verstaan wat tekens van piëso-elektrisitiese aktiwiteit getoon het. Die hoogtepunt van hierdie werk het in 1910 plaasgevind toe Woldemar Voigt sy "Lehrbuch der Kristallphysik" (handboek van kristalfisika) gepubliseer het, wat 20 klasse van natuurlike kristalle wat piëso-elektriese aktiwiteit getoon het en die piëso-elektriese konstantes deeglik gedefinieer het deur van tensoranalise gebruik te maak.

Die eerste praktiese toepassing van piëso-elektriese toestelle was sonar, wat vir die eerste keer in die Eerste Wêreldoorlog in 1917 ontwikkel is. In 1917 het Paul Langevin en medewerkers 'n ultrasoniese duikboot-opspoorder in Frankryk ontwikkel. Die opspoorder het bestaan uit 'n oorvormer wat vervaardig is uit dun kwartskristalle wat versigtig tussen twee staalplate vasgegom is en 'n hidrofoon om die eggo waar te neem. Deur 'n hoë-frekwensie klank vanaf die oorvormer uit te stuur en die tydsinterval te meet wat dit neem om die ego te hoor kan 'n mens die afstand na daardie voorwerp bepaal.

Die gebruik van piëso-elektrisiteit in sonar en die sukses van daardie projek het intense belangstelling in die ontwikkeling van piëso-elektriese toestelle laat ontstaan. In die daaropvolgende dekades is nuwe piëso-elektriese materiale en nuwe toepassings vir daardie materiale ondersoek.


</doc>
<doc id="30149" url="https://af.wikipedia.org/wiki?curid=30149" title="Brandstofinspuiting">
Brandstofinspuiting

Brandstofinspuiting is 'n stelsel waarmee brandstof vir vermenging met lug vir 'n binnebrandenjin gelewer word. Dit het die primêre stelsel in voertuigenjins geword, en het die vergasser grootliks vir hierdie doel in die 1980's vervang.

'n Brandstofinspuitstelsel word ontwerp en gekalibreer spesifiek vir die soort brandstof wat dit gaan hanteer: petrol, VPG, etanol, metanol, metaan (aardgas), waterstof of diesel. Die meeste brandstofinspuitstelsels word vir petrol- of dieselaanwendings gebou. Met die bekendstelling van elektroniese brandstofinspuiting het die hardeware vir petrol en diesel dieselfde begin lyk. Elektroniese brandstofinspuiting het dit moontlik gemaak om dieselfde hardeware vir 'n verskeidenheid brandstowwe te gebruik. Vir petrolenjins was vergassers die hoofmetode waarop brandstof tot die enjin toegevoer is. 'n Wye verskeidenheid brandstofinspuitstelsels het egter reeds sedert die vroegste gebruik van die binnebrandmotor bestaan. 

Die hoofverskil tussen vergassers en brandstofinspuitings is dat brandstofinspuitings die brandstof atomiseer deur dit deur 'n klein opening onder hoë druk te pomp, terwyl 'n vergasser op die vakuum staatmaak wat deur die luginlaat veroorsaak word namate dit by die enjin ingesuig word.

Die brandstofinspuiter self is slegs 'n spuitstuk en 'n klep: die aandrywing om die brandstof in te spuit, word verder terugwaarts in die brandstoftoevoerstelsel verkry, van 'n pomp of 'n drukhouer.


</doc>
<doc id="30150" url="https://af.wikipedia.org/wiki?curid=30150" title="Noord-Europa">
Noord-Europa

Noord-Europa of Noordelike Europa is 'n term wat verwys na die noordelike deel van Europa waarvan die grense op 'n paar verskillende manier gedefinieer kan word. Die Nordiese Lande:

saam met 'n seleksie van die volgende wat van definisie tot definisie afhang:

Die Verenigde Nasies definieer Noord-Europa as:

Voor die 19de eeu is die terme "Nordies" of "Noordelik" algemeen gebruik om Noord-Europa te bedoel in 'n sin wat die Nordiese lande Europese Rusland, die Baltiese lande (op daardie stadium Lyfland en Koerland) en Groenland ingesluit het.

Selfs vroeër toe Europa deur die Middellandse Seegebied oorheers is (i.e. die Romeinse Ryk), is alles wat nie naby die See was nie as Noord-Europa gesien, insluitend Duitsland, die Lae Lande en Oostenryk. Hierdie betekenis word vandag not in sekere omstandighede gebruik soos wanneer daar van die Noordelike Renaissance gepraat word.


</doc>
<doc id="30159" url="https://af.wikipedia.org/wiki?curid=30159" title="Sweedse Taalraad">
Sweedse Taalraad

Die Sweedse Taalraad (Sweeds: "Språkrådet") is die hoof regulatoriese liggaam vir die bevordering en ontwikkeling van die Sweedse taal. Die raad word deels deur die Sweedse regering befonds en het semi-amptelike status. Die raad voer beheer oor die taal uit deur die publikasie van verskeie boeke met aanbevelings oor spelwyse en grammatika sowel as boeke oor taalkunde wat vir 'n algemene gehoor bedoel is. Die verkope van die boeke word gebruik om die werksaamhede van die raad te help befonds.

Die Sweedse Taalraad bestaan uit ander organisasies wat 'n belang het by die Sweedse taal, soos die Sweedse Akademie en die Sweedse Uitsaaikorporasie. 'n Aantal organisasies wat joernaliste, onderwysers, skrywers, akteurs en vertalers verteenwoordig word ook ingesluit.

Die raad publiseer sedert 1965 die kwartaallikse vaktydskrif "Språkvård" (letterlik "Taalbewaring"), wat artikels publiseer oor die gebruik en ontwikkeling van die Sweedse taal, lesers beantwoord oor spelwyse en grammatika sowel as die verskaffing van riglyne oor die gebruik van Sweeds in verskillende omstandighede. Dit het tans meer as 6 500 intekenaars.

Die Sweedse Taalraad se wortels lê in die poging om beheer te vestig oor die amptelike taalgebruik onder die Nordiese lande. Die eerste idees van 'n gesamentlike Nordiese projek het in die 1930's opgeduik en het gelei tot 'n Deense organisasie vir Nordiese taalontwikkeling wat in 1941 gestig is. Die idee van pan-Nordiese samewerking is in die wiele gery deur die betrokkenheid van al die Nordiese lande behalwe Swede by die Tweede Wêreldoorlog. Op 3 Maart 1944 het 'n groep van 16 organisasies die stigtingsvergadering bygewoon van wat toe "Nämnden för svensk språkvård" ("Die Komitee vir Sweedse Taalontwikkeling") genoem is.

Om finansiële probleme te bekamp is die raad in 1973 herorganiseer en is die huidige naam aangeneem. Die regering het ook die toekoms van die raad verseker deur die finansiering van vier personeellede te waarborg. Die regeringsbefondsing het intussen gestyg en is nie meer beperk tot die aantal lede nie, maar deur die behoeftes van die raad. Sedert die regering verantwoordelikheid vir finansies aanvaar het, het dit ook die reg om die voorsitter en die hoof van die sekretariaat aan te stel.



</doc>
<doc id="30161" url="https://af.wikipedia.org/wiki?curid=30161" title="Svenska språkbyrån">
Svenska språkbyrån

Svenska språkbyrån is die afdeling vir die Sweedse taal van die Navorsinginstituut vir die tale van Finland in Finland. Svenska språkbyrån sien om na die belange van Sweeds in Finland en kan gesien word as Finland se amptelike taalliggaam vir Sweeds.



</doc>
<doc id="30163" url="https://af.wikipedia.org/wiki?curid=30163" title="Pous Sagarias">
Pous Sagarias

Sagarias was die 91ste pous van die Rooms-Katolieke Kerk.

Pous Sagarias is van Griekse afkoms, gebore in Kalabrië die seun van Polichronius. Op 10 Desember 741 volg hy Pous Gregorius III op en regeer tot sy dood op 15 Maart 752. Hy word opgevolg deur Pous Stefanus (II) wat slegs 3 dae geleef het na sy verkiesing en nooit in die amp bevestig is. Tot 1961 is Stefanus (II) wel as wettige pous erken, maar is in die jaar deur die Rooms-Katolieke Kerk van die register geskrap, iets wat al die latere pouse met die naam Stefanus se nommering verander het. Pous Sagarias is toe verder opgevolg deur nog 'n pous Stefanus, naamlik Pous Stefanus II (III). Die naam ‘Sagarias’ kom uit Hebreeus en beteken 'God gedenk'.

Tydens die pontifikaat van Sagarias het die Rooms-Katolieke Kerk 'n moeilike tyd belewe. Sy voorganger se ooreenkoms met die hertog van Spoleto het nie die Pouslike stede teen die Lombarde beskerm nie en die pous het direk met Liutprand die koning van die Lombarde onderhandel. Die pous het 'n groot invloed op Liutprand en sy opvolger Ratchis gehad.

Die gesag van die Europese heersers het sterk afgeneem sodat die pous feitlik die belangrikste heersers was, maar sonder militêre mag. Die Lombarde het Rome weer bedreig en die pous het hulp nodig gehad. In 751 besluit die Franke om hulle swak koning Childerik III te vervang met Pepyn III die Korte, seun van Karel Martèl. Op die manier het die pous 'n sterk bondgenoot bekom wat sy opvolger Pous Stefanus II in 753 kom help het in die stryd teen die Lombarde.

In sy betrekkinge met die Ooste was die pous minder suksesvol. Die pous het die ikonoklasme van keiser Konstantyn V van Bisantium sterk afgekeur en verhoudings het versleg. Toe die keiser se swaer Artabasdus 'n staatsgreep uitvoer het die pous hom as keiser erken. Dit was 'n fout. Konstantyn het sy swaer gou oorwin en weer keiser geword.

Op teologiese gebied het die pous 'n konsilie belê wat in 745 vasgestel het dat die aartsengel Uriël nie vereer mag word soos Rafaël, Migael en Gabriël nie, omdat hy slegs in die Apokriewe boek 3 (of 4) Esra voorkom.

Pous Sagarias word as heilige vereer in die Rooms-Katolieke Kerk. Sy feesdag is op 15 Maart.



Saamgestel en vertaal uit die , , en wikipedia.


</doc>
<doc id="30169" url="https://af.wikipedia.org/wiki?curid=30169" title="Bepaaldheid">
Bepaaldheid

Bepaaldheid in grammatika is 'n eienskap van naamwoordfrases en onderskei tussen entiteite wat spesifiek en identifiseerbaar is in 'n gegewe konteks (bepaalde naamwoordfrase) en entiteite wat nie is nie (onbepaalde naamwoordfrases).

Daar bestaan heelwat wisseling in die uitdruk van bepaaldheid in verskillende tale. In sommige tale, soos Afrikaans, word 'n bepaalde (die) of onbepaalde ('n) lidwoord gebruik om bepaaldheid aan te dui. In die algemeen kan 'n lidwoord vrye vorm hê, 'n frasale klitikum wees, of 'n affiks (toevoeging) tot die selfstandige naamwoord om die bepaalde naamwoordfrase te merk. Voorbeelde sluit in:


Germaanse, Romaanse, Keltiese, Semitiese, en hulptale het gewoonlik 'n bepaalde lidwoord, wat soms as 'n postposisie gebruik word. Baie ander tale het nie 'n bepaalde lidwoord nie. Sommige voorbeelde daarvan is Chinees, Japannees, Fins, en die Slawiese tale behalwe Bulgaars en Macedonies. Indien nodig, mag sulke tale bepaaldheid aandui deur ander meganismes soos aanwysende voornaamwoorde.

Bepaaldheid koppel dikwels met die merk van naamvalle in sekere sintaktiese kontekste. In heelwat tale verkry direkte voorwerpe duidelike merke slegs wanneer dit bepaald is. In Turks byvoorbeeld, word die direkte voorwerp in die sin "adamları gördüm" ("Ek het die mans gesien") gemerk met die agtervoegsel "-ı" om bepaaldheid aan te dui. Die gebrek aan die agtervoegsel sou beteken dat die direkte voorwerp onbepaald sou wees ("Ek het mans gesien").

In Serwo-Kroaties, en tot 'n mindere mate in Sloweens, kan bepaaldheid morfologies uitgedruk word op prenominale byvoeglike naamwoorde. Die verkorte vorm van die byvoeglike naamwoord word geïnterpreteer as onbepaald (nov grad" "'n nuwe stad"), terwyl die lang vorm bepaald en/of spesifiek is (novi grad" "die nuwe stad, 'n sekere nuwe stad").

In Japannees, 'n taal wat selfstandige naamwoord funksies met postposisies aandui, kan die onderwerpmerker (wa) bepaaldheid insluit. Byvoorbeeld, ""uma wa"" kan beteken "die perd", terwyl ""uma ga"" kan beteken "'n perd".

In sommige tale affekteer die bepaaldheid van die voorwerp die oorganklikheid van die werkwoord.



</doc>
<doc id="30170" url="https://af.wikipedia.org/wiki?curid=30170" title="Grondbeginsels van die Afrikaanse spelling">
Grondbeginsels van die Afrikaanse spelling

Die volgende drie grondbeginsels van die Afrikaanse spelling, soos verwoord in die Afrikaanse woordelys en spelreëls, word in wese sedert 1921 toegepas:

Die spelling en skryfwyse waarvolgens Standaardafrikaans gespel en geskryf word, word in 'n hoë mate deur tradisie bepaal.

Die spelling van Standaardafrikaans word baseer op die klankstelsel van Standaardafrikaans.

Elke Klank in Afrikaans moet minstens deur 1 letter voorgestel word, Afrikaans het ook geen stilte-vokale nie, dié word baie in Engels en in Frans aangetref. Daar is wel twee uitsonderings met woorde soos "terug" en "Theron", wat uit 'n Nederlandse tradisie kom, waar die eerste e nie uitgespreek word nie.

Om Afrikaans volgens die klankstelsel behoorlik te kan spel moet 'n goeie begrip van lettergrepe gehandhaaf word, veral die onderskeid tussen oop en geslote lettergrepe.

Die volgende reëls is van toepassing op lettergrepe:
'n lettergreep begin altyd voor die medeklinker, bv. dadelik word da·de·lik 
'n deelteken dui altyd die begin van 'n nuwe lettergreep aan, bv. oë word o·e
'n lettergreep sal altyd breek tussen twee medeklinkers, bv. pappa word pap·pa

'n oop lettergreep is wanneer die greep met 'n vokaal/klinker eindig (dit wil sê) a, e, i, o, u, y 
'n geslote lettergreep is wanneer die greep met 'n medeklinker/konsonant eindig

Om 'n klank te herken moet daar ook tussen tweeklanke (diftonge), lang klanke en kort klanke onderskei word. Hulle word as volg ingedeel:

In die meervoude sal slegs 'n "e" bygevoeg word by hierdie klanke, bv. boud word boude.

In meervoude val soms een greep weg en 'n e word bygevoeg, bv. skaap word skape. In ou Afrikaans het skrywers (onder andere Langenhoven) bv. die woord "vriende" gespel as "vrinde". 

In die geslote lettergreep word die klinkers a, e, i, o, u as lang klanke uitgespreek.

Dié klanke is slegs a, e, i, o en u, en word net soos hulle klanke in die geslote greep uitgespreek.

Wanneer 'n woord gespel word volgens beginsels, sal die volgende van toepassing word: indien die klank in 'n oop greep val sal dit presies dieselfde bly, bv. die woorde: ver en weg. 

Wanneer daar 'n toegreep verkies word, maar die woord laat dit nie toe om die medeklinker te verdubbel nie, word 'n kappie gebruik om die lettergreep te forseer. Bv. word "môre" nie as morre // of as moore uitgespreek nie, maar eerder as die langgerekte kort "o"-klank . Die e in die woord "se" word as 'n schwa uitgespreek, maar sodra daar 'n kappie op kom, word hy terug geforseer na "sê" toe .

In die meervoudsvorm sal die medeklinker verdubbel by groep 3, bv. kat word katte.

Woorde wat vormlik verwant is, word soveel moontlik gelykvormig gespel.




</doc>
<doc id="30171" url="https://af.wikipedia.org/wiki?curid=30171" title="Woordeskat">
Woordeskat

Die woordeskat van 'n taal verwys na die algehele versameling woorde waaroor die taal beskik. Dit kan ook gebruik word om na die versameling woorde wat deur 'n skrywer gebruik word te verwys (vergelyk ryk woordeskat) of die versameling woorde wat deur 'n persoon verstaan word of wat die persoon waarskynlik sal gebruik om nuwe sinne mee saam te stel. 

Woordeskat-toetse vorm 'n integrale komponent van intellektuele meting in sielkunde. Daar is bevind dat woordeskatvlakke konsekwent algehele intellektuele funksie en opvoedingsprestasie aandui.

Woordeboeke kan ingespan woord om onbekende woorde na te slaan en sodoende 'n persoon se woordeskat uit te brei.


</doc>
<doc id="30172" url="https://af.wikipedia.org/wiki?curid=30172" title="Bar">
Bar

Die bar is 'n eenheid van druk. Dit is nie 'n SI-eenheid nie maar word aanvaar vir gebruik met die SI-eenhede. Die bar word steeds gereeld gebruik om druk in uit te druk omdat dit byna gelyk is aan atmosferiese druk.

Die bar, desibar en millibar word as volg gedefinieer:

Die woord "bar" vind sy oorsprong in die Griekse woord "βάρος" (baros) wat gewig beteken. Die amptelike simbool is bloot "bar".

Die bar en die millibar is deur Sir Napier Shaw in 1909 bekendgestel en internasionaal in 1929 in gebruik geneem.


</doc>
<doc id="30174" url="https://af.wikipedia.org/wiki?curid=30174" title="Solenoïed">
Solenoïed

'n Solenoïed is 'n draadspoel. In fisika verwys die term solenoïed na 'n draadspoel wat dikwels om 'n metaalkern gewikkel is en 'n magnetiese veld laat ontstaan wanneer 'n elektriese stroom daardeur vloei. Solenoïede is belangrik omdat hulle beheerde magnetiese velde kan skep en as elektromagnete gebruik kan word. Die begrip "solenoïed" verwys spesifiek na 'n magneet wat ontwerp is om 'n eenvormige magnetiese veld in 'n volume in ruimte te skep.

In ingenieurswese kan die begrip solenoïed ook verwys na 'n verskeidenheid oorvormer-toestelle wat energie na lineêre beweging omskakel. Die begrip word dikwels gebruik om na 'n solenoïed aangedrewe klep te verwys, wat 'n geïntegreerde toestel is met 'n elektromeganiese solenoïed wat of 'n hidrouliese- of pneumatiese klep aan te dryf of 'n skakelaar wat 'n spesifieke soort relê is wat 'n elektromeganiese solenoïed gebruik om 'n elektriese skakelaar aan te dryf; die aansitter solenoïede in motorvoertuie is 'n voorbeeld van 'n lineêre solenoïed wat die knormoer aan die vliegwielrat verbind tydens die aansitproses.



</doc>
<doc id="30180" url="https://af.wikipedia.org/wiki?curid=30180" title="Dieselenjin">
Dieselenjin

'n Dieselenjin is 'n binnebrandmotor wat die Dieselsiklus benut. Dit is in 1892 deur die Duitse ingenieur, Rudolf Diesel uitgevind en was gebaseer op die warm gloeikop-ontwerp en is gepatenteer op 23 Februarie 1893.

Dieselenjins gebruik die kompressie-ontstekingsmeganisme, 'n proses waardeur die brandstof ingespuit word nadat die lug saamgepers is in die verbrandingskamer en veroorsaak dat die brandstof selfontbrand. In teenstelling daarmee gebruik petrolenjins die Otto-siklus waar die brandstof met die lug vermeng word voordat die mengsel saamgepers en ontsteek word met behulp van 'n vonkprop.

Terwyl Rudolf Diesel erken word as die uitvinder van die dieselenjin, het Herbert Akroyd Stuart en Charles Richard Binney reeds 'n kompressie-ontstekingsenjin gepatenteer wat ontwerp was om met steenkoolstof te werk. Die erkenning vir die uitvinding hang dus grootliks daarvan af of die ontsteking van 'n petroleumgebaseerde brandstof die uitstaande kenmerk is. Diesel se patent aansoek (No. 7241) is in 1892 ingedien. Herbert Akroyd Stuart en Charles Richard Binney het egter reeds 'n patent (No. 7146) in 1890 verkry met die titel "Improvements in Engines Operated by the Explosion of Mixtures of Combustible Vapour or Gas and Air" ("Verbeteringe in enjins wat werk deur die ontploffing van mengsels van brandbare dampe of gas en lug"). Akroyd-Stuart het die eerste kompressie-ontstekingsenjins wat met olie gewerk het in Bletchley in Engeland in 1891 gebou en die regte aan Richard Hornsby & Sons gelisensieer, wat teen Julie 1892, vyf jaar voor Diesel se prototipe, 'n werkende dieselenjin vir die "Newport Sanitary Authority" gebou het.



</doc>
<doc id="30182" url="https://af.wikipedia.org/wiki?curid=30182" title="Krimpen aan den IJssel">
Krimpen aan den IJssel

Krimpen aan den IJssel is 'n dorp en munisipaliteit in die Nederlandse provinsie Zuid-Holland, met sowat 29 000 inwoners (2012).



</doc>
<doc id="30183" url="https://af.wikipedia.org/wiki?curid=30183" title="Robert Bosch GmbH">
Robert Bosch GmbH

Robert Bosch GmbH is 'n gediversifiseerde tegnologiemaatskappy wat in 1886 deur Robert Bosch tot stand gebring is in Stuttgart, Duitsland.

Robert Bosch GmbH is die wêreld se grootste verskaffer van voertuigonderdele en het besigheidsverhoudings met bykans alle motorvervaardigers ter wêreld. Bosch se hoofkantoor is in Gerlingen naby Stuttgart geleë. Franz Fehrenbach is op 1 Julie 2003 as voorsitter aangestel. 

Die Bosch-groep bestaan uit meer as 275 filiaalmaatskappye.

Die Bosch-groep wat bedrywig is op die gebied van motorvoertuig- en nywerheidstegnologie, verbruikersgoedere en boutegnologie het in die 2006-boekjaar verkope van € 43.7 miljard aangeteken. 

Die maatskappy se hoofmededingers in die mark vir motorvoertuigonderdele is: Delphi Corporation, Visteon, DENSO Corporation en Continental AG.

In 2004 was Robert Bosch GmbH 17 op die lys van maatskappye waaraan die meeste patente toegeken is met 'n totaal van 907 patente. In 2003 was hulle in die 20 plek met 758 patente en in 2002 was hulle 23 met 683 patente.


</doc>
<doc id="30195" url="https://af.wikipedia.org/wiki?curid=30195" title="Paramaribo">
Paramaribo

Paramaribo is die hoofstad en grootste stad van Suriname. Die stad het 'n bevolking van 240 924 in 2012 gehad en 'n oppervlakte 182 km². Paramaribo is waarskynlik 'n verbastering van 'n Indiaanse naam "Parmirbo". Die stad lê aan die wesoewer van die rivier Suriname en aan die kus van die Atlantiese Oseaan. Die bynaam van Paramaribo is Par'bo. Die historiese stadsentrum is in 2002 deur Unesco as wêrelderfenisgebied gelys.

By die Indiaanse dorp Parmibo is aan die begin van die 17de eeu 'n handelspos opgerig deur Nicolaes Baliestel en Dirck Claez. Dit het egter in Britse hande geval en die Britte het 'n fort, Fort Willoughby gebou. In 1667 het die fort en die ligging in Zeeuse hande geval. Die fort word Fort Zeelandia, en Paramaribo word Nieuw Middelburg. Vanuit die fort word Paramaribo stadig uitgebrei.

Paramaribo het 'n oppervlakte van 182 km² waarop 240 924 mense woon. Paramaribo is van alle Surinaamse distrikte die kleinste maar ook die digsbevolkste. Ongeveer 50% van die Surinaamse bevolking woon in Paramaribo.

48% van die bevolking van Paramaribo is Christene, 14% Hindoes, 9% Moslems, 4% is andersgelowig, 4% het nie 'n geloof nie en 21% het by die volkstelling geen antwoord verskaf op hierdie vraag nie.

Nederlands is die mees algemeen gesproke taal. 64% van die mense praat Nederlands as moedertaal en by alle ander huishoudings as tweede taal. Ander tale wat gebruik word is Surinaams (Sranantongo), Sarnami Hindoestani en Javaans.



</doc>
<doc id="30202" url="https://af.wikipedia.org/wiki?curid=30202" title="Intertekstualiteit">
Intertekstualiteit

Intertekstualiteit is die vorming van die betekenis van 'n teks deur ander tekste. Dit kan verwys na 'n outeur wat uit ander tekste leen of 'n vroeër teks verwerk of vervorm, of na 'n leser wat na een teks verwys terwyl hy 'n ander een lees. Die term "intertekstualiteit" is self ook al meermale geleen en vervorm sedert dit die eerste keer deur die poststrukturalis, Julia Kristeva, in 1966 gebruik is. Aldus William Irwin het die term "amper so veel betekenisse as gebruikers gekry, van diegene wat getrou aan Kirsteva se oorspronklike visie is tot dié wat dit slegs as 'n stylvolle manier gebruik om van toespelings en invloed te praat" (Irwin, 228).


</doc>
<doc id="30206" url="https://af.wikipedia.org/wiki?curid=30206" title="JTD-enjin">
JTD-enjin

JTD (uniJet Turbo Diesel) is die Fiat-motorgroep se term vir hulle gemenedrukbuisbrandstofinspuitingstelsel turbodieselenjinreeks. Die MultiJet naam word in die tweede geslag gemenedrukbuiseenhede gebruik. Die meeste motors in die Fiat, Alfa Romeo en Lancia reekse het JTD-enjins. Die eienaarskap van sommige van Fiat se JTD-ontwerpe word met General Motors gedeel as deel van 'n skikking na die mislukte samesmelting van die twee voertuigkonglomerate.

Die ontwerp kan gevind word in 1.3, 1.6, 1.9, 2.0, 2.2, 2.3, 2.4, 2.8 en 3.0 liter verplasingsenjins. Die algemeenste toepassing in Suid-Afrika is in die 1.9 liter weergawe wat in sekere Alfa Romeo 147 en 159 modelle gevind word asook in die Fiat Bravo 1.9 JTD.


</doc>
<doc id="30207" url="https://af.wikipedia.org/wiki?curid=30207" title="Massaproduksie">
Massaproduksie

Massaproduksie is die vervaardiging van groot hoeveelhede gestandardiseerde produkte op monteerlyne.

Die vervaardigingstegniek is veral deur Henry Ford gewild gemaak in die 20 eeu, veral deur sy vervaardiging van die Ford Model T.

Tydens massaproduksie word daar tipies gebruik gemaak van spore of vervoerbande om gedeeltelik voltooide produkte na medewerkers te vervoer, wat eenvoudige en herhalende take verrig om baie hoë produksietempos per werker te verseker sodat hoë volume vervaardiging van goedkoop goedere verseker kan word. Massaproduksie is kapitaalintensief aangesien dit tot 'n groot mate van masjinerie gebruik maak relatief tot die aantal arbeiders. Met laer arbeidskostes en 'n vinniger produksietempo, word die vereiste kapitaal vermeerder maar lopende uitgawes verminder. Masjinerie wat benodig word om 'n massaproduksielyn op te stel is egter so duur dat daar verseker moet word dat die produk sukses sal behaal sodat die maatskappy verseker kan word van 'n goeie opbrengs op sy belegging. Masjinerie vir massaproduksie soos robotte en persmasjiene se installasiekostes is ook baie hoog. Massaproduksie is dus uiters geskik om groot, relatief homogene verbruikersgroepe te bedien wie se vraag na sodanige produkte lang produksielopies, wat die soort produksieproses vereis, sal regverdig.



</doc>
<doc id="30208" url="https://af.wikipedia.org/wiki?curid=30208" title="Enjinbeheereenheid">
Enjinbeheereenheid

'n Enjinbeheereenheid is 'n elektroniese beheereenheid wat verskeie aspekte van 'n binnebrandenjin se werking beheer. Die eenvoudigste eenhede beheer slegs die hoeveelheid brandstof wat by elke silinder van die enjinsiklus ingespuit word. Meer gevorderde beheereenhede op moderne motors beheer ook die ontstekingstydreëling, kleptydreëling die hoeveelheid druk wat deur die Turbo-aanjaer gelewer word asook ander bybehore.

Enjinbeheereenhede bepaal die hoeveelheid brandstof, kleptydreëling en ander parameters deur die enjin te monitor aan die hand van verskeie sensors. Hierdie sensors kan die verdeelpypdruksensor, die versnellerposisiesensor, die lugtemperatuursensor, suurstofsensor en vele ander insluit. Hierdie sensors maak dan deel uit van 'n beheerlus (soos 'n PID-beheerder).

Voor die bekendstelling van enjinbeheereenhede was die meeste enjinparameters vasgestel gewees. Die hoeveelheid brandstof per silinder per enjinsiklus was bepaal deur 'n vergasser of brandstofinspuitpomp.


</doc>
<doc id="30212" url="https://af.wikipedia.org/wiki?curid=30212" title="DENSO Corporation">
DENSO Corporation

DENSO Corporation is 'n wêreldwye vervaardiger van motorkomponente met hul hoofkwartier in Kariya in die Aichi prefektuur in Japan. Die maatskappy is op 16 Desember 1949 gestig en is 'n lid van die Toyota-motorgroep. DENSO was aanvanklik die elektriese komponentvervaardigingsafdeling van die Toyota Motorgroep gewees maar is afgestig van die moedermaatskappy in die herkonstruksie-tydperk na die Tweede Wêreldoorlog toe die Japannese oorlogsmasjien ontbind is.

Met ingang 31 Maart 2005 het DENSO Corporation bestaan uit 171 dogtermaatskappye (64 in Japan, 33 in die Amerikas, 31 in Europa en 43 in Asië/Oseanië) met 'n totaal van 104 183 werknemers. In 2006 was DENSO 207 gelys op die Fortune 500 lys van maatskappye met 'n totale inkomste van V.S.A $ 1.5 miljard.

In 2004 was DENSO se wêreldwye verkoopsyfers as volg versprei:


</doc>
<doc id="30216" url="https://af.wikipedia.org/wiki?curid=30216" title="Klokversnelling">
Klokversnelling

Klokversnelling is die proses waar 'n rekenaarkomponent gedwing word om teen 'n hoër kloksnelheid te werk as waarvoor dit deur die vervaardiger ontwerp of aanbeveel word. Dit word gewoonlik gedoen deur rekenaargeesdriftiges om die werkverrigting van hulle rekenaars te verhoog. Sommige van dié mense koop goedkoper rekenaars en verhoog die kloksnelhed om hoër snelhede te verkry of koop duur komponente en versnel dan die klok om selfs beter werkverrigting te verkry as wat die komponente gewoonlik toe in staat is. Ander mense gebruik klokversnelling van komponente om te verseker dat hulle ouer stelsels steeds aan stelselvereistes voldoen eerder as om nuwe hardeware aan te skaf soos voorgeskryf deur sagteware handelaars.

Gebruikers wat hulle komponente se kloksnelheid verhoog, fokus gewoonlik hulle aandag op die Sentrale verwerkingseenheid, videokaarte, die moederbord se geïntegreerde stroombane en RAM. Dit word gedoen deur die SVE-klokvermenigvuldiger te manipuleer en die moederbord se voorkantbus totdat 'n maksimum stabiele bedryfsfrekwensie bereik word. Die idee is eenvoudig, maar die variasies in die elektriese en fisiese eienskappe van rekenaarstelsels maak die proses ingewikkelder. SVE-vermenigvuldigers, busverdelers, elektriese potensiaalverskille, termiese ladings,verkoelingstegnieke en verskeie ander faktore kan dit beïnvloed.

Daar is verskeie kwessies wat oorweeg moet word wanneer daar oorweeg word om die kloksnelhede te verhoog. Die eerste oorweging is om te verseker dat daar voldoende krag is om teen die nuwe spoed te bedryf. Omdat fyn toleransies vereis word vir verhoogde kloksnelhede sal slegs baie duur moederborde met ingeboude klokverstellings, wat rekenaarentoesiaste sal gebruik, toegerus wees. Moederborde met minder verstellings soos wat tipies op oorspronklike vervaardigerstelsels ingebou word, beskik gewoonlik nie oor sulke verstellingsmoontlikhede nie om die moontlikheid van verkeerde verstellings te vermy en die gevolglike ondersteunings- en waarborgkostes van die vervaardiger te vermy.

Alle elektroniese stroombane wek hitte op as gevolg van die beweging van elektrone. Soos die klokfrekwensies in digitale stroombane verhoog word, sal die hitte wat opgewek word deur komponente ook verhoog. Vanweë die verhoogde warmte-opwekking deur komponente met verhoogde kloksnelhede, word 'n doeltreffende verkoelingstelsel benodig om te verhoed dat die hardeware beskadig word.

Verder is digitale stroombane geneig om stadiger te werk by hoë temperature as gevolg van veranderinge in die eienskappe van MOSFET-toestelle. Omdat die meeste standaard verkoelingstelsels ontwerp word vir die hoeveelheid warmte wat opgewek word met die klok in onversnelde toestand, moet daar tipies van meer doeltreffende verkoelingstelsels gebruik gemaak word, soos kragtige waaiers of groter koelplate. Grootte, vorm en materiaal beïnvloed almal die vermoë van 'n koelplaat om warmte te verwyder. Doeltreffende koelplate word dikwels geheel en al uit termies geleidende koper vervaardig, maar hulle is gewoonlik baie duur.

Aluminium word meer dikwels vir koelplate gebruik aangesien dit goedkoper is as koper. Gietyster is die goedkoopste maar het 'n baie lae termiese geleidingsvermoë.

Waterverkoeling wat ooreenkomste toon met 'n motor se enjinverkoelingstelsel is meer doeltreffend as koelplaat en waaierkombinasies as dit reg geïnstalleer word.

Termo-elektriese verkoelingstoestelle wat ook bekend staan as Peltier-toestelle het onlangs baie gewild geword vir gebruik met verwerkers wat baie warmte vrystel. Termo-elektriese verkoelingstoestelle skep temperatuurverskille tussen twee plate deur 'n elektriese stroom deur die plate te laat vloei. Die metode is baie doeltreffend op die punt waar verkoeling benodig word maar het die probleem dat daar meer afvalhitte opgewek word wat uit die rekenaarkas verwyder moet word. Om hierdie rede is dit dikwels nodig om termo-elektriese verkoelingstoestelle met konveksie gebaseerde koelplate of waterverkoelingstelsels aan te vul.
Ander verkoelingsmetodes wat gebruik kan word is meganiese konveksie- en faseveranderingstelsels (soos wat in yskaste gebruik word). Vloeibare stikstof, -helium en ook droë ys kan gebruik word as verkoelingsmiddels in uiterste gevalle, soos wanneer pogings opgestel word om rekords op te stel of wanneer daar geëksperimenteer word, maar is nie prakties vir daaglikse gebruik nie aangesien die houers hervul moet word soos die verkoelingsmiddel verdamp en verder vorm kondensasie op rekenaarkomponente wat kan lei tot kortsluitings. Teen temperature laer as -173 °C sal silikongebaseerde spervlak veld-effek transistors (JFET) se werking vertraag word en teen - 233 °C sal die toestelle geheel en al ophou funksioneer. 

Verkoeling kan ook bewerkstellig word deur die rekenaarkomponente direk in 'n verkoelde vloeistof te plaas soos in die geval van die Cray-2 superrekenaar. So 'n vloeistof moet 'n voldoende lae elektriese geleidingsvermoë hê en termiese geleidend wees. Die voordeel van hierdie tegniek is dat geen kondensasie op komponente kan vorm nie.

Aangesien 'n klokversnelde komponent buite die vervaardiger se aanbevole bedryfstoestande werk, mag dit moontlik foutiewelik funksioneer en lei tot onstabiliteite in die stelsel. Ander risiko's wat hiermee verband hou is dat die data korrup kan word en nie onmiddellik opgespoor word nie. Daar bestaan verskeie sagtewarehulpmiddele om te help met die opspoor van foute en stabiliteit. Dit bly egter moeilik om vas te stel of die komponente foutloos onder alle omstandighede sal werk in die versnelde toestand. Gewoonlik word komponente aan strestoetse onderwerp om vas te stel of die werking van die komponent onder versnelde toestande bevredigend is.

Die vermoë om klokversnelling toe te pas volg gedeeltelik uit die ekonomie van die vervaardigingsproses van SVE's. In die meeste gevalle sal SVE's met verskillende aangeslane kloksnelhede in presies dieselfde vervaardigingsproses gemaak word. Die klokspoed waarvoor die SVE aangeslaan word is by of onder die spoed waarvoor die SVE die vervaardiger se funksionele toetse geslaag het. Vervaardigers moet ook gewoonlik 'n marge laat vir waarborgdoeleindes. Soms sal vervaardigers 'n oormaat hoë werkverrigting SVE's teen laer pryse en ander handelsname verkoop om van die produkte ontslae te raak sonder om die vlagskip produkte se beeld aan te tas.

Soms kan dit voorkom asof daar 'n oortollige marge bestaan wat in werklikheid noodsaaklik is vir die verwerker om korrek te werk tydens sy leeftyd. Halfgeleiertoestelle kan verouder en daar bestaan verskeie faktore wat die stroombaan se werkverrigting kan verswak.


</doc>
<doc id="30232" url="https://af.wikipedia.org/wiki?curid=30232" title="Chris Barnard (skrywer)">
Chris Barnard (skrywer)

Christian Johan Barnard (bekend as Chris Barnard; 1939–2015) was 'n Suid-Afrikaanse outeur wat groot beroemdheid verwerf het met sy talle Afrikaanse romans, novelles, kortverhale, toneelspele, hoorspele, draaiboeke en televisiedramas. Barnard was deel van die sogenaamde Sestigers-beweging en in 1975 ’n medestigter van die Afrikaanse Skrywersgilde.Hy was met die aktrise en rolprentregisseur Katinka Heyns getroud.

Christian Johan Barnard is op 15 Julie 1939 op die sitrusplaas Mataffin in die distrik Nelspruit gebore as die oudste van twee seuns. Hy het ’n jonger broer Sam. Sy pa, Flip Barnard, is ’n sitrusboer en sy ma, Hanna Blundell, is ’n tuisteskepper. As vyfjarige kind doen hy Perthes-siekte (verbrokkeling van die heuppotjie) op en is vir byna twee jaar in gips en bedlêend, sodat daar gevrees is dat hy nooit sal kan loop nie. Hy matrikuleer in 1957 aan die Hoërskool Nelspruit. Daarna studeer hy aan die Universiteit van Pretoria en behaal die B.A.-graad in 1960 met Afrikaans-Nederlands en Kunsgeskiedenis as hoofvakke. Op universiteit is hy aktief betrokke by die publikasies van die universiteit en is onder andere redakteur van die joolblad, die literêre jaarblad en die eerstejaar gidsblad. Ook op dramagebied speel hy ’n aktiewe rol as voorsitter van die toneelvereniging en is onder andere verantwoordelik vir die onderhandelinge om die reg te verkry om die eerstes te wees wat Bartho Smit se "Don Juan onder die boere" opvoer, waarin hy ook ’n rol speel. So ontmoet hy vir Bartho, met wie hy lewenslange vriende is.

Chris aanvaar na universiteit ’n betrekking as joernalis by "Die Vaderland", aanvanklik (1961) in Pretoria en vanaf 1962 in Johannesburg, waar hy ook later meewerk aan "Dagbreek en Sondagnuus" en "Die Brandwag". In 1962 tree hy in die huwelik met Annette en drie seuns (Johan, Stephan en Tian) word uit hierdie huwelik gebore, wat later weer ontbind is. Onder aanmoediging van Bartho Smit bring hy ’n gedeelte van die jare 1964 en 1965 in Parys deur, waar hy ’n noue vriendskap met Breyten Breytenbach sluit en hom ook aanmoedig om meer ernstig te begin skryf. Deur Chris se bemiddeling word Breyten se "Die ysterkoei moet sweet" en "Katastrofes" deur Afrikaanse Pers-Boekhandel gepubliseer, waar Bartho Smit destyds die uitgewer was. Chris bring in hierdie tyd ook besoeke aan Spanje, Italië en Duitsland. In Europa maak hy kennis met die moderne teater, wat hom baie beïndruk, asook baie en goeie rolprente. By sy terugkeer na Suid-Afrika werk hy twee jaar onder Bartho Smit as uitgewer by die Afrikaanse Pers-Boekhandel waarna hy in 1967 tot die Transvaalse redaksie van "Die Huisgenoot" toetree. Sy rubriek "Chriskras" wat in hierdie jare in "Die Huisgenoot" verskyn maak van hom ’n bekende in die volksmond en ’n keur uit hierdie rubrieke word later in drie bundels versamel. Hy bly in hierdie tyd in Blackheath in Johannesburg, maar koop ook ’n plasie ’n entjie anderkant Brits, wat hy Dwaal noem.

Hy speel ’n beduidende rol in die tydperk van streng sensuur. In 1973 kry hy saam met John Miles, Ampie Coetzee en Bartho Smit beheer van die Johannesburgse tak van die Afrikaanse Skrywerskring. Met die verbod op André P. Brink se "Kennis van die aand" vroeg in 1974 stig hulle ’n fonds vir die verdediging van die boek en reik sterk bewoorde verklarings oor die aangeleentheid uit. Wanneer die ander lede beswaar aanteken teen hulle standpunte, bedank hulle, ’n aksie wat indirek in 1975 lei tot die stigting van die Afrikaanse Skrywersgilde, waarvan hy ’n stigterslid is. In 1987 word hy verkies as voorsitter van die Afrikaanse Skrywersgilde, maar bedank hierdie amp in 1988 omdat dit te veel met sy eie skryfwerk inmeng.

Na sy egskeiding trou hy in 1978 met die aktrise en later bekende filmregisseur Katinka Heyns en die egpaar het ’n seun, wat hulle Simon noem. Katinka het ook een seun uit haar vorige huwelik met Koos Roets. Chris begin nou voltyds as vryskutskrywer werk en maak dokumentêre rolprente vir televisie. Saam met sy vrou begin hulle die filmmaatskappy Sonneblom Films. Van die begin van 1981 is hy woonagtig op sy plasie Sandowaan, wat geleë is aan die noordelike hang van die Magaliesberg, digby die Hartbeespoortdam in die distrik Brits. In 1994 moet hy ’n heupvervangingsoperasie ondergaan, ’n uitvloeisel van die Perthes-siekte (verbrokkeling van die heuppotjie) wat hy as vyfjarige kind opgedoen het.

By verskeie geleenthede lewer hy openbare toesprake, soos in 1993 die hooftoespraak by die Afrikaanse Skrywersgilde se beraad in Bloemfontein onder die opskrif "Opstand teen verskillende vorme van mag / gesag". Hierin vra hy of skrywers steeds kan bekostig om soveel tyd af te staan aan debatte oor verskillende groepe se literêre kwellings, in stede daarvan om te praat oor werklik aktuele kwessies soos die mag van armoede, geheime leërs, rampokkergeweld, omgekeerde rassisme en anargie. In September 1993 lewer hy ’n toespraak voor die Nasionale Leeskringseminaar in Welkom, waar hy uitvaar teen die skryf van venynige resensies en resensente wat lees met ’n komplekse, diepgewortelde wrok teen die samelewing. Hy dien ook op die direksie van die Innibos-Kunstefees wat elke jaar op Mbombela gehou word.

Hy koop in 1994 vir hom die wildplasie Thulani (wat “hou jou bek” beteken) naby Nelspruit, ’n hanetree vanaf die plaas Boschrand waar hy groot geword het. Op een deel van die plaas boer hy deeltyds met lemoene, makadamianeute, lietsjies en mango’s. Die ander deel van die plaas bewaar hy in sy natuurlike toestand en hou hier sebras, impalas, waterbokke, blouwildebeeste, rietbokke en bosbokke aan. Later vestig hy hom permanent op die plaas. Hy en Katinka het ook ’n vakansiehuis op Onrus, naby die Kaap. Hy word in September 2012 in die opstal van Thulani deur vier gemaskerde rowers aangeval en vasgebind terwyl hulle die huis leeg dra en later met sy bakkie en skootrekenaar (met baie van sy skryfwerk daarop) wegkom. Eers sowat twaalf ure later word hy so gevind. Hierna word sy plaashuis nog drie kere beroof en die laaste keer steel die boewe nie net die rekenaar nie, maar ook die geheuestokkie wat op die lessenaar gelê het. Hierop was die enigste kopie van ’n roman waaraan hy reeds vir agt jaar gewerk het. Daarna word nog drie keer by die opstal ingebreek, maar hy is gelukkig nie een keer tuis nie. Hy verkoop dan die plaas in 2014 en laat bou ’n huis in ’n veiligheidskompleks skaars vyfhonderd meter van Mataffin, net buite Nelspruit (nou Mbombela), waar hy gebore is. In November 2015 word sy regterbeen in ’n operasie by die Wilgers-Hospitaal in Pretoria onder die knie geamputeer, nadat hy lank met die bloedsomloop in die been gesukkel het. Komplikasies tree in na die operasie en hy word weer in die Wilgers-Hospitaal opgeneem, waar hy op Maandag, 28 Desember 2015 aan ’n hartaanval oorlede is.

Op skool reeds begin hy skryf. As plaasseun ontwikkel hy ’n besondere liefde vir die natuur, wat hom inspireer om in 1953 ’n lang epiese gedig oor ’n leeufamilie te skryf wat ’n landswye wedstryd van die Afrikaanse jeugblad "Patrys" wen. In standerd ses skryf hy ’n handleiding oor soogdiere van Suid-Afrika en begin reeds met uitgewers onderhandel voordat die boek klaar geskryf is. Die boek is natuurlik nie gepubliseer nie. Aan die einde van sy hoërskooljare begin hy kortverhale skryf wat hy met min sukses aan tydskrifte stuur. Nietemin besluit hy op agtienjarige ouderdom dat hy graag skrywer wil word. In sy eerste jaar op universiteit stuur hy ’n kortverhaal aan die radio, waar dit voorgelees word en hom geweldig aanmoedig. ’n Aantal gedigte van hom verskyn in 1961 in "Tydskrif vir Letterkunde". As student publiseer hy gedigte, kortverhale en sketse in die studenteblaaie "Trek", "Stiebeuel" en "Die Perdeby", terwyl sy kortverhaal "Berdine in die môre" in Oktober 1961 in "Inset" opgeneem word.

Dit is met sy prosa wat hy aanvanklik vir hom ’n naam maak in die Afrikaanse letterkunde. Hy begin met korter prosa, naamlik novelles en kortverhale. Sy eerste novelles, "Muurspieël" en "Naelstring", skryf hy terwyl hy op universiteit is en dit word saamgebundel in "Bekende onrus". Dit het die mens se seksuele drif as tema en fokus op karakters met obsessionele trekke. Met die voortvlugtende figuur stel hy ook ’n soort figuur bekend wat hy in sy latere werk meer genuanseerd sou uitwerk. Die titel verwys na die algemeen menslike drang na geslagsvervulling en liefde en hoe hierdie drang op unieke wyse in verskillende mense na vore tree. "Naelstring" het as hoofkarakter ’n gebreklike plaasmeisie, wie se stryd fisies en geestelik van aard is. Sy vlug weg van haar benouende bestaan op die plaas, knoop in die stad ’n verhouding aan en word dan swanger. Eindelik loop haar stryd uit op aksie en vermoor sy haar kind en vlug terug na haar ma, aan wie sy onlosmaakbaar gekoppel is deur die onsigbare naelstring. "Muurspieël" is minder heg gestruktureer, maar beïndruk tog met die karaktertekening van die onaansienlike Hanna en oom Natie en hulle pogings om ten spyte van liggaamlike gebreke tog emosionele vervulling te vind. Hierdie novelle staan meer in die sfeer van vernuwing in die prosa, veral in die manier waarop plattelandse mense voorgestel word as verwikkelde karakters met ’n demoniese onderstroming. "Bekende onrus" word in 1961 bekroon met die eerste CNA-prys.

Die novelle "Die houtbeeld" is geskryf nog voor "Bekende onrus" en behandel die kleurprobleem in ’n verhaal van liefde oor die kleurgrens tussen die bruin onderwyser Andries Small en ’n blanke meisie, Mara. Na haar dood ontstaan daar ’n drang by Andries om as kunstenaar iets tot stand te bring en uit hout ’n beeld van haar te kerf.

Na hierdie eerste drie novelles skryf Barnard "Die gekruisigdes", ’n werk wat hy nooit laat publiseer nie.

"Man in die middel" sit die rassetema voort, met die titel wat die posisie van die hoofkarakter tussen die blankes en bruin mense uitbeeld. Leon Hugo word in ’n wit gesin se huis groot, maar is in werklikheid ’n bruin man. Wanneer hy die waarheid uitvind, trek hy na ’n ander gebied waar niemand van sy agtergrond bewus is nie en hy as buitestaander sy lewe slyt. Hy word ’n lektor in musiek aan ’n universiteit en trou met ’n wit vrou. Die essensie van die verhaal is Leon se onvermoë om sy eie identiteit te vind, aangesien hy verskeur word tussen sy liefde vir sy vrou en gesin en dié vir sy biologiese broer, Ockert. Hy probeer die waarheid vir sy vrou verberg en hulle verhouding ly daaronder, veral omdat hy huiwerig is om kinders te hê uit vrees dat die kind bruin sal wees. Die gebrek aan kommunikasie tussen die egpaar is egter onwaarskynlik. Hierdie eerste novelles beïndruk reeds met die volwasse temas, die taalgevoeligheid en raak segging, hoewel dit oor die algemeen nog nie heg genoeg gestruktureer en afgerond is nie.

In "Dwaal" bundel Barnard vyf prosatekste ("Woestyn", "Argipel", "Vertrek", "Geboorte" en "Meineed"), meer novelles as kortverhale. Barnard staan met die hoofkarakters as naamlose buitestaanderfigure en sterk simbolies-allegoriese inslag viervoet binne die vernuwing van Sestig met die hoofsaaklik eksistensiële ervaring van die lewe as uitsigloos en absurd. Die hoofkarakters is totaal uiteenlopend (’n dwalende in die woestyn, ’n ter dood veroordeelde moordenaar, ’n swaksinnige, ’n politieke rebel en ’n joernalis soekende na die waarheid in ’n moordsaak) maar hulle ervaring van doelloosheid is universeel. Die titel van die bundel verwys na die hoofkarakters se dwaling soos hulle worstel met die sin van bestaan en die soeke na identiteit. Hulle soektog is gedoem tot mislukking aangesien hulle kondisie die algemene kondisie van mens-wees is, waarvoor daar nie ’n oplossing bestaan nie.

"Die swanesang van Majoor Sommer" bring vele van die temas van die absurde in die letterkunde na hierdie novelle, waar die mens ontmasker word en in die proses alles bevraagteken. Majoor Sommer is ’n verskopte oud-soldaat, vermink deur ’n oorlog waarvan hy min onthou en met slegs ’n houtbeen en twee medaljes as bewys van ’n vergete heldedaad. Hy daag een nag op by ’n boshut met drie boswerkers, waar hy van al sy besittings gestroop, verhoor en tereggestel word. So verloor hy alles wat hy het en deur die vrae wat hy nie kan antwoord nie verdwyn alle sekerhede, waardeur die absurde van bestaan gesuggereer word. Hierdie novelle word ook vir die televisie verwerk en in 1985 as televisiedrama gebeeldsaai.

In die kortverhaalbundel "Duiwel-in-die-bos" word meesleurende verhale gebundel wat sterk simbolies is, maar op ’n koel-realistiese manier geskryf is. Die bundel vertoon ’n hegte eenheid omdat daar telkens sprake is van ’n onskuldige lewe wat deur een of ander “duiwel” bederf word, met die duiwelse, die erotiese en die verganklikheid deurlopende motiewe. In 1968 verower "Duiwel-in-die-bos" die C.N.A.-prys en die Hertzogprys vir prosa word in 1973 toegeken vir hierdie bundel en die roman "Mahala."

In "Oulap se blou" word ’n aantal kortverhale/sketse/essays wat meestal oor die jare in opdrag van koerante en tydskrifte geskryf is, saamgebundel. Die verhale handel vernaamlik oor reise, insluitend reise na plekke, na die verlede, na mense en ook na binne. Dit is verhale oor seuns in ’n hoofsaaklik plattelandse en pastorale wêreld van onskuld wat lankal reeds verby is. Die onheil lê desondanks net agter die deur en wag, soos wanneer die foon lui in die gang, die ma al hoe minder sê of die buurdogter wat die verteller se eerste waardering vir vroulike skoonheid inspireer skielik dood is. Kenmerkend in hierdie verhale is die skrywer se fyn aangevoelde uitbeelding van liefde en verlange, met ekonomie van segging en helderheid van styl. Soos die kleur blou in die titel reeds verkondig, het meeste van hierdie verhale ’n tikkie melancholie. "Oulap se blou" is in 2009 op die kortlys vir die toekenning van die ATKV-prys.

Chris se rubrieke in "Die Huisgenoot" word gebundel in ’n drietal bundels, "Chriskras", "Chriskras: ’n Tweede keur" en "So onder deur die maan" en ’n keur uit die bestes uit al hierdie bundels word weer saamgebundel in "Klopdisselboom". Hierdie sketse slaag daarin om die nostalgiese verlede op te roep sonder om sentimenteel te raak, slaag met ’n raak en fyn tekening van mense sonder om te moraliseer en stel met ’n skerp satiriese kyk wanoptrede en wanopvattings aan die kaak. Verskeie van die sketse is anekdoties van aard, maar dan vertel deur ’n vakman wat weet hoe mense praat, wat gewone mense in al hulle kwaad, moedswilligheid, stompsinnigheid, lekkerkry, vreugde, haat en liefde in sy woorde lewend maak. Die onderwerpe is wydlopend van aard en sluit in plaasmense en stadsmense, troeteldiere, boomname, spelende kinders, ouers en die nostalgiese, om slegs enkeles te noem. In 1986 is "So onder deur die maan" die naaswenner van die ATKV-Prosaprys en word die Kaaplandse Helpmekaar-FAK-prys vir ontspanningsleesstof aan hierdie boek toegeken.

Barnard se kortverhale en essays word in verskeie versamelbundels opgeneem, waaronder "Die Afrikaanse kortverhaalboek", "Hoogtepunte in die Afrikaanse verhaalkuns", "Vertellers 1 en 2", "Blommetjie gedenk aan my", "Op hulle stukke", "Liefde loop ver", "Kompas", "Son op die land", "Borde borde boordevol", "Vuurslag", "Uit die kontreie vandaan", "Stad en stedelig", "Kort keur", "Majesteit, die kat" en "Windroos". Hy publiseer ook kortverhale in verskeie letterkundige tydskrifte, insluitende "Sestiger", "Inset", "Tydskrif vir Letterkunde" en "Boeke-Insig". "Op ’n dag in Rome" is jeugherinneringe wat in die versamelbundel "Herinnering se wei" opgeneem word. Die kortverhaal "Vrydag" word in die Sestigers se versamelbundel "Windroos" opgeneem, waarna dit ook in "Duiwel-in-die-bos" gepubliseer word.

Barnard begin reeds in die sestigerjare met vingeroefeninge vir ’n roman en in 1969 verskyn ’n fragment uit die versaakte roman "Onderweg na Nerda" in "Kol". In sy romans slaag hy met ’n tegniek wat iemand soos Rob Antonissen gedink het onmoontlik is, naamlik om ’n spannende en vloeiende roman in die verlede tyd te skryf.

"Mahala" se titel verwys na betekenisloosheid en waardeloosheid, maar ook na die boot waarmee die hoofkarakter vervoer word en so kontak het met die buitewêreld, simbolies daarvan dat die mens hom nie volkome kan afsluit nie. Die roman groei uit die gegewe van die kortverhaal "Bos" in "Duiwel-in-die-bos" en gee op onthutsende wyse gestalte aan die wag en vrees van ’n man (Max Delport) in die wildernis, terwyl hy weet dat die onafwendbare dag van afrekening en die dood nader kom. Rondom die vae herinnering van ’n moord wat nege jaar tevore gepleeg is, word ’n spanningsverhaal gebou wat diep in die wese van die mens se psige inkyk. Delport was eens diep bevriend met Ritter, maar terwyl die groep een nag op die strand by Ballitobaai was, vind ’n moord plaas. Delport se getuienis was so verdoemend dat Ritter tronk toe gestuur is. Terwyl hy in die tronk is, knoop Delport ’n verhouding aan met An, wat op daardie stadium swanger was met Ritter se kind. Ritter ontsnap uit die tronk en soek die twee op, maar Delport gooi hom bewusteloos met ’n glas tussen die oë. Daarna begin die eindelose vlug, totdat Delport en An in Mosambiek aankom en op die rivierboot die Mahala vervoer word na hulle skuilplek. Delport wag nou al nege jaar in die afgeleë en moeilik bereikbare boswêreld van Mosambiek vir die onafwendbare koms van Ritter, wat sal kom wraak neem. Die roman se tydshantering is baie interessant, deurdat dit in die verlede tyd geskryf is, maar gedurig werk met ’n hede, terwyl dit deur terugflitse ’n beeld gee van die verlede van die hoofkarakter en van sy skuld. Die gebruik van verlede tyd maak dan die toekoms ook moontlik reeds deel van die verlede. Op vernuftige wyse gebruik die skrywer telkens simbole en terugkerende elemente om verdere betekenis te gee en spanning te skep, waarvan die masker en die son (aanduidend van Ritter), die weerlig (as waarskuwingsteken) en die gaasdeur met sy aanduiding van kom en gaan en ook die min beskutting wat dit teen die bedreiging bied as voorbeelde. Delport word eindelik onder valse voorwendsels deur die Portugese meisie Malia Domingo van sy kamp weggelok en met sy terugkeer kry hy vir An doodgeskiet op haar bed. Hy keer terug na die Portugese meisie in haar kamp, waar hy die nag deurbring en die volgende oggend waarskynlik vir Ritter sal moet trotseer. Delport se obsessie met sy agtervolger Ritter maak Ritter ’n noodsaaklike ander helfte van sy eie persoonlikheid. Deurdat Ritter wegbly, bly Delport en sy lewe onvoltooid, deur Ritter se koms, sal hy waarskynlik vernietig word – so word Ritter se uiteindelike koms dus beide Delport se verlossing en teregstelling. As geheel is die roman ’n manjifieke uitbeelding van ’n angstoestand en die voortdurende inwerking op mekaar van skuld op vrees, wat later alles anders verdring. Die Hertzogprys vir prosa word in 1973 toegeken vir "Mahala" (saam met die kortverhaalbundel "Duiwel-in-die-bos") en verower in 1974 die W.A. Hofmeyr-prys. Hierdie roman word ook in Duits vertaal.

"Moerland" beskryf die konflik tussen ’n swart en ’n wit Afrikaner, regse geweld en die soeke na ’n mitiese Afrikanerdom. Die hoofkarakters is Lukas van Niekerk (’n swart afstammeling van die Dorslandtrekkers) en die ek-verteller, ’n Afrikaanse joernalis, politieke vrydenker en mislukte skrywer. Lukas word tydens die politieke onluste in Angola in Luanda gevange geneem en vlug dan voor die MPLA terroriste-organisasie uit, vergesel van die priester Bernardo Bravo en die Portugese vrou Buba. Hulle probeer die grens van Namibië bereik, maar moet later vir Buba agterlaat, terwyl die priester voor die grenspos dood is. Parallel met hierdie gebeure ontwikkel die verhaal van die ek-verteller in Suid-Afrika, sy joernalistieke loopbaan, sy egskeiding en die verhouding met sy rebelse, regse tienerseun Deon. Dan verskyn Sipho Mbokani in sy lewe en die ek-verteller kom in besit van Sipho se boeiende dagboekaantekeninge. In Suid-Afrika verwerp die blanke gemeenskap vir Lukas weens sy velkleur en dit is hy wat in die township Alexandra Sipho Mbokani word. Die joernalis soek hom hier op om sy storie te vertel en hulle word vriende. Beide figure is buitestaanders en word deur die politieke gebeure van die tyd gesloop, simbolies van die ondergang van die individu en die maatskappy in die groter sosiale bestel. Suid-Afrika se toestand word hier soortgelyk aan die chaos en vernietiging wat Angola na die politieke onafhanklikheid van Portugal geteister het. Die land se verval in geweld aan die einde van die roman is egter nie heeltemal sonder hoop nie. In 1993 wen "Moerland" die Rapportprys, die C.N.A.-prys en die W.A. Hofmeyr-prys en hierdie roman is in dieselfde jaar op die kortlys vir die toekenning van die M-Net-prys en die naaswenner van die ATKV-prys.

"Boendoe" se tema is die strewe na die werklik betekenisvolle samesyn in eensgesindheid met ’n ander en die natuur. Hierdie strewe is gedoem tot mislukking, sodat die individu eindelik weer alleenstaan, altyd eensaam is en te laat vir werklike meelewing. Die handeling geskied in ’n sendinghospitaal op die grens van KwaZulu-Natal, Swaziland en Mosambiek, met ’n verskeidenheid van karakters wat almal probeer om in die hart van Afrika te dring. By die sendinghospitaal kan die personeel in die tyd van ’n versengende droogte onmoontlik aan al die behoeftes voorsien en hulle moet ’n plan beraam om die mense op ’n plek te besorg waar hulle voedsel en mediese sorg kan kry. Die gewese vlieënier en kluisenaar Jock Mills is besig om ’n Dakota te herbou en die plan is dat hy met hierdie vliegtuig die siek mense na ’n beter bestemming sal vervoer. Eindelik slaag die plan ten dele, al het die gebeure ’n tragiese afloop. Die ekoloog Brandt de la Rey doen navorsing oor ekologiese stelsels in hierdie gebied, met sy waarnemings wat hom laat glo in ’n holistiese proses waarin alles met alles saamhang. Hy het ’n verhouding met die verpleegster Julia, maar ten spyte van liefde en toegeneentheid vind die karakters dit moeilik om tot die essensie van die medemens deur te dring en is hierdie afsondering, fisies en geestelik, ’n sterk tema dwarsdeur die boek. "Boendoe" is in 2000 op die kortlys vir die toekenning van die M-Net-prys. Die roman word deur Michiel Heyns in Engels vertaal as "Bundu" en hierdie vertaling is in 2013 op die kortlys vir die toekenning van die internasionale Independent Foreign Fiction-prys

As redakteur versorg Barnard "Die Transvaalse Laeveld: kamee van ’n kontrei" (waarin hy drie van sy eie sketse ook opneem) en "Bartho", ’n feesbundel aan Bartho Smit by geleentheid van sy sestigste verjaarsdag. Hy stel ook die "Taalfees-album: G.R.A. 14 Augustus 1875–1975" saam wat met die eeufeesvieringe van die stigting van die G.R.A. in "Die Huisgenoot" van 1 Augustus 1975 gepubliseer word.

As vertaler is hy verantwoordelik vir onder andere die oorsetting in Afrikaans van John Steinbeck se "Man en muis", Ernest Hemingway se "Vaarwel wapens", Chinua Achebe se "’n Pad loop dood" en Louwrens Penning se "Die held van Spioenkop", "Die kolonis van Suidwes-Afrika", "Die leeu van Modderspruit", "Die oorwinnaar van Nooitgedacht" en "Die verkenner van Christiaan de Wet". Die drama van Herman Heijermans, "Op hoop van zegen", vertaal hy in Afrikaans as "Op hoop van seën" en dit word meermale opgevoer in die sestigerjare.

Hy skryf ook jeugverhale. In "Boela van die blouwater" is Boela die pleegkind van die visserman Oukoos, wat hom grootmaak op die kusdorpie Oestermond. Hier lewe hy gelukkig saam met sy maats Vlooi, Patrys, Biesiepol en Nonnie. Komplikasies ontstaan wanneer Oukoos se eie seun Janneman na baie jare opdaag en sy regte as eie kind opeis. Boonop probeer Janneman om vir Nonnie van Boela af te vry. Boela leer eindelik dat ’n mens slegs iets werklik kan besit en waardeer wanneer jy moes veg daarvoor. Die A.P.B.-prys vir Jeuglektuur word in 1962 toegeken aan "Boela van die blouwater" en hierdie boek word ook in Nederlands vertaal as "Boele van het blauwe water".

"Danda" vertel die verhaal van ’n pleegkind (Daniël Daneel, wat Danda genoem word) wat sonder sy pleegouers se medewete met sy tuisgemaakte vlot sy aardse besittings en troeteldiere op die rivier saamneem om na sy eie pa in ’n ver hawe te gaan soek. Hy wil sy pa gaan help met sy spaargeld, omdat sy pa, ’n visser, sy treiler sal moet afstaan as hy nie die paaiemente daarop kan betaal nie. Onderweg ontmoet hy die onwelkome reisgenoot, Sarel Vetvoet, en word vir die eerste keer van ’n meisie bewus wanneer Rosina sy wonde in ’n skottel lou water skoonwas. Hierdie is veel meer as net ’n fisieke ontdekkingsreis en Danda ontdek hoe belangrik vriendskap, lojaliteit en deursettingsvermoë is. Die motief van natuurbewaring kom subtiel deur in die verhaal. Die vervolg hierop is "Danda op Oudeur", waar Danda hom by sy pa op Oudeur bevind. Hier beleef hy spannende avonture wanneer sy pa van moord verdink word en hy slaags raak met swendelaars en smokkelaars. Sarel Vetvoet en Rosina speel weer groot rolle in die gebeure en eindelik word bevind dat die dood van die man wat vermoedelik vermoor is, aan ’n ongeluk te wyte is.

Die bekroonde "Voetpad na Vergelegen" vertel van ’n Laeveldse gesin wat in die twintigerjare sukkel om kop bo water te hou op hulle plaas. In die titel is Vergelegen nie net die plaasnaam nie, maar dui ook op die benoeming van ’n ideaal, terwyl die voetpad nie net op die fisiese voetpad dui nie, maar ook op die herinneringspad wat later hiernatoe terug geloop word. Die hoofkarakter Krisjan sukkel om genoeg geld bymekaar te kry vir stewels, sodat hy nie alewig kaalvoet deur die duwweltjies moet loop nie. Die gesin sukkel om elke jaar genoeg geld bymekaar te kry om beslaglegging van die plaas te voorkom, Krisjan sukkel om te verstaan wat verkeerd is met boetie Karel se kop en hy probeer die hart wen van die bekoorlike Patta. Tussendeur leer hy die waardes aan wat die lewe leefbaar maak. Hierdie verhaal word meer as net ’n spannende jeugroman daarin dat dit die belangrikheid om te behoort aan die grond en dit te behou vir die nageslag op treffende wyse verwoord. In 1989 word die Scheepersprys toegeken aan "Voetpad na Vergelegen".

Op dramagebied lewer Barnard gehalte werk vir die verhoog, vir die radio, vir die televisie en vir die filmmedium. Hy behaal ’n besondere eenheid in sy dramatiese werk deur die herhaling van tematiese en tegniese elemente. Dwarsdeur sy oeuvre toon hy ’n voorliefde vir die uitbeelding van die mens in gevangenskap of in eensame isolasie. Hierdie mense word genadeloos afgetakel en ontmasker, sodat hy/sy weerloos voor die naakte waarheid staan, wat dan onvermydelik aanvaar moet word. Daar is ook ’n deurlopende element van rebellie met behoud van absurde elemente. Die ruimtes waarin sy dramas afspeel, is dikwels ook geïsoleerd, wat simbolies word van die gevoelswêreld van sy karakters.

Met "Pa, maak vir my ’n vlieër, Pa" kry ons vir die eerste keer ’n volle drama in Afrikaans wat geheel en al in die tradisie van die Teater van die Absurde gevestig is. Hierdie drama word in Engels vertaal as "Tomorrow and tomorrow and tomorrow".

Direk na "Pa, maak vir my ’n vlieër Pa" skryf Chris die ongepubliseerde drama "Die koms van die generaal".

"Iemand om voor nag te s"ê is reeds in 1964 geskryf, maar word eers in 1975 gepubliseer. Dit is soortgelyk in tegniek, maar bring niks werklik nuuts na vore nie en kom in die tradisie van die teater van die absurde selfs as geyk voor. Twee kinderlose ou mense (Paps en Mams) neem die huurder Dinges in, wat gaandeweg die huishouding oorheers. Die ou man en vrou in hulle afsondering en die konflik met die huurder is nie sonder dramatiese meriete nie en veral die terugkeer van die huurder ná sy ontsnapping en die verhoor van die twee ou mense word sterk geteken. Dit blyk dat Dinges se vader voorheen by Paps en Mams om hulp aangeklop het en vermoor is, maar dit is nie seker wie skuldig is nie. Die verhouding tussen die ou mense en Dinges is kompleks. Hulle vrees hom omdat hy hulle geheim kan verklap, terselfdertyd wil hulle hom nie laat gaan nie omdat hy hulle isolasie verbreek en darem iemand is. Die spanning tussen Paps en Mans hang saam met hulle liggaamlike onvrugbaarheid in ’n geestelik steriele verhouding. Die einde bring ’n wending tot groter aanvaarding in hulle verhouding, waardeur die titel sy beslag kry.

In "Taraboemdery" bring Barnard die konflik tussen ’n egpaar (Buks en Fransien) op die afgeleë dorpie Kamagas in Suidwes-Afrika (die naaste dorp is Keetmanshoop) op die verhoog. Buks is impotent en Fransien se jeugdrome bly onvervuld. Sy knoop ’n verhouding met ’n swaksinnige (Ewert) aan. Die oujongnooi Breggie is die ander inwoner op die dorpie. Op elke moontlike manier is die dorp van die buitewêreld afgesny, selfs die telefoon is buite werking. Die aankoms van ’n vreemdeling (Koot Venter) bring die situasie tot op ’n punt. Die joviale Koot slaag daarin om as katalisator die angste en drifte van die inwoners bloot te lê. Hy maak Fransien bewus van haar erotiese verlangens, stroop Buks se uiterlike sekerheid en konfronteer hom met sy ontoereikendheid as man, dwing Ewert tot belydenis van sy onderdrukte begeertes en laat Breggie haar vergete drome oproep. Koot probeer Fransien oorhaal om saam met hom sy swerwersbestaan te deel en wanneer Buks die twee wil keer, sluit hy vir Buks in die pakkamer toe. ’n Vermoede ontstaan dat Koot ’n misdadiger is en dat hy verantwoordelik is vir die verbreekte telefoonverbinding. Buks ontsnap uit die pakkamer, skiet vir Koot en onmiddellik begin die telefoon lui. Die handeling speel beide in die werklikheid en die verbeelding af, waar die naam van die dorp (“kamma gas”) die aanduiding gee dat die vreemdeling simbool word van die huweliksdrama en die foon simbool van die verbreekte kommunikasie binne die huwelik. Na sy dood kan hulle Koot se geheimsinnige bagasie oopmaak, naamlik ’n sak vol vals nommerplate. Dit is simbolies van sy swerwerskap en identiteitloosheid. Hierdie drama is aanvanklik ’n opdragstuk van Oude Libertas vir die tienjarige bestaan in 1976 van die Suidwes-Afrikaanse Raad vir Uitvoerende Kunste (SWARUK). Weens politieke druk word die stuk egter verbied en word dit ook nie in Natal of die Kaap opgevoer nie, hoewel dit ’n geslaagde opvoering deur TRUK beleef. "Taraboemdery" word in Engels vertaal en vir die radio verwerk en hierdie vertaling beleef sy eerste uitsending in 1988.

"’n Man met vakansie" is grootser van opset en beeld ’n klein vissersdorpie uit, afgesluit van ander gemeenskappe en totaal afhanklik van die see. Die dorp staan onder die ysere heerskappy van die verlamde Meester. Sy heerskappy word bedreig deur die onsigbare vissery magnaat De Groot, wat al die vissers wil omhaal om vir hom te werk, wat Meester sonder ’n koninkryk sal laat. Meester buit die vissers se vrees vir die onbekende uit deur nog meer tirannies op te tree. In hierdie situasie daag ’n vreemdeling op, wat beweer hy kom vakansie hou. Niemand weet enigiets van hom nie, maar hy word verdink daarvan dat hy ’n agent van De Groot is. Sy koms is genoeg om die smeulende opstand nuwe stimulus te gee en dit bars openlik uit wanneer Meester die vreemdeling laat arresteer. Die drama word simbool van rebellies wêreldwyd, die intrige, die noodsaak om kant te kies en die onvermydelike begin van ’n nuwe rebellie omdat die nuwe bewind ewe diktatoriaal en tirannies is as die vorige.

Die ongepubliseerde drama "Bloed" word in 1985 by Kampustoneel opgevoer en daarna ook deur TRUK. Hierin raak ’n plattelandse meisie verstrik in die boewe-wêreld van Johannesburg.

"Die twaalfuurwals" is ’n opdragstuk wat sy debuut maak by die Aardklop Kunstefees in 2006. Dit vertel die verhaal van ’n oor-die-muur dramaturg, Paul van Heerden, en sy vrou, die befaamde aktrise Nana, wat in ’n nag van ontbloting en ontdekking hulle gedrag, hulle verhouding en die betekenis van hulle lewens in oënskou moet neem. Nana speel die hoofrol in Paul se nuutste drama, maar wanneer die laaste opvoering weens min belangstelling gekanselleer word, daag sy vroeër as verwag by die huis op en betrap hom met twee van sy minnaresse. Paul worstel steeds met die herinnering aan die Duitse student wat hy vyftien jaar gelede leer ken en leer liefkry het, maar deur ’n misverstand verloor het. Almal word gekonfronteer deur die geraamtes in hulle kaste en die eensaamheid en verlies, maar ook die krag, wat in elke verhouding opgesluit lê. In 2006 word "Die twaalfuurwals" met die Burgemeestersprys bekroon as die gewildste produksie by die Aardklopfees op Potchefstroom en in 2007 verower dit Die Kat se Snor-prys by die Innibosfees op Nelspruit, ook as die gewildste produksie.

Barnard se eerste komedie is "Tango", wat in 2013 by die Innibosfees debuteer. Êrens op die platteland deel twee oujongkêrels, die gay Lappies le Roux en Daan, ’n woonstel. Lappies wag op die koms van Tillie van Tonder, wat vir hom ’n tango dansles moet kom gee. Daan se oom Kas daag onverwags op. Hy is ’n skatryk familielid met ’n duister geskiedenis, baie ondernemingsgees en ’n swakheid vir mooi meisies. Tillie is pas uit haar woonstel geskop omdat sy nie haar huur kan betaal nie. Kas belowe haar die maan en die sterre, maar hy gaan ongelukkig net ’n raps te vinnig te ver. Tussen hierdie vier karakters spat die komiese vonke. Die stuk word van klugtigheid gered deurdat al die karakters se stories en hulle hartseer mettertyd na vore kom, waardeur hulle lewende mense eerder as karikature word. In 2013 wen hierdie drama die Burgemeestersprys vir die gewildste produksie op die Aardklop Kunstefees op Potchefstroom en ook die Innibos-prys vir dieselfde rede by die Innibosfees op Nelspruit.

Die Hertzogprys vir drama word in 1991 toegeken aan sy hele gepubliseerde oeuvre, te wete "Pa maak vir my ’n vlieër Pa", "’n Stasie in die niet", "Die rebellie van Lafras Verwey", "Iemand om voor" "nag te sê", "Op die pad na Acapulco", "’n Man met vakansie", "Taraboemdery" en "Piet-my-vrou en" "Nagspel".

Chris se radiodramas maak indruk met die tegniese vaardigheid daarvan en hy is die belangrikste skrywer wat hom sterk op die hoorspel as medium toespits. Hy gee dan ook teoretiese rekenskap van hierdie medium in sy essay "Die hoorspel – ’n wêreld in klank", wat in "’n Stasie in die niet" opgeneem word. Hierdie hoorspel werk met die gevoelslewe van slegs twee mense en klank word gebruik vir meer as net effek, sodat die klank (en stilte) ook kommunikeer. Dit vertel van ’n man wie se huwelik op die rotse is en ’n verhouding met ’n jonger meisie aanknoop. Die handeling geskied tydens ’n naweek wat hulle saam in ’n hotel by die see is, met gereelde terugflitse. Die trein is ’n belangrike motief, wat aansluiting vind by die titel en die minnaars bymekaarbring, maar ook weer skei, terwyl die verhaal van die boot met pelgrims en die kaptein wat uitspring as hy sien dat hulle op die rotse sal vergaan, uitgroei tot ’n simbool wat as analogiese geval die hoofhandeling didakties begelei.

"Die rebellie van Lafras Verwey" is ’n boeiende verwisseling tussen realiteit en fantasie waar Lafras Verwey die tipiese antiheld is, onbenullig in sy werklike bestaan, maar ’n held in sy fantasiewêreld. Sy werklike lewe is dié van ’n patetiese staatsamptenaar, maar in sy drome gaan hy nog eendag ’n groot komponis en uitvoerende kunstenaar word en as renjaer sukses behaal. In sy verbeeldingswêreld is hy telkens in ’n leidende en toonaangewende posisie, in die besonder as hy as militaris die doodstraf uitspreek oor mense wat hom in die werklike lewe verneder het. Besonder knap is die wisseling tussen die fantasie en die werklikheid, waar die luisteraar nie altyd weet wat werklik is en wat slegs in Verwey se gemoed aangaan nie, veral aan die einde. Dit versterk die spanning van die stuk. Lafras is ’n staatsamptenaar wat in hierdie omgewing ’n mislukking en buitestaander is. Wanneer hy genader word deur ’n agent glo hy dat hy besig is om deel te neem aan ’n opstand teen die onderdrukkers en dat hy ’n geheime agent is in die revolusie. In werklikheid is hy egter ’n pion in ’n dwelmverspreidingsnetwerk. Hy lewer gereeld pakkies af, wat hy beskou as hoogs geheime boodskappe wat hy aflewer namens die generaal van die opstand teen die bewind. Wanneer hy toevallig ’n verstote swanger meisie, Petra, ontmoet, bied hy skuiling aan haar en neem haar hospitaal toe wanneer dit tyd is vir die bevalling. By sy terugkeer word hy deur die polisie gekonfronteer en, denkende dat die revolusie eindelik aangebreek het, staal hy hom om vir Petra en haar ongebore kind te veg sodat daar ’n nuwe toekoms van hoop vir hulle kan voorlê. "Die rebellie van Lafras Verwey" verower die SAUK/Belgische Radio en Televisie en Akademieprys vir hoorspele in 1970, die Italia-prys in 1971, die SAUK-prys vir Afrikaanse Radiohoorspele in 1973 en hierdie radiodrama word vertaal in Nederlands, Frans, Engels, Italiaans en Tsjeggies. In 1988 word dit in Engels uitgesaai. Dit word ook vir die verhoog verwerk en beleef in die sewentigerjare ’n baie geslaagde opvoering deur TRUK. Wanneer dit in 2011 weer in die Kaap opgevoer word, verower dit drie Fleur du Cap-pryse, waaronder die gehoorkeuseprys. Dit word in 2012 ook by die Vryfees in Bloemfontein, die Woordfees in Stellenbosch en Aardklop in Potchefstroom opgevoer en in 2013 by die Klein Karoo Nasionale Kunstefees in Oudtshoorn.

Die hoorspel "Op die pad na Acapulco" (’n opdragstuk van die SAUK by geleentheid van die vyftigerjarige bestaan van die radio) is onder andere in Frans, Engels en Serwies vertaal. Dit verhaal die swerftog van twee mense (Simon en sy vrou Mia) deur ’n oorlog geteisterde land op pad na Acapulco, die simbool van die paradys. Die paradys bly onbereikbaar en die mense bly uitgelewer aan die geweld, maar die hoop hou hulle tog aan die gang. Die drama word ’n skrikwekkende voorstelling van hoe magteloos mens teen geweld is, waar vlug weg daarvan nie help nie, maar teengeweld ook nie. Simbolies bly die gewone mens dan buitestaander in sy eie wêreld, onbevoeg om gebeure te beïnvloed, maar tog slagoffers daarvan. "Op die pad na Acapulco" word in 1974 ingeskryf vir die hoog aangeskrewe internasionale Italia-prys.

"Blindemol" is ’n opdragstuk ter viering van Afrikaanse radio se sewentigjarige bestaan en word in 2007 uitgesaai. Dit word daarna opgeneem in die versamelbundel "Droomskip en ander radiodramas". Ons leer die hoofkarakter, Rudolf Preller, ken op die dag van sy begrafnis, waar hy uit die graf kommentaar lewer op en besin oor die mense en gebeure in die kusdorpie waar hy ’n blinde klavierstemmer was. Die dorp is gevul met interessante karakters, met die drama wat mense en hulle drome en die aard van menslike verhoudings onder die loep neem. Die twaalfjarige Fyatjie is ’n weeskind en kan sien en daarom vermy mense haar, want hulle is bang vir wat sy moontlik mag weet. Dina Davids, die vroedvrou van die dorp, ontferm haar oor Fyatjie, want Dina het niks meer oor om weg te steek nie. Rudolf se huishoudster Ralie Schoeman is getroud, maar sy sien haar man net naweke, wanneer hy homself dronk drink en haar aanrand. Twaalf jaar gelede reeds het hy belangstelling in die huwelik verloor toe hy uitvind dat sy nie kinders kan hê nie. Ralie en Rudolf raak verlief op mekaar, maar die verbitterde oujongnooi Souf Booyse het ook haar ogie op hom gehad en versprei uit jaloesie gerugte oor hulle. Sy besef nie dat Trens Joubert nog al die jare op haar verlief is nie. Rudolf besef dat die dood mens ongeskonde laat, maar dat die lewe sy letsels laat terwyl jy leef. Eindelik is daar nie regtig antwoorde nie, behalwe dat in die lewe almal op hulle eie dans, want almal dans alleen. In aansluiting by die titel is die karakters ook simbolies geslaan met blindheid, want daar is niemand wat so blind is as hy wat nie wil sien nie. Almal kyk, maar niemand sien nie, hulle glo nie wat hulle sien nie en sien net wat hulle graag wil glo. Daar is so baie om oor bly te wees, maar so min blydskap. Die Suid-Afrikaanse Akademie vir Wetenskap en Kuns ken in 2008 ’n erepenning vir radiodrama toe aan "Blindemol". Chris skryf verskeie ander hoorspele wat uitgesaai word, maar nie gepubliseer word nie.

"Donkerhoek" (wat later ook vir televisie verfilm word) wen die Idemprys vir radiodramas in 1984, ’n prys wat hy deel met Manie van Rensburg se "Vuurtoring".

Hy wen weer hierdie prys in 1986 met "Uitnodiging na die dans", terwyl laasgenoemde ook in 1986 die eerste prys wen in die hoorspelkompetisie van die Afrikaanse Diens van Radio Suid-Afrika.

Ook op die gebied van die televisiedrama maak hy ’n belangrike bydrae. Die televisiedramas "Piet-my-vrou en Nagspel" word na uitsending saamgebundel. "Piet-my-vrou" vertel in die vorm van ’n hofsaak van ’n middeljarige musiekonderwyseres, Johanna Verster, en haar verhouding met die skoolseun Anton Joubert. Johanna probeer om uit menslike oorwegings aan hierdie begaafde skoolseun ’n breër perspektief op die lewe te gee, maar in sy adolessente angs draai hy teen die enigste persoon wat werklik oor hom as individu begaan is. Hy beskuldig haar valslik van seksuele teistering. Die hofsaak wat volg (deur die kind se ouers aangevuur) beantwoord nie net die vraag van wie die waarheid vertel nie, maar ondersoek ook reg en regspleging en die aard daarvan. Benewens die leuens van die seun, word die oordeelsfoute van die onderwyseres ook aan die kaak gestel. Die stuk het ’n oop einde, sodat die kyker/leser self sy eie gevolgtrekkings kan maak. "Nagspel" vertel van die polisieman Poen wat op ’n verlate grenspos die gevangene Linder (ontsnapte diamantsmokkelaar en moordenaar na wie baie mense lank gesoek het), huis toe bring. By sy huis laat hy vir Linder in die sorg van sy vrou Mart, terwyl hy versterkings gaan haal. Mart ontferm haar oor Linder, maar hy oorval haar en so is daar deur die nag wedersydse interaksie en later ook die spel van die titel (“speel jy is gelukkig en ek is nie bang nie”). Beide probeer deur die spel hulle eie armsaligheid en ellende ontvlug en Mart herontdek weer iets van haar menslikheid en waardigheid. Wanneer Poen die volgende oggend terugkom, vind hy Linder steeds in sy sel en alles in orde, wat die vraag laat ontstaan of Mart en Linder mekaar vroeër geken het. Die gegewe word simbool van ’n groter spel wat in verhoudings en die lewe gespeel word en die spel van wat werklikheid en wat droom of verbeelding is. Hierdie televisiedrama word ook suksesvol in die Staatsteater in Pretoria opgevoer. J.P. Smuts neem "Nagspel" en ’n detail bespreking van veral die visuele aspekte daarvan op in "Triptiek" en bespreek hierin ook die aard en kenmerke van die televisiedrama as genre.

Barnard skryf ook die televisiedramas "Tekwan" en "Donkerhoek", terwyl hy "Bart Nel" van J. van Melle en sy eie "Die swanesang van Majoor Sommer" in enkeldramas vir televisie verwerk.

Barnard skep verskeie dramareekse vir televisie, wat insluit "Simon en Sandra", "Die avonture van Joachim Verwey", "Die dood van Elmien Adler", "1945", "Phoenix en kie" en "Amalia I en II". In 1993 kanselleer die SAUK-raad sy skryfkontrak vir ’n televisiereeks vir TV1 onder die naam "Kosmos". Hulle besluit dat die reeks, wat oor ’n klein blanke gemeenskap handel, nie aanvaarbaar is vir TV1-kykers nie. Die waarskynlike rede hiervoor is dat die reeks ’n homogene gemeenskap uitbeeld binne die heterogene Suid-Afrika en dus nie polities korrek is nie. Later word hierdie reeks egter wel uitgesaai onder die titel "Onder draai die duiwel rond" en word ’n opvolgreeks selfs gemaak. Van die ATKV ontvang hy in 2006 ’n ATKVeertjie vir die beste televisieprogram vir episode 13 van "Amalia".

Dokumentêre films vir televisie waarvan hy die draaiboek skryf sluit in "Slampamperman" oor C. Louis Leipoldt, "Moederland" oor die Transvaalse Laeveld, "Sonklong" oor D.J. Opperman, "Die mens agter die boek" oor N.P. van Wyk Louw en "Man van klip en klei" oor Marthinus Versfeld.Katinka Heyns word in 1991 bekroon met die SAUK-prys vir die televisieprogram oor N.P. van Wyk Louw.

Chris skryf ook ’n libretto vir ’n musiekspel en vir "Amalia" skryf hy die lirieke van meeste van die liedjies wat in die reeks gehoor word. Die aktrise Ilse Roos, wat die rol van Amalia in die televisiereeks vertolk, sing hierdie liedjies op die CD "Die blou kafee" wat in 2006 uitgereik word, terwyl van sy lirieke ook opgeneem word deur kunstenaars soos Laurika Rauch.

Reeds in 1972 skryf hy sy eerste draaiboek vir ’n rolprent, "Die bankrower", met Manie van Rensburg as regisseur en Cobus Rossouw, Marius Verwey en Sandra Prinsloo in die hoofrolle. Hierin speel Marius die rol van ’n bankhoof se seun wat wil bewys dat die bank nie so veilig is as wat sy pa dink dit is nie. Saam met sy pa se sekretaresse (wat deur Sandra Prinsloo gespeel word) voer hulle die waaghalsige roof suksesvol uit, net om deur die swendelaar (gespeel deur Cobus Rossouw) uitoorlê te word.

Later skryf hy die draaiboeke en sy vrou Katinka behartig die regie van verskeie belangrike Afrikaanse films soos "Fiela se kind" (verfilming van Dalene Matthee se roman), "Die storie van Klara Viljee", "Paljas" en "Die wonderwerker". Die Akademie ken in 1989 ’n Erepenning vir bydrae tot die Rolprentkuns toe aan sy en Katinka Heyns se maatskappy Sonneblom-Filmproduksies vir hulle vervaardiging van die prent "Fiela se kind".

In "Die storie van Klara Viljee" leef die hoofkarakter in ’n seefronterf op ’n klein vissersdorpie, maar sy het met ’n donkie ’n groot sandduin tussen haar en die see gesleep sodat sy nie die see kan sien nie. Wanneer sy nuwe feite kry rondom ’n deurslaggewende insident uit haar verlede, werk sy weer met ’n donkie die sandduin weg om die see te kan sien. Die hele gemeenskap word daardeur beweeg om weer nuut te kyk na die verlede en met die wegwerk van die sandduin word die valse verlede ook weggewerk en word met die uitsig op die see ook ’n uitsig verkry op die oneindigheid. Hierdie rolprent is gebaseer op ’n verhaal wat Dalene Matthee per geleentheid aan Katinka Heyns gestuur het.

"Paljas" is die ou Slamse woord vir toorgoed, waar dit veral ’n sakkie met toorgoed is wat saamgedra word vir helende krag. Dit is ook die ou Boerewoord vir ’n nar en die bonatuurlike. Die beperking van spraak as kommunikasie staan sentraal in hierdie rolprent, waar ander maniere van kommunikasie gevind moet word om werklik te kan kommunikeer. Die spoorwegwerker Hendrik McDonald woon met sy disfunksionele gesin (sy vrou Katrien, dogter Emma en seun Willem) op ’n afgeleë stasie in die dorpie Toorwater in die Karoo, waar ’n sirkustrein arriveer, maar sy aansluiting verpas. Hulle lewens word radikaal verander deur die stom Willem se verhouding met die verloopte sirkusnar Manuel. Manuel speel met Willem, omdat hy verstaan dat verwydering tussen mens en mens deur speelsheid oorbrug kan word. As gevolg van die nar se magiese teenwoordigheid leer Willem weer praat en sy heling lei tot transformasie en heling in die gesin se verbrokkelde verhoudings en ’n herstel van kommunikasie, ’n proses wat dan ook uitkring na die gemeenskap. "Paljas" is die eerste Afrikaanse film wat vir ’n Oscar genomineer word en word regdeur die wêreld vertoon in lande soos Amerika, Indië, Swede, Nederland en Italië. Dit word vertoon met onder andere onderskrifte in Duits, Frans en Indiese dialekte. By die All Africa Film Awards-kompetisie palm dit verskeie toekennings in. Die verfilming van hierdie rolprent ontketen ’n twis tussen Chris en Abraham H. de Vries. De Vries is van mening dat Chris die idee vir die verhaal gekry het van gegewens wat De Vries reeds in 1973 gehoor het en as ’n kortverhaal verwerk en later in "Skaduwees tussen skaduwees" gepubliseer het.

"Die wonderwerker" is ’n rolprent oor die lewe van Eugène Marais, waar die tyd wat hy in die Waterberge saam met die Van Rooyens op die plaas Rietfontein deurgebring het en sy verhouding met Jane Brayshaw, die jong dogter wat deur die Van Rooyens ingeneem is, die middelpunt vorm. Marais se wetenskaplike ondersoeke na die bobbejane, miere en ander diere word uitgelig, asook sy werksaamhede as wonderdokter. Barnard se draaiboek, wat ook gepubliseer word, slaag daarin om die komplekse karakters se onuitgesproke begeertes sielvol uit te beeld, tot met die onafwendbare botsing. In 2013 verwerf die draaiboek die Golden Horn-toekenning vir beste draaiboek en Ronelle Loots dieselfde prys vir beste regie. "Die wonderwerker" word in 2015 deur die Suid-Afrikaanse Akademie vir Wetenskap en Kuns bekroon met die Deleen Bekker-prys vir die beste rolprentdraaiboek.

Die Innibosfees ken in 2009 ’n oorkonde aan hom toe vir sy lewenslange bydrae tot die Afrikaanse letterkunde. Hierdie fees lewer ook ’n huldeblyk aan hom, "Kriskras met Chris Barnard", waarin van sy lirieke gesing word. By dieselfde fees wen die regisseur Albert Maritz en sy geselskap die prys vir die grootste kunstenaarsbydrae tot die fees vir hulle opvoering van sy drama "Taraboemdery". In 2009 vereer die Laeveldse Sakekamer hom met die trofee as leier van die jaar vir sy besonderse leierskap en die vermoë om uit enige slegte saak iets goeds voort te bring. Hy ontvang in 2011 ’n Suid-Afrikaanse Letterkundetoekenning, geborg deur die Departement van Kuns en Kultuur, vir sy lewensbydrae tot die Suid-Afrikaanse letterkunde. In 2014 kry hy ’n Fiësta-toekenning vir sy lewensbydrae tot drama en skryfkuns en by die Woordfees in 2014 word hy ook vir sy lewensbydrae vereer. Die program "Chriskras" word in 2015 by die KKNK aangebied, waarin sy werk opgevoer en gesing word.












</doc>
<doc id="30234" url="https://af.wikipedia.org/wiki?curid=30234" title="Yves Leterme">
Yves Leterme

Yves Camille Désiré Leterme (Wervik (Wes-Vlaandere), 6 Oktober 1960) is 'n Belgiese christen-demokratiese politikus. Hy is lid van die politieke party CD&V.

Vanaf 20 Maart 2008 tot 30 Desember 2008 en vanaf 25 November 2009 tot 6 Desember 2011 was hy die Eerste Minister van België. Sedert 1995 is hy ook lid van die raad van Ieper en sedert 2007 ook senator.

Voor dit was hy minister, eerste minister van Vlaandere, partyvoorsitter, volksverteenwoordiger en skepe.

Leterme het in die regte, politieke wetenskap en bestuurswetenskap gestudeer. Hy is getroud en het drie kinders.


</doc>
<doc id="30239" url="https://af.wikipedia.org/wiki?curid=30239" title="Jaropolk I van Kiëf">
Jaropolk I van Kiëf

Jaropolk I Swjatoslawitsj (Russies: Ярополк I Святославич) was tussen 972 en 980 die jong en taamlik raaiselagtige prins van Kiëf.

Sy pa, Swjatoslaf I, het Kiëf in Jaropolk se hande gelaat toe hy op ’n veldtog teen die Donause Bulgare vertrek het. Kort ná Swjatoslaf se dood het ’n burgeroorlog egter uitgebreek tussen Jaropolk en sy broers. Volgens een weergawe het Oleg (sy een broer) vir Ljoet, die seun van Jaropolk se raadgewer en opperbevelhebber, Sweneld, vermoor. Laasgenoemde het daarop aangedring dat Jaropolk wraak neem, en dus het die prins teen sy broer opgetrek en hom vermoor. Daarna het Jaropolk sy manne na Nowgorod gestuur van waar sy ander broer Wladimir gevlug het ná die nuus van Oleg se dood. So het Jaropolk die enigste heerser van Kiëf-Roes geword.

In 980 het Wladimir teruggekeer met huursoldate en Jaropolk aangeval. Op pad na Kiëf het Wladimir die stad Polotsk beleër omdat Rogneda, dogter van Rogwolod, die prins van Polotsk, sy broer Jaropolk bo hom gekies het. Wladimir het Rogneda in die teenwoordigheid van haar pa verkrag. Hy het Rogwolod laat vermoor en Rogneda gedwing om met hom te trou. Daarna het hy Kiëf beleër met die hulp van die bojaar Bloed, wat ná Sweneld se dood Jaropolk se raadgewer geword het. Bloed het Jaropolk egter verraai deur hom aan te raai om uit Kiëf te vlug en hom terug te trek in die stad Rodja. Maar Wladimir het Rodja ook beleër en Jaropolk gevra dat hulle oor vrede onderhandel. Jaropolk het geglo dat Bloed en sy broer werklik vrede wou hê en het na Wladimir se hoofkwartier gegaan waar hy vermoor is.


</doc>
<doc id="30243" url="https://af.wikipedia.org/wiki?curid=30243" title="Aardklop">
Aardklop

Aardklop is 'n Suid-Afrikaanse kunstefees wat sedert 1998 jaarliks in die stad Potchefstroom in die Noordwesprovinsie van Suid-Afrika aangebied word. Die fees bied hoofsaaklik Afrikaanse produksies in teater, dans, kabaret en visuele kunste. Dit is die naasoudste Afrikaanse Kunstefees in die land.

Dié kunstefees word tydens die Septembervakansie van die Noordwes-Universiteit en skole in Noordwes aangebied, aangesien die fees van die fasiliteite soos sale en koshuise van hierdie instellings gebruik maak. Dit word op verskillende plekke in die stad gehou, lok ongeveer 150 000 besoekers en duur vyf dae lank.

Pryse wat uitgedeel word is die "Smeltkroes vir beste Afrikaanse verhoogteks" en die "Aardvark vir grensverskuiwende werk".

Persone aan die spits was/is, is Giep van Zyl, Marguerite Robinson, Andries Vrey en ander.



</doc>
<doc id="30247" url="https://af.wikipedia.org/wiki?curid=30247" title="Wit-Rusland">
Wit-Rusland

Wit-Rusland of Belarus (Wit-Russies: Беларусь, "Biełaruś", [bʲɛlaˈrusʲ]; Russies: Беларусь, "Belarus", [bʲɪlɐˈrusʲ]), amptelik die Republiek Wit-Rusland of Republiek Belarus (Wit-Russies: Рэспубліка Беларусь; Russies: Республика Беларусь), is 'n landingeslote land in Oos-Europa. Dit is oorwegend plat, met baie vleilande, en is landgebonde met Rusland in die noorde en ooste, Oekraïne in die suide, Pole in die weste en Letland en Litaue in die noorde. Minsk is die hoofstad en ook die grootste stad in die land. 'n Derde van die land is bebos en landbou is een van die sterkste ekonomiese sektore.

Tot en met die 20ste eeu het die Wit-Russe nie 'n geleentheid gehad om 'n aparte nasionale identiteit te ontwikkel nie, siende dat die land van die hedendaagse Wit-Rusland aan verskeie ander lande behoort het. Ná die kortstondige Wit-Russiese Volksrepubliek (1918–19) het die land as die Wit-Russiese Sosialistiese Sowjetrepubliek deel van die Sowjetunie geword.

Die finale vereniging van die verskillende dele van die land met sy moderne grense het in 1939 plaasgevind, toe grondgebied van etniese Wit-Russe, wat deel van Pole was, deur die Sowjetunie geannekseer is en by die Wit-Russiese Sowjetrepubliek gevoeg is. Die gebied en sy nasie het grootskaalse verwoesting ervaar tydens die Tweede Wêreldoorlog: die land het 'n kwart van sy bevolking verloor en meer as die helfte van sy ekonomiese hulpbronne.

Die land het in die jare ná die oorlog stelselmatig herstel en is een van die stigterslede van die Verenigde Nasies. Die parlement van die republiek het die soewereiniteit van Wit-Rusland op 27 Julie 1990 verklaar en, ná die val van die Sowjetunie, is Wit-Rusland op 25 Augustus 1991 onafhanklik verklaar. Aleksandr Loekasjenko is sedert 1994 die land se president. Wit-Rusland is sedert 1996 besig om met Rusland te onderhandel om as 'n enkele staat, die Unie van Rusland en Wit-Rusland, te verenig.

Die grootste deel van Wit-Rusland se 9,85 miljoen inwoners woon in die stedelike gebiede om Minsk en ander streekshoofstede. Die land het twee amptelike tale: Wit-Russies en Russies. Die land erken nie 'n staatsgeloof nie, alhoewel die Russiese Ortodokse geloof die primêre geloof in Wit-Rusland is.

Ná sy onafhanklikwording in 1991 het Wit-Rusland net 'n kort fase van politieke en ekonomiese vryheid beleef voordat Aleksandr Loekasjenko, 'n voormalige direkteur van 'n kolchose, aan bewind gekom het. As president het hy die ou stelsel van planekonomie behou – na bewering veral om te verhoed dat die Wit-Russiese ekonomie deur oligarge oorheers word.

So beheer die Wit-Russiese staat steeds sowat 70 persent van die ekonomie, met uitsondering van enkele bedrywe soos telekommunikasie wat intussen geprivatiseer is. Tans word 55 persent van die totale nywerheidsproduksie deur slegs 55 ondernemings gelewer.

Wit-Rusland is steeds een van die voorste vervaardigers van landboumasjiene in Oos-Europa wat markte in alle lande van die voormalige Sowjetunie bedien. Hierdie uitvoere het net soos goedkoop energie-invoere uit Rusland verseker dat Wit-Rusland se ekonomie aanvanklik stewig vertoon het. 'n Vyfde van alle Russiese gas- en ruolie-uitvoere na Europa word in pyplyne vervoer wat deur Wit-Rusland loop.

Die ekonomiese opswaai is eers in 2007 gestuit toe Rusland sy indirekte subsidies vir brandstofuitvoere na Wit-Rusland meteens gestaak het. Prysverhogings vir gas en ruolie het Wit-Rusland in 'n ekonomiese krisis gedompel, en president Loekasjenko was genoodsaak om verskeie liberale hervormings deur te voer. In 2010 is lone en pensioene ter geleentheid van die presidensiële verkiesing met tot 50 persent verhoog. Maar die Wit-Russiese bewind se bloedige optrede teen betogers het daartoe gelei dat die land sedertdien in politieke en ekonomiese isolasie verkeer.

Die tekort op die handelsrekening is intussen op 'n baie hoë vlak. Die wisselkoers van die Wit-Russiese roebel teenoor belangrike buitelandse geldeenhede het sedert Januarie 2011 met 70 persent gedaal. Buitelandse valutareserwes het in die eerste vyf maande van 2011 met sowat 'n kwart teruggesak, en die inflasiekoers sal volgens amptelike skattings tussen 33 en 39 persent beweeg.

Die enigste land, wat tans nog bereid is om op ekonomiese gebied met Wit-Rusland saam te werk, is Rusland. Die prys wat die Loekasjenko-bewind hiervoor moet betaal, is die privatisering van Wit-Russiese ondernemings. So het Russiese energiereuse reeds die helfte van Wit-Rusland se pyplynstelsel oorgeneem en stel tans ook belang in die ander vyftig persent. Wit-Russiese raffinaderye en die staatsonderneming "Belaruskali", een van die belangrikste produsente van kunsmis ter wêreld, staan eweneens bo-aan die wenslys van Russiese beleggers.

Kultuur geniet in Wit-Rusland hoë prioriteit. Kenmerkend vir die kulturele lewe in die land is die soek na 'n nasionale Wit-Russiese identiteit tussen die westelike landsdele met hul sterk Pools-katolieke en die oostelike gebiede met hul sterk Russies-ortodokse invloede. Hierby speel staatsinstellings 'n leidende rol. In die jare ná die onafhanklikwording het die Wit-Russiese staat die toenadering tot die Russiese taal en kultuur bevorder. Hierdie beleid is intussen ten gunste van Wit-Rusland se eie taal en kulturele tradisies laat vaar. So is byvoorbeeld 2011 tot die "Jaar van die Wit-Russiese Taal" verklaar. Sowel Wit-Russies asook Russies het die status van amptelike tale.

Kulturele aktiwiteite is in die hoofstad Minsk gekonsentreer, terwyl die vyf provinsiale hoofstede 'n mindere rol in die kulturele lewe speel. Minsk het ondanks alle ekonomiese moeilikhede steeds 'n ryk kultuurlewe wat ten opsigte van klassieke kunsvorms soos musiek, teater en ballet met ander metropole kan meeding. Die bewoners van landelike gebiede hou vas aan hul plaaslike tradisies.

Die Departement van Kultuur probeer bevorder die kulturele lewe op provinsiale vlak deur inisiatiewe soos die titel "kultuurhoofstad van Wit-Rusland" wat in 2010 vir die eerste keer aan Polatsk, die oudste stad van Wit-Rusland in die noorde van die land, toegeken is. Kulturele instellings uit Minsk soos die operateater, filharmonie en museums het hier opvoerings en uitstallings aangebied.

In 2011 het Homel, 'n stad in die suid-ooste wat in 1142 gestig is, vanweë sy kulturele aktiwiteite die titel "kultuurhoofstad" gedra. Homel is naas Oeljanofsk in Rusland tegelykertyd as een van twee kultuurhoofstede van die Gemenebes van Onafhanklike State in 2011 aangewys.

Sowel staats- asook privaat instellings in die kuns- en kultuurbedryf ondervind befondsingstekorte. Kulturele aktiwiteite – veral dié van kritiese en kreatiewe kunstenaars – word daarnaas ook deur 'n aantal regulasies en kontroles van staatskant af belemmer.

Die Departement van Kultuur het in Junie 2010 'n "Raad vir die belange van Wit-Russe in die buiteland" waarin regeringsamptenare, burgers en Wit-Russe in die buiteland verteenwoordig is. Hierdie liggaam koördineer kulturele aktiwiteite in die buiteland. Daarnaas word beplan om 'n netwerk van Wit-Russiese kultuursentrums in buitelandse metropole soos Berlyn te skep.



</doc>
<doc id="30251" url="https://af.wikipedia.org/wiki?curid=30251" title="Logossentrisme">
Logossentrisme

Logosentrisme is waar die betekenis van 'n teks buite die teks gesoek word. Dit hou verband met die siening dat praat beter is as skryf, omdat daar meer informasie in die praathandeling as in die skryfhandeling betrokke is. Die voorkeur van praat bo skryf, het te doen met die dekonstruksionalistiese aanname dat betekenis nooit in 'n vaste vorm vasgevang kan word nie. Die gedagte vind ons by die Griekse filosoof Herakleitos wat gesê het dat alles beweeg (Παντα ρει). Die gevolg van Logosentrisme is dat die sin of betekenis van 'n teks, buite die teks self soek gesoek word in 'n eksterne verwysingspunt buite die teks. Hiermee word die moontlikheid om waarheid neer te skryf of om daaroor te lees afgegee.



</doc>
<doc id="30252" url="https://af.wikipedia.org/wiki?curid=30252" title="Wervik">
Wervik

Wervik (Frans: "Wervicq", Pikardies: "Wervi") is 'n Belgiese stad en munisipaliteit in die suide van die Vlaamse provinsie Wes-Vlaandere. Die munisipaliteit grens in die suidweste aan die Waalse provinsie Hainaut en in die suide aan die Leie-rivier, wat hier die grens vorm met die Franse gewes Nord-Pas-de-Calais. Aan die suidoewer lê die Franse stad Wervicq-Sud. Die munisipale gebied het 'n oppervlakte van 44 km² en sowat 18 000 inwoners (2010).




</doc>
<doc id="30253" url="https://af.wikipedia.org/wiki?curid=30253" title="Taalkundige geslag">
Taalkundige geslag

Taalkundige geslag, genus, of soms ook selfstandigenaamwoordklas, is 'n selfstandigenaamwoordklasstelsel wat in die gedrag van woorde wat daarmee geassosieer word weerspieël word. In tale met taalkundige geslag behoort elke selfstandige naamwoord aan een van die klasse van die taal en slegs baie klein aantal ter selfde tyd aan meer as een klas.

As 'n taal byvoorbeeld tussen manlike en vroulike geslag onderskei, behoort elke selfstandige naamwoord aan een van die twee geslagte. Om 'n selfstandige naamwoord, of enige bepaler, of ander soort woord wat die selfstandige naamwoord affekteer, korrek te verbuig, moet 'n mens bepaal of die selfstandige naamwoord manlik of vroulik is. Die term "taalkundige geslag" word meestal vir Indo-Europese tale, waarvan baie die patroon wat beskryf is volg, gebruik. Afrikaans en moderne Engels het egter nie taalkundige geslag nie.

Die taalkundige geslagkonsep word onderskei van die biologiese en maatskaplike konsepte van natuurlike geslag. Die konsepte werk egter in baie tale op mekaar in. Beide taalkundige en natuurlike geslag kan taalkundige effekte in 'n gegewe taal hê.

Hoewel sommige skrywers die term "selfstandigenaamwoordklas" as 'n sinoniem of 'n uitbreiding van "taalkundige geslag" sien, beskou ander dit as aparte konsepte.

Baie tale plaas elke selfstandige naamwoord in een van drie klasse, of "geslagte":


Byvoorbeeld:, in hulle nominatiewe enkelvoud vorm is Poolse selfstandige naamwoorde tipies vroulik as hulle met "-a" eindig, onsydig as hulle met "-o", "-e", of "-ę" eindig, en manlik as hulle geen geslagsagtervoegsel (nulmorfeem) het. Dus, "encyklopedia" "ensiklopedie" is vroulik, "krzesło" "stoel" is onsydig, en "ręcznik" "handdoek" is manlik. As die byvoeglike naamwoord "duży", "groot", met die selfstandige naamwoord in frases gekombineer word, verander dit volgens hulle taalkundige geslag:

Die onsydige geslag dek dus nie alle selfstandige naamwoorde wat nie 'n natuurlike geslag het nie en manlike en vroulike taalkundige geslag kan woorde insluit wat geen natuurlike geslag het nie.

'n Volle taalkundige geslagstelsel het betrekking op twee verskynsels:


Vergelykende tabel van taalkundige geslag in verskillende Indo-Europese tale:
In baie tale word geslag op verskeie maniere aangedui.

Die verandering van een geslag na die ander word tipies bewerkstellig deur verbuiging van gepaste woorde, die voorwerpagtervoegsel van die werkwoord "uħibbu-ka/ki" in die Arabiese voorbeeld (geslag word nie in Arabies in die eerste persoon aangedui nie), en die voorwerpagtervoegsel in die verlede deelwoord (of byvoeglike naamwoord) "obrig-ado/a" in die Portugese voorbeeld kom ooreen met die geslag van die spreker.

In Spaans eindig meeste ,manlike selfstandige naamwoorde en bepalers met die agtervoegsel "-o" of met 'n konsonant, terwyl die agtervoegsel "-a" kenmerkend is van vroulike selfstandige naamwoorde. Dus, "niño" beteken “seun”, en "niña" “meisie”. Hierdie paradigma kan gebruik word om nuwe woorde te skep: van die manlike selfstandige naamwoorde "abogado" "advokaat", "diputado" "lid van die parlement" en "doctor" "dokter", kan die vroulike weergawes maklik afgeleis word "abogada", "diputada", en "doctora".

Soms word geslag op meer subtiele wyse uitgedruk. In die algemeen het geslagsaanduiding in Wallies verlore gegaan, beide wat selfstandige naamwoorde, en baie keer byvoeglike naamwoorde, betref. Die taal het egter die eiesoortige eienskap dat die eerste konsonant van 'n woord onder sekere sintaktiese omstandighede na 'n ander verander. Geslag is een van die faktore wat die mutasie bepaal, veral die sogenaamde sgate mutasie. Byvoorbeeld, die woord "merch", wat meisie of dogter beteken, verander na "ferch" na die bepaalde lidwoord. Dit gebeur slegs by vroulike selfstandige naamwoorde; byvoorbeeld, "mab" "seun" bly onveranderd na 'n bepaalde lidwoord. Byvoeglike naamwoorde word op soortgelyke wyse deur geslag beïnvloed.

Persoonsname word baie keer saamgestel met taal-spesifieke affikse wat die geslag van die dare identifiseer. Algemene vroulike agtervoegsels is "-a", vir name van Latynse of ander Romaanse oorsprong (b.v. "Robert" en "Roberta") en "-e", van Franse oorsprong (b.v. "Justin" en "Justine"). Hoewel geslagverbuigings gebruik kan word om kognate name vir persosne van die teenoorgetselde geslag te skep in tale wat taalkundige geslag hte, is dit nie opsigself taalkundige geslag nie en is daar in tale wat nie taalkundige geslag het nie konvensies vir die skep van name in die teenoorgestelde geslag.

Persoonlike voornaamwoorde het baie keer verskillende vorme gegrond op geslag. Self in tale soos Afrikaans of Engels wat taalkundige geslag verloor het, word daar nog tussen "hy" (meestal gebruik vir manlike persoon of dier), "sy" (vroulike persoon of dier), en "dit" (voorwerp of abstraksie) onderskei. Persoonlike voornaamwoord veranadering volgens geslag waarborg egter ook nie die bestaan van taalkundige geslag nie.

Geslag voornaamwoorde en hulle ooreenstemmende verbuigings wissel aansienlik tussen verskillende tale. In tale wat nooit taalkundige geslag het nie, is daar gewoonlike net een woord vir "hy" en "sy", soos "hän" in Fins en "ő" in Hongaars. Hierdie tale het verskillende voornaamwoorde en verbuigings in die derde persoon slegs om aan te onderskeie tussen mense en nie-lewende voorwerpe.

In tale wat slegs 'n manlike en vroulike geslag het, is die verstek voornaamwoord die manlike derde persoon enkelvoud. Byvoorbeeld, die Franse sin vir "Dit reën" is "Il pleut", letterlik "Hy reën". Daar is 'n paar uitsonderings: die ooreenstemmende sin in Wallies is "Mae hi 'n bwrw glaw", letterlik "Sy reën".

In die Franse sinne "Lui, c'est un grand acteur" ""Hy" is 'n groot akteur" en "Elle, c'est une grande actrice" ""Sy" is 'n groot aktrise", verander byna elke woord om aan te pas by die geslag van die onderwerp. Die selfstandige naamwoord "acteur" verbuig deur die manlike agtervoegsel "-eur" te verander na die vroulike agtervoegsel "-rice", die persoonlike voornaamwoord "lui" "hy" verander na "elle" "sy", en die vroulike agtervoegsel "-e" tot die lidwoord ("un" → "une") en die byvoeglike naamwoord ("grand" → "grande"). Slegs die voorstellende frase "c'est" "hy/sy/dit is" bly onveranderd.

Die volgende sin dien as voorbeeld van geslag ooreenkoms in Oudengels.

Die woord "hire" "haar" verwys na "lind" "skild". Aangesien die selfstandige naamwoord taalkundig vroulik was, moet die byvoeglike naamwoorde "brade" "breed" en "tilu" "goed", sowel as die voornaamwoorde "seo" "die/daardie" en "hire" "haar", wat na "lind" verwys ook in hulle vroulike vorm verskyn. Oudengels het drie geslagte, manlik, vroulik en onsydig, maar geslagverbuigings is in Engels grootliks vereenvoudig deur klankverskuiwings, en het later heeltemal verlore gegaan.

Daar is 'n algemene wanpersepsie dat 'n "boot", "skip", "motor", "wa", "trein", "vliegtuig" en "land" in Afrikaans 'n "sy" genoem of "vroulik" gepersonifieer word. Van die redes wat aangevoer word, berus bloot op sogenaamde "tradisie".

"Tradisioneel" dan, uit die stamtaal Nederlands, waaruit Afrikaans spruit, is 'n "boot" manlik én vroulik tegelyk, 'n "schip" is onsydig, 'n "auto" is manlik, 'n "wagen" is manlik, 'n "trein" is manlik en 'n "vliegtuig" is onsydig. 'n Land is in Nederlands ook onsydig.

By woorde wat manlik en onsydig is, is die onderwerpsvorm onderskeidelik "hij" en "het" en die besitlike voornaamwoord altyd "zijn" (bv. "Spanje was bovendien ook rijker dan de rest van het rijk vanwege zijn kolonies", "het schip en zijn bemanning", maar ook "het schip en zijn zusterschepen").
By woorde in Nederlands wat tegelyk manlik én vroulik is, soos 'n boot, het die sprekers die voorkeur om te kies – in Nederland sal dikwels die manlike verwysing verkies word, terwyl in Vlaandere die vroulike verwysing verkies word.

Die vroulike verwysing in Afrikaans kan ook nie by die Duits gesoek word nie, want "das Boot" is onsydig, "das Schiff" is onsydig, "das Auto" is onsydig,

Daar bestaan geen noodsaaklike verband tussen die taalkundige geslag en die biologiese (natuurlike) geslag nie. Een voorbeeld is die gebruiklike das Mädchen (die meisie) in Duits. Die "das", wat onsydigheid aandui, en dus van die meisie 'n geslagtelose "dit" maak, bevestig verder dat die woord 'n verkleiningswoord ("-chen") is. "Das Mädchen" is die verkleiningswoord vir die ouer en uitgediende "die Maid" (wat inderdaad vroulik is). Net so het jy das Jungchen, die seuntjie/knapie, wat ook 'n geslagtelose "dit" is (hoewel "der Junge" (manlik) in die omgang verkies word, omrede "Jungchen" op gemeensaamheid dui).

In Afrikaans word wat werklik vroulik is met vroulike voornaamwoorde aangedui en die res, ook lewelose voorwerpe soos skepe, treine, motors, gemeentes, kerke, lande , ens. word as manlik beskou:


Die gebruik van die vroulike vorme "sy" en "haar" in Afrikaans ten opsigte van skepe, ander nie-lewende voorwerpe, maar ook diere/persone waarvan die geslag onbekend is, sou mens kon sê is onder versterkte Engelse invloed. Dus is hierdie verskynsel 'n Anglisisme.

Tog is die bogenoemde stelling ook nie heeltemal eenvoudig nie.

Wanneer 'n lewelose voorwerp 'n vrouenaam het, geld dieselfde reël, byvoorbeeld – "Die" passasierskip, "die" Queen Elizabeth II", het aangekom, maar" hy "vertrek weer môre". Daar is slegs een uitsondering: As daar regstreeks na die vrouenaam alleen verwys word [sonder om in dieselfde sin die lewelose voorwerp ter sake te bring] dan kan die vroulike voornaamwoord gebruik word, byvoorbeeld: "Die" Queen Elizabeth II "het aangekom, maar sy vertrek weer môre."

Soos te sien in Nederlands kan 'n skip wel met 'n vroulike naam, byvoorbeeld die vergane "Anna Jacoba", as vroulik personifieer word in die vorm – "Al tijdens haar eerste reis liep de Anna Jacoba op de klippen". Hier is ook geen direkte verwysing na wat presies die "Anna Jacoba" is nie.

Wanneer 'n sin egter uit Nederlands verkeerdelik vertaal word, soos "De zee en" haar "oevers" as *"Die see en haar oewers" is dit 'n Neerlandisme. 
In Afrikaans behoort dit te wees: "Die see en" sy "oewers".

'n Soortgelyke taalverskynsel is inderdaad ook in Nederlands te vinde, wat in die wandel bekend staan as die "". Dit verskil met Afrikaans in die opsig dat Anglisismes nie hier ter sprake is nie, maar wel eerder hiperkorreksie, of die tendens om alle sake en begrippe wat abstrak of kollektief van aard is sonder meer as vroulik op te neem.


</doc>
<doc id="30254" url="https://af.wikipedia.org/wiki?curid=30254" title="Oahu">
Oahu

Oʻahu is die derde grootste eiland in die Amerikaanse deelstaat Hawaii wat ondanks sy relatief klein oppervlakte van 1 545 vierkante kilometer sowat 80 persent van Hawaii se bevolking huisves. Met Honolulu is ook die administratiewe, ekonomiese en kulturele sentrum van die deelstaat op Oʻahu geleë. Vanweë Oʻahu se strategiese ligging is sowat 'n kwart van die eiland se landoppervlakte tot militêre spergebied verklaar en is gevolglik ontoeganklik vir besoekers.
In teenstelling met die meeste ander eilande beskik Oʻahu nie oor sy eie kleurryke bynaam nie – "The Gathering Island" ("Die Vergadereiland") is net 'n letterlike vertaling van die inheemse naam "Oʻahu", maar is geleidelik as amptelike bynaam ingeburger. Die benaming dateer vermoedelik uit die tydperk toe die verskillende Hawaise koninkryke nog onderling oorlog gevoer het en die monarge in vredestye op hierdie eiland vir samesprekings vergader het. Aangesien die grootste deel van Hawaiï se bevolking tans op die eiland gekonsentreer is en ook meer as die helfte van die jaarlikse ses miljoen toeriste op Oʻahu tuisgaan, het die naam ook 'n nuwe moderne betekenis verkry.

Met 'n lengte van 70 kilometer en 'n wydte van 50 kilometer het Oʻahu die vorm van 'n ruit met 'n groot skiereiland in die suidooste waar talle vulkaankraters, die grootste stad Honolulu en 'n groot aantal besienswaardighede geleë is. Twee groot bergreekse strek langs die wes- en die ooskus dwarsoor die eiland; die Koolau-reeks met 'n lengte van 50 kilometer en 'n maksimale hoogte van sowat 960 meter, en die Waianae-berge met 'n lengte van sowat 25 kilometer en 'n maksimale hoogte van 1 200 meter.

Die vlakte tussen die twee bergreekse bevat vrugbare landbougebiede waar onder meer pynappels en suikerriet verbou word. Die grootste deel van die bevolking is in Honolulu gekonsentreer, en die stadsgebied het lankal begin om na die landbougebiede en langs die kusstroke uit te brei.


</doc>
<doc id="30255" url="https://af.wikipedia.org/wiki?curid=30255" title="Wiel">
Wiel

'n Wiel is 'n ronde toestel wat die vermoë het om om 'n as te draai en sodoende beweging, vervoer of die verrigting van arbeid deur masjiene moontlik maak. 'n Wiel saam met 'n as oorkom wrywing deur rolbeweging moontlik te maak. Vir 'n wiel om te draai moet 'n draaimoment op die wiel se as uitgeoefen word, hetsy deur swaartekrag of deur een of ander eksterne krag. Algemene voorbeelde kan in vervoertoepassings waargeneem word. Die term kan ook vir ander ronde voorwerpe gebruik word, soos in die geval van 'n skeepswiel en 'n vliegwiel.

Die wiel is waarskynlik vir die eerste keer in antieke Mesopotamië in die 4 millenium v.C. gebruik. Die wiel het antieke Indië deur middel van die Indusvalleibeskawing in die 3 millenium v.C. bereik. Aan die noordelike Koukasus is verskeie grafte ontdek waar mense sedert 3700 v.C. op waens en karre begrawe is. Die vroegste uitbeelding van 'n vaartuig met wiele is op die Bronocicepot (kleipot) ongeveer 3 500 jaar v.C. gevind in die suide van Pole.

Die moderne wiel het meestal lugbande en 'n ligte, veerkragtige konstruksie vir maksimum gerief en hoë snelheid. Die oudste bekende wiele wat in grafte in Mesopotamië (Kisj, Soesa) gevind is, bestaan uit 'n ronde skyf wat uit planke saamgestel en ongeveer 5 500 jaar oud is. 

Die gebruik van ronde boomstamme vir die vervoer van swaar vragte is selfs nog ouer, maar in die geval kan nie van wiele gepraat word nie omdat dit nie om 'n as gedraai het nie. Daar is bewyse gevind dat wiele met speke in omstreeks 2 000 v.C. reeds in gebruik was. 

In omstreeks 1 500 v.C. is speekwielvoertuie in verskillende kulture vir strydwaens en rytuie gebruik. Speekwiele is ligter en veerkragtiger as soliede houtwiele en laat daarom groter snelhede toe, aangesien dit skokke beter absorbeer en gelykmatig, met minder rolweerstand, oor 'n growwe oppervlak beweeg. 'n Voorwaartse slap in die ontwikkeling van die wiel was die Kelte se gebruik van 'n rol laer, bestaande uit ronde stokkies wat tussen die vaste as en die naaf van die wiel kon rol. 

'n Wiel met rol laers kan beskou word as 'n wiel van die tweede orde: wieletjies in 'n wiel. Die hout in die rollaers was egter nie teen swaar vragte bestand nie en in die praktyk het die Romeine se bronsglylaers beter gevaar. Die wiel het Europa en Indië in die 4 millenium v.C. bereik.

Die meeste voertuigwiele het 'n lugband om die veiling vir die absorbering van ongelykhede op die padoppervlak. Die veiling is via die wielskyf verbind met die naaf, waar die laers geleë en die rem ook dikwels aangebring is. 

Vir motors word meestal wiele gebruik waarvan die veiling en wielskyf uit plaat bestaan, 'n goedkoop maar swaar en stewige konstruksie. Vir fietse wat by gebrek aan ander vering 'n veerkragtige wiel nodig het, word 'n gespeekte wiel gebruik met staalspeke as verbinding tussen die veiling en die naaf. Die speke staan skuins in die wielskyf sodat elke speek makliker onder 'n swaar massa kan meegee.

Die krag wat nodig is om 'n voorwerp (byvoorbeeld 'n slee of 'n kar) in beweging te hou, word beskryf as die wrywingskrag F = μN, met N as die druk wat uitgeoefen word en μ as die wrywingskoëffisiënt. Vir 'n voertuig op 'n gelyke pad is N gelyk aan die massa van die voertuig, en hoe swaarder die voertuig, hoe meer stukrag word vereis om dit in beweging te hou. 

Die wrywingskoëffisiënt verskil van materiaal tot materiaal. Vir yster op ys (met 'n waterlagie tussenin) is μ klein, en 'n slee kan maklik oor die ys getrek word. Vir yster op asfalt is μ veel groter en hier is 'n sleepkonstruksie nie meer prakties nie. Met 'n wiel word hierdie glyweerstand oorbrug, en hoewel die wiel ook 'n weerstand (rolweerstand) ondervind, is μ baie kleiner. Wanneer die wiel gerem word, ondervind dit 'n glyweerstand, omdat dit nie meer kan rol nie, en die voertuig kom tot stilstand.


</doc>
<doc id="30256" url="https://af.wikipedia.org/wiki?curid=30256" title="Nordiese Raad">
Nordiese Raad

Die Nordiese Raad en die Nordiese Raad van Ministers is 'n samewerkingsforum vir die parlemente en regerings van die Nordiese lande. Dit is na die Tweede Wêreldoorlog gevestig en die eerste konkrete resultaat wat dit bereik het was die invoer van gemeenskaplike arbeidsmark, maatskaplike versekering en bewegingsvryheid sonder paspoorte vir burgers van die lande in 1952.

Die Nordiese Raad bestaan uit verkose lede wat die vyf lande en drie outonome gebiede waaruit dit bestaan verteenwoordig. Die lede van die raad is lede van die nasionale parlemente van die lidlande van die Raad wat deur hulle onderskeie politieke partye genomineer word. Daar is dus nie 'n prosedure vir die verkiesing tot die Nordiese raad nie. Die Nordiese Raad wat deur 'n Presidium gelei word hou sedert 1996 elke herfs 'n gewone sessie en spesiale sessies word van tyd tot tyd om spesifieke temas gehou. Die Raad en lede van die lidlande se regerings kom ook op jaarlikse grondslag byeen om samesprekings te hou. Voortdurende politieke werk word deur komitee en party groepe behartig. 

Die Nordiese raad werk ook met die Baltiese Raad wat 'n soortgelyke organisasie vir die Baltiese lande Estland, Letland, en Litaue is. Die doel van die Nordiese raad se samewerking met die Baltiese Raad is ter wille van demokratiese, sosio-ekonomiese en kulturele ontwikkeling in die Oosseegebied en Noord-Europa. Samewerking met die Baltiese Raad neem verskillende vorms aan insluitend gesamentlike werksgroepe, werksvergaderings en sedert 2006 'n jaarlikse spitsvergadering. 

Die Nordiese Raad het inligtingskantore in al drie Baltiese lande asook in Rusland (in Sint Petersburg en Kaliningrad). Die Raad het ook spesifieke samewerkinsgprogramme met Duitsland en Pole.

Die Faroëreilande het te vore die wens uitgespreek om 'n volle lid eerder as assosiaat lid van die Raad te wees.

Die Nordiese Raad is gestig op 12 Februarie 1953.




</doc>
<doc id="30259" url="https://af.wikipedia.org/wiki?curid=30259" title="Stemlose palataal-velêre frikatief">
Stemlose palataal-velêre frikatief

Die stemlose palataal-velêre frikatief (ook stemlose dorso-palataal-velêre frikatief, stemlose postalveolaar en velêre frikatief, stemlose medegeartikuleerde velaar en palatoaalveolêre frikatief) is 'n term wat vir 'n reeks soortgelyke klanke wat in meeste dialekte van Sweeds gebruik word om die foneem uit te spreek. In Sweeds, word dit baie keer die "sje"-klank genoem, gegrond op een of meer van die algemene spellings wat in Sweedse ortografie gebruik word. Onder die mees opmerklike eienskappe van die klanke is dat hulle baie soortgelyke akoestiese eienskappe het en duidelike herkenbare labialisasie vertoon. Die IFA simbool vir die klank gebruik word in die amptelike tabelle van die Internasionale Fonetiese Assosiasie beskryf as 'n "gelyktydige en ", maar nie alle fonetici stem hiermee saam nie.

Die klank herinner aan die Nederlandse of Duitse "ch" wat op "e" óf "i" volg, soos in "ich".


</doc>
<doc id="30260" url="https://af.wikipedia.org/wiki?curid=30260" title="Grammatika">
Grammatika

Grammatika is die studie van die reëls wat die gebruik van 'n gegewe natuurlike taal bepaal, en, as sodanig is dit 'n veld van taalkunde. Tradisioneel het grammatika morfologie en sintaks ingesluit; in moderne taalkunde word die subvelde aangevul deur fonetiek, fonologie, semantiek, en pragmatiek.

Dieselfde term word ook toegepas op enige stel reëls; dus, daar kan gesê word dat elke taal sy eie bepaalde grammatika het. Dus verwys "Afrikaanse grammatika" na die reëls van die Afrikaanse taal self, terwyl ""’n" Afrikaanse grammatika" verwys na 'n spesifieke studie of analise van die reëls. 'n Volledige eksplisiete grammatika wat die grammatikale konstruksies van 'n taal omvattend beskryf is 'n beskrywende grammatika. Spesifieke soorte grammatikas, of benaderings tot die konstruksie daarvan, staan bekend as grammatikale raamwerke. Die standaard raamwerk, generatiewe grammatika is die transformasionele grammatikamodel wat in die 1950's tot 1980's deur Noam Chomsky ontwikkel is.


</doc>
<doc id="30263" url="https://af.wikipedia.org/wiki?curid=30263" title="Eiendomsagent">
Eiendomsagent

'n Eiendomsagent is 'n persoon wat namens 'n verkoper van nie-roerende goedere optree. In Suid-Afrika moet alle eiendomsagente volgens die Wet op Eiendomsagenskapsake, Wet 112 van 1976, geregistreer wees By die Raad vir Eiendomsagentskapsake. Elke eiendomsagent word dan uitgereik met 'n Vertrouendsfonds-sertifikaat en moet hy/sy voldoen aan die bepalinge van die gedragskode soos deur die wet bepaal.


</doc>
<doc id="30274" url="https://af.wikipedia.org/wiki?curid=30274" title="Morfologie (taalkunde)">
Morfologie (taalkunde)

Morfologie is die studie van die vorm-betekenissisteem van gelede woorde (komplekse). Morfologie identifiseer, analiseer en beskryf die struktuur van 'n gegewe taal se morfeme en ander linguistiese eenhede, soos onafhanklike eenhede (of stamme), affikse, woordsoorte en ook die konteks van 'n woord.

Morfologie is 'n tak van die linguistiek wat die patrone van woordvorming binne en oor tale bestudeer en wat poog om reëls te formuleer volgens die geïdentifiseerde patrone van 'n taal. Die patrone wat in die taal voorkom is as gevolg van die sprekers se kollektiewe kennis en gebruik van die taal. Dit is byvoorbeeld vir 'n Afrikaanse spreker duidelik dat die woorde "groot", "groter", "grootste", "grote", "grootte", "grootbek" ens. verwant is.

Afrikaanse sprekers herken die verhouding oor die algemeen uit hulle onderliggende kennis van die reëls vir woordvorming in Afrikaans. Hulle kan byvoorbeeld intuïtief aanvoel dat "groter" teen "groot" staan soos "kleiner" teenoor "klein" staan; net so is "groot" verwant aan "grootbek" op dieselfde manier as wat "klein" verwant is aan "kleinletter". Die reëls wat deur die spreker verstaan word manifesteer spesifieke patrone in die manier waarop woorde gevorm word uit kleiner eenhede en die verhouding tussen daardie kleiner eenhede.

Om morfologie te kan verstaan, is kennis van die volgende basisbegrippe noodsaaklik:


Breedweg beskou, kan drie algemene paradigmas in morfologieteorie onderskei word, te wete:

Woordvorms is geanaliseer as reëlings van morfeme/ rangskikkings van morfeme. ’n Morfeem is gedefinieer volgens die HAT(2005:734) as die kleinste taaleenheid van vorm-met-betekenis, met ander woorde die kleinste taleenheid met ’n vaste vorm en vaste betekenis. Nog ’n meerduideliker definisie deur Combrink: "'n Morfeem is die kleinste grammaties waardevolle bousel in 'n woord. Sommige morfeme het ook semantiese waarde, dit wil sê "beteken" iets, maar dit is nie 'n vereiste vir morfeem wees nie."
In die “Item-and-Arrangement” teorie word ’n woord gebou deur die byvoeging van morfeme. Morfeme dra ’n duidelike betekenis aan tot die komplekse woord. By ’n woord soos ontwatering, is die morfeme ont-, water, en –ing. Water is die stam en die ander morfeme is affikse. In woorde soos kwaadaardig is kwaad die stam, en –aardig is ’n suffiksale morfeem. Die manier van woordvorms analiseer is genoem “item-and-arrangement”. Woorde word behandel asof hulle bestaan uit morfeme, geplaas agter mekaar (saamgevoeg) soos krale op ’n string.
Morfeem-gebaseerde morfologie veronderstel drie basiese aksiomas:
Morfeem-gebaseerde morfologie kom in twee weergawes voor, Bloomfield en Hockett het elkeen hulle eie weergawe. Vir Bloomfield, is die morfeem die minimale vorm met betekenis, maar het nie betekenis self nie. Vir Hockett is morfeme "betekenis elemente", nie "vorm elemente" nie.

Lekseme word gedefinieer as 'n "abstrakte taaleenheid onderliggend aan 'n aantal grammatikale variante, soos loop, geloop, lopery." 
In plaas daarvan om ’n woordvorm as 'n stel morfeme in volgorde te sien, kan 'n woordvorm die resultaat van die gebruik van reëls wees wat die woordvorm verander om ’n nuwe woord te skep.

Lekseem-gebaseerde morfologie maak gewoonlik van die item en proses teorie of aanname ("Item and Process theory ") gebruik, wat behels dat daar gekyk word na die woordformasie wanneer daar nuwe reëls ontwikkel word. Elke nuwe reël wat bygevoeg word, verander of dra by tot die basis vorm van die woorde of morfeme.

Daar is drie verskillende maniere waarop woorde verander kan word:

Morfologie is die subordinaat van linguistiek wat woord struktuur in sy eenvoudigste vorm bestudeer,terwyl woorde as die kleinste dog betekenisvolle linguistiese eenheid van sintaksis gesien kan word en selfstandig in ’n sin kan staan. Morfologie kan ook gesien word as die leer van verbuigings- en vervoegingsvorme van 'n taal.

"Woord-gebaseerde morfologie" betrek woorde op só ’n manier dat dit as die minimale betekenisvolle eenhede wat deel uitmaak van die grammatikale stelsel kan funksioneer..’n Morfologiese model kan geklassifiseer word as woord-gebaseerd indien dit woord vorme as basiese elemente van ’n spesifieke sisteem insluit.

Die "woord- en paradigma benadering" word nou met woord-gebaseerde morfologie geskakel. Hierdie teorie plaas paradigma’s as die sentrale idee of punt agter die term woord-gebaseerde morfologie. In plaas daarvan dat daar vasgestelde reëls vasgelê word waarvolgens morfeme gekombineer moet word in verskillende woordvorme, of om woordvorme van stamme te genereer kan woorde gekategoriseer word na aanleiding van die tipe patroon waarin hulle pas- dit het betrekking op bestaande sowel as nuwe woorde.

Kombinasieprosesse behels dat komposisiestrukture gevorm word deur komponentstrukture op verskillende wyses met mekaar te kombineer (2014:190). Dit kom dus daarop neer dat nuwe woorde en konsepte gevorm word, deur die gebruik van sekere komponente soos affiksering, samestelling, vloekwoordinlywing en reduplikasie.

’n Afleiding vind plaas wanneer ’n hele nuwe woord gevorm word sonder die gebruik van enige affikse.

Affiksering is die mees algemene proses van kombinasie. Dit kan plaasvind deur komponente aan te las soos affikse, wat bestaan uit prefikse, suffikse en ambifikse. ’n Afleiding kan ook gevorm word, of ’n “flekteerde vorm” kan geskep word.

Fleksie word nie as ’n woordvormingsproses gesien nie, maar eerder as ’n proses waardeur verskillende grammatikale woordvorme geskep word. Dit word in die taksonomie ingesluit aangesien dit ook ’n komplekse komposisiestruktuur vorm. Onder fleksie vind ons dan ook ’n addisionele gespesialiseerde proses genaamd supplesie.

Supplesie is wanneer ’n woord wat glad nie verband hou met ’n ander as sy meervoud en vergelykende trap gebruik word. Voorbeeld soos uit Carstens en Bosman (2014:190) “goed, beter en beste.” Die woorde hou nie werklik met mekaar verband nie, maar dit word so gebruik.
In sommige gevalle kan ’n afleiding ook as ’n supplesievorm gebruik word. Soos ’n inwoner van Madrid wat ’n Madrileen genoem word. (2014:190)

Vloekwoordinlywing is die proses waartydens ’n bisillabiese, adjektiewe vloekwoord tussen twee lettergrepe (gewoonlik voor die lettergreep wat die hoofklem dra) in ’n woord ingevoeg word, sonder inagneming van die morfologiese struktuur van die woord. bv. Fan-flippen-tasties. (2014:197)Dus word daar ’n vloekwoord binne ’n gewone woord gesit om ’n nuutskepping te maak, maar wat dan as ’n vloekwoord funksioneer.

’n Samestelling vind plaas wanneer twee stamme aan mekaar gebind word om ’n nuwe woord te vorm. Hierdie nuwe woord is dan ook kompleks omdat dit morfologies ontleedbaar is. ’n Voorbeeld is boom + wortel = boomwortel.(2014:192) Soms is daar twee afhanklike stamme wat moet verband. Soos biograaf. Dit beteken dat hierdie woorde op hulle eie nie kan funksioneer as ’n sinvolle woord nie.

Reduplisering is wanneer twee van dieselfde woorde langs mekaar gesit word en dan ’n nuwe betekenis het, soos die woord “lag” en “lag-lag”. Dit is een woord, maar as gevolg van reduplisering het ’n hele ander konteks daaruit bestaan. Daar word onderskei tussen egte reduplikasie soos die voorbeeld hierbo genoem. Dan is daar ook die eggowoordreduplikasie, waar die eerste woord naastenby soos die tweede een klink. Bv “woerts-warts” (2014:197)

'n Neweskikkende kompositum is 'n endosentriese of eksosentriese kompositum waarvan beide komponente gelyk gestel word om na 'n enkele referent te verwys, en waarvan beide komponente die kern van die kompositum is.

“In attribuutkomposita is daar ’n passing van die bepaler op ten minste een van die ensiklopediese eienskappe van die kern.” Dit beteken dat dit ’n bepaalde kwaliteit uitdruk en dus ’n adjektiwiese funksie het. Indien die bepaler dan ’n nomen is, dan druk die nomen ’n bepaalde kwaliteit uit eerder as om te dui op iets konkreets.

Volgens Van Huyssteen is apposisiekomposita waar een komponent, die bepaler, ’n ander komponent, die kern, se kenmerke beskryf. Die beskrywing van ’n kenmerk vind plaas deur ’n apposisie wat optree as die eienskap. Daar word dus ’n kenmerk aan die kern gegee. ’n Voorbeeld van ’n apposisiekompositum is: gunsteling + boek. Gunsteling, wat die bepaler is, gee ’n kenmerk aan die kern. Die boek is dus ’n gunsteling.

Die woordvormingsproses, wat as kompositumvorming of afleiding beskou sou kon word, bestaan uit die kombinasie van 'n (gewoonlik) Griekse of Latynse woordelement met 'n ander element (affiks of stam). Hierdie Griekse of Latynse elemente funksioneer soos affikse, maar toon terselfdertyd eienskappe wat hulle van affikse onderskei. Die Oxford English Dictionary (OED) praat van sodanige elemente as "combining forms" (Bauer 1983: 213), terwyl HAT hulle as "woordelemente" insluit.

"Woordelemente" versus affikseDie woordelemente van Griekse of Latynse oorsprong kan soos affikse aan stamme gekoppel word (Bauer 1983: 213). Die probleem kom egter voor by gevalle waar, wat op die oog af na affikse lyk, met ander affikse verbind word om nuwe woorde te vorm. Dit kan die taalkundige hoofbrekens besorg, want voor- en agtervoegsels word juis gedefinieer in terme van hul verbindbaarheid met stamme of woorde. Leksikale items soos byvoorbeeld astrografie, bioskoop, chiropodie, elektroliet, filosofie, hematosiet, ens. kan nie morfologies sinvol ontleed word as 'n mens aanvaar dat enersyds woordvormingselemente soos astro-, bio-, chiro-, elektro-, filo-, hema- enersyds of andersyds -grafie, -skoop, -podie, -liet, -sofie en -siet affikse is nie. Bauer (1983: 214) sê dan ook tereg dat vanweë hul unieke optrede, die sogenaamde "woordelemente" nie sonder meer as affikse beskou kan word nie.

Die basiskomposita kan nie volledig bespreek word sonder om na die kombinasie van woordvormingsprosesse te verwys nie. Die kombinasieproses poog om komposisiestrukture te vorm deur sekere komponentstrukture op verskillende maniere met mekaar te kombineer (Carstens & Bosman, 2014:190). 'n Onderafdeling van so 'n proses is samestelling. Dus weet ons dat 'n samestelling die proses is waar minstens twee stamme, hetsy vrye, afhanklike of gereduseerde stamme met mekaar verbind om 'n kompleks te vorm.

Die proses van samestelling is dus 'n kombinasie van twee stamme. Ons kan verder gaan en 'n samestelling klassifiseer op grond van die komponent wat die hoofbetekenis van die kompositum dra (kern) en die komponent wat uitbrei op die betekenis van die kern (bepaler). Dié klassifikasie is juis van belang sodat daar tussen die kern en bepaler in 'n komposita onderskei kan word, sodat ons kan sien of die komposita endosentries of eksosentries is. 'n Endosentriese komposita is waar die kern van die komposita by die woord ingesluit is soos byvoorbeeld, "boekrak" wat 'n rak vir boeke is. Die eksosentriese komposita is wanneer die kern nie by die woord ingesluit is nie, soos byvoorbeeld "paddastoel". Dit is nie die stoel van 'n padda nie, maar verwys eerder na 'n natuurverskynsel.

Nadat samestelling verduidelik is kan ons kyk waar basiskomposita inpas. Ons deel samestellings in vier hooftipes naamlik: Neweskikkende komposita, Attribuutkomposita, Apposisiekomposita en Onderskikkende komposita. Die basiskomposita is teenwoordig by al die bogenoemde behalwe Neweskikkende komposita.

Daarom lui ons dus af dat die Attribuut- en Apposisiekomposita (ATAP) en die Onderskikkende komposita se komponente almal uit basisvorme bestaan wat nie afleiding of fleksie ondergaan nie. Om die bespreking dus te vereenvoudig weet ons dat die vier hooftipes kompositas 'n vorm van samestelling is, maar dat dit verskillende betekenisse in terme van endosentries en eksosentries het en dat die kern en bepaler mekaar op verskillende wyses kan komplimenteer. Die basiskomposita is dan 'n verdere vertakking van die Attribuut- en Apposisiekomposita en Onderskikkende komposita wat wys daarop dat komponente (woorde) onder hierdie afdelings met mekaar verbind in hul basisvorm en nie geaffekteer word deur fleksie of afleiding nie soos byvoorbeeld, "kombuiskas" (N+N). Hierdie basisvorme kan op hul eie dan weer as endosentries of eksosentries geklassifiseer word soos in bogenoemde verduideliking.

Affiks is die term wat gebruik word om die afhanklike eenhede te beskryf wat aan ’n simpleks (die eenvoudigste vorm van ’n woord bv. stoel, bottel – woorde wat nie in kleiner eenheid opgedeel kan word nie) gebind word om ’n kompleks te vorm. ’n Kompleks bestaan dus uit meer as net ’n stam of ’n basis. Daar kan ’n benoemer agter of voor aan ’n stam, of in die middel van twee stamme gevoeg word, en hierdie benoemer kan dan die basis se betekenis verander. Alhoewel hy nie die draer van die oorhoofse betekenis is nie, kan hy veranderinge soos meervoudsvorme en verkleining teweeg bring.

'n Prefiks is ’n afhanklike eenheid en ’n soort affiks wat aan die begin (linkerkant) van ’n stam of basis verbind. ’n Prefiks kan onderverdeel word in afleidings of fleksie vir verdere klassifisering.

"Voorbeelde van prefikse":

'n Suffiks is ’n afhanklike eenheid en nog ’n soort affiks wat aan die agterkant (regterkant) van ’n stam of basis gekoppel word. ’n Suffiks kan in afleidings en fleksie onderverdeel word vir verdere klassifisering.

"Voorbeelde van suffikse":

’n Ambifiks is ’n soort affiks met afhanklike eenhede wat gelyktydig aan die linker-en regterkant van ’n stam of basis gekoppel word. Ambifikse kan in afleidings en fleksie onderverdeel word vir verdere klassifisering.

"Voorbeelde van ambifikse":

Bibliografie:

Carstens, W.A.M & Bosman, N. 2014. Kontemporêre Afrikaanse Taalkunde. Pretoria: Van Schaik. p. 183

Om die betekenis van afleidingsaffikse soos nominaliseerders, verbaliseerders, adjektiveerders en adverbaliseerders te verstaan, is dit nodig om beide die begrippe afleiding en affiks apart te begryp om sodoende die holistiese betekenis te kry.

’n Afleiding is ’n manier om nuwe woorde te vorm deur van affikse gebruik te maak en op so ’n manier die woordsoortkategorie van die woord te verander. ’n Affiks verwys na die afhanklike komponente wat verpligtend aan ’n stam gevoeg word en wat nooit die meeste semantiese waarde sal kan bevat nie. Hierdie komponente sluit in: prefiks (voorvoegsel), suffiks (agtervoegsel) en ambifiks (alkantvoegsel). Daarom, anders as fleksie kan afleidingsaffikse die woordsoortkategorie van ’n woord verander.

Die eerste is die nominaliseerder oftewel nomen, afgelei van Latyns. Die nominaliseerder is dus deel van die afleidingsaffiks-familie wat die grondwoord in ’n naamwoord verander. Byvoorbeeld, fiks sal geklassifiseer word as ’n adjektief, maar wanneer die affiks "–heid" aan die stam gekoppel word, verander die affiks die woord fiks"heid" in ’n naamwoordafleiding.

Die tweede afleidingsaffiks is die verbaliseerder, of ook bekend as die verbum. Die verbaliseerder is soortgelyk aan die nominaliseerder in die sin dat die affiks die afleiding voortbring. Die enigste verskil is dat die affiks die grondwoord dan in ’n werkwoord verander en nie in ’n naamwoord nie. ’n Voorbeeld van ’n verbaliseerder is byvoorbeeld die woord "groep" wat as ’n naamwoord geklassifiseer kan word. Sodra ons die affiks (suffiks) "–eer" byvoeg verander dit die woord in ’n werkwoord, naamlik groep"eer".

Die derde afleidingsaffiks is die adjektiveerder, anders bekend as die adjektief. Die affiks maak dus van die grondwoord ’n adjektief. Byvoorbeeld:


Die grondwoord wat ’n naamwoord is, word omgeskakel na ’n adjektief deur die byvoegin van –"agtige".

Die laaste afleidingsaffiks is die adverbaliseerder oftewel die adverbium. Dit is wanneer die affiks die grondwoord in ’n bywoord verander.

Bogenoemde bespreking is ’n voorbeeld van hoe affikse vorm en betekenisse van woorde kan verander.

Wysigingsprosesse binne die Afrikaanse morfologie is 'n voorbeeld van 'n implement wat ingespan kan word om woordeskatuitbreiding te verseker. Gepaard met wysigingsprosesse kan onder andere; nuutskeppings- en woordvormingsprosesse ingespan word. Hierdie prosesse word nie as die belangrikste geag in die studie van Morfologie nie, maar dit is egter belangrik om bewus daarvan te wees om historiese prosesse te verduidelik of analises binne die taal meer akkuraat te voltooi. Wysigingsprosesse kan defineer word as die wysiging van 'n grondwoord deur om spesifiek na die woord se klanke en strukture te fokus, hier kan ons tussen drie prosesse onderskei, verduideliking van hierdie prosesse volg.

Volgens die Handwoordeboek van die Afrikaanse Taal (HAT) kan volksetimologie defineer word as vervorming in die volksmond van die vreemde, verouderde en onverstaanbare woorde tot woorde met 'n bekende klank. Wat in kort beskryf kan word as om 'n vreemde of woord van 'n ander taal struktureel te verander sodat dit 'n nuwe woord in jou moeder tong vorm. Volksetimologie het vir die eerste keer in die 19de eeu voorgekom in Duitsland waar hulle "Volksetymologie" bestudeer het. Bekende voorbeelde kan byvoorbeeld: Die Spaanse woord "Hamaca" verander na "Hangmat". 'n verdere voorbeeld kom voor in die vorm van die woord "Katjiepiering", wat 'n struik met 'n liggeel blom is. Hierdie woord vind sy basis in Maleisië met die woord "katjoe-piring". Die vervorming van bekende klanke het dikwels 'n humoristiese gevolg. Let na hierdie voorbeelde: "Deur volksetimologie het “eau-de-cologne” olie-kolonie geword, “martial law” Martjie Louw, “the benefit of the doubt” die binnevet van die boud, “incubator” eendjiebyter." Dit is dus ’n woord wat so gevorm of vervorm word.
Die woord “etimologie” beteken letterlik woord geskiedenis. Volksetimologie word bepaal deur die reëls van ’n taal soos wat dit oor tyd verander; dit verteenwoordig nie die natuurlike historiese veranderinge van die woord nie. Dit verteenwoordig eerder die humoristiese veranderinge wat deur mense self gemaak word wanneer woorde verkeerd gehoor word.

Verdraaiing vind plaas wanneer 'n woord intern verbuig of dele daarvan verander word met die doel om vloek- of kragwoorde te vermy of verlig. Hierdie verskynsel kom daagliks voor onder Afrikaanse sprekers sonder dat die spreker dit agter kom. Voorbeelde hiervan is wanneer woorde soos "vervlaks" of "flipit" as verdraaiings van die f*k-woord gebruik word. Verdere voorbeelde van hierdie verskynsels is"deksels" of "donderdag" as verdraaiings van "donder"; "gits" en "jissie" word gebruik sodat daar nie gelaster word nie en laastens, "twak" en "bolloks" word gebruik om k*k te verdraai. Hierdie wysigingsproses kan veral voordelig in die professionele wêreld wees indien dit korrek implementeer word.

Wanneer tekens uit een skrif of taal letter vir letter in 'n ander taal weergegee word. Kan ook beskryf word as wanneer woorde van een alfabet na 'n ander oorgedra word en gebruik soms diakritiese tekens. Voorbeelde van translitereerde woorde in Afrikaans is "glasnost" en "perestroika" wat onder andere in Russies as гласность en перестройка voorgestel word en "kurrikulum" wat oorspronklik Latyns as "curriculum vitae" voorgestel is. Transliterasie loop aan hand met transkripsie en kan as een van die kernelemente van fonetiese transkripsie gesien word (Afrikaanse simbole oorgeskryf in Fonetiese simbole).




</doc>
<doc id="30275" url="https://af.wikipedia.org/wiki?curid=30275" title="Klitikum">
Klitikum

'n Klitikum (meervoud klitika) is 'n morfeem wat sintaktiese kenmerke van 'n woord het, maar tekens toon dat dit fonologies gebind is aan 'n ander woord.

In tale soos Frans en Nederlands bestaan daar "swak" vorme van voornaamwoorde wat tot klitika gereduseer word. Byvoorbeeld in Nederlands word die klitika "m’n", "je", "z’n" en "d’r" afgelei van die voornaamwoorde "mijn", "jouw", "zijn" en "haar". Afrikaans maak egter nie die sterk-swak-onderskeid nie en die klitika kom oor die algemeen nie daarin voor nie.

Daar bestaan twee soorte klitika:

Eienskappe van klitika sluit in:


</doc>
<doc id="30278" url="https://af.wikipedia.org/wiki?curid=30278" title="Elektriese drywing">
Elektriese drywing

Die elektriese drywing (P) van 'n elektriese apparaat is 'n grootheid vir die hoeveelheid energie wat die apparaat binne 'n bepaalde tydseenheid gebruik. Die mees gebruikte eenheid vir elektriese drywing is die watt (W).

Die elektriese drywing word deurgaans bereken deur middel van die volgende formule:

waar:

By wisselstroom word twee drywingsgroothede hanteer: Die skynbare drywing met eenheid voltampère (VA) en die werklike drywing met eenheid watt (W). Die verskil tussen die groothede bestaan deurdat sommige elektriese toestelle nie gedurende 'n volledige wisselstroomfase stroom gebruik nie. Hierdie verskynsel kom deurgaans voor by geskakelde voere. 'n Geskakelde voer sonder korreksie gebruik slegs energie as die wisselstroomamplitude maksimaal is.

Die elektriese infrastruktuur word bereken op die skynbare drywing, terwyl die daadwerklike energieopname laer is. Omdat dit 'n lae effektiewe gebruik van die elektriese infrastruktuur is word korreksie-elektronika in elektriese toestelle gebruik. Hierdie elektronika verleng die fasedeel waarin drywing opgeneem word. Min toestelle is egter in staat om drywing op te neem as die wisselstroomamplitude klein is, sodat die verskil tussen beide groothede in die praktyk van belang is.


</doc>
<doc id="30286" url="https://af.wikipedia.org/wiki?curid=30286" title="Byvoeglike naamwoord">
Byvoeglike naamwoord

'n Byvoeglike naamwoord is 'n woord wat behoort aan 'n klas waarvan die lede selfstandige naamwoorde en voornaamwoorde aanpas. 'n Byvoeglike naamwoord spesifiseer naamlik eienskappe of attribute van 'n selfstandige naamwoord of voornaamwoord. Byvoeglike naamwoorde is een van die agt tradisionele woordsoorte. Taalkundiges onderskei egter vandag tussen byvoeglike naamwoorde en woorde soos bepalers wat te vore as byvoeglike naamwoorde gesien is.

Nie alle tale het byvoeglike naamwoorde nie, maar meeste, insluitend Afrikaans het. Voorbeelde van Afrikaanse byvoeglike naamwoord sluit in "groot", "oud", en "moeg". Tale wat nie oor byvoeglike naamwoord beskik nie gebruik ander woordsoorte, baie keer werkwoorde, om dieselfde semantiese doel te bereik. Selfs in tale wat byvoeglike naamwoorde het kan 'n konsep wat in een taal daarmee uitgedruk word in 'n ander taal ontbreek en op 'n ander manier oorgedra word; soos byvoorbeeld die konsep "honger" wat in Afrikaans 'n byvoeglike naamwoord is (die honger man, ek is honger) word in Frans as "avoir faim" (letterlik "om honger te hê") uitgedruk.

In meeste tale met byvoeglike naamwoorde vorm die woordsoort 'n oop klas; dit wil sê dat nuwe byvoeglike naamwoorde geredelik gevorm kan word deur prosesse soos afleiding.

Byvoeglike naamwoorde kan in kategorieë ingedeel word:

Daar is ook byvoeglike naamwoorde wat nie in die bogenoemde kategorieë val nie. Die kategorie van 'n byvoeglike naamwoord bepaal sy volgorde in 'n sin. Die volgorde wat deurgaans gebruik word is:


In 'n neutrale konteks word dus byvoorbeeld gesê: " 'n mooi klein ou hout huis."

Van hierdie volgorde kan afgewyk word as 'n byvoeglike naamwoord in 'n beperkende sin gebruik word. As 'n selfstandige naamwoord gebruik word om 'n bepaalde groep voorwerpe te beperk, dan kom dit voor die andere byvoeglike naamwoorde. Dit kom voor in vergelykings, as mens twee voorwerpe vergelyk, dan word byvoeglike naamwoorde gebruik om die groep te beperk en waardeur die leser kan opmaak watter voorwerp bedoel word.

As twee huise vergelyk word kan mens dus sê: " 'n groot mooi ou hout huis" en " 'n klein mooi ou hout huis".



</doc>
<doc id="30289" url="https://af.wikipedia.org/wiki?curid=30289" title="Verbuiging">
Verbuiging

Verbuiging of fleksie, is in taalkunde variasie in die vorm van 'n woord, tipies deur middel van 'n affiks, wat grammatikale betekenis uitdruk, wat 'n vereiste vir die stam se woordklas is in 'n gegewe grammatikale konteks. Die verandering van die woord weerspieël grammatikale inligting soos geslag, naamval, tyd, getal of persoon. Die konsep van 'n "woord" onafhanklik van verskillende verbuigings word 'n lekseem genoem, en die vorm van die woord wat beskou word asof dit geen of minimale verbuiging het word 'n lemma genoem.

Anders as afleiding, lei verbuiging nie tot 'n verandering in die woordsoort nie en word daar gewoonlik 'n voorspelbare, nie-eienaardige verandering in betekenis teweeg gebring.

In die morfologie word daar dus by affikse onderskeid getref tussen fleksie en afleiding. Hierdie verskynsels hou sterk verband met woordvormingsleer, vormleer, fleksiemorfeme, afleidingsmorfeme, geflekteerde woorde en afgeleide woorde. Hierdie is afhanklike komponente wat aan ŉ stam moet verbind, en dit dra nooit die meeste betekenis in ŉ kompleks nie, maar dit dra wel betekenis.Fleksie word gesien as die morfologiese markering van eienskappe op ŉ woord wat ŉ aantal grammatikale vorme tot gevolg het. Fleksie neem dus as invoer ŉ woord en gee as afvoer ŉ vorm van dieselfde woord binne ŉ grammatikale konteks. Dit wil sê dat ŉ woord soos "hond" verander kan word na "hond-e" of "hond-jie" en dit is twee verskillende geflekteerde vorme van die oorspronklike woord, maar nie een van hierdie woorde het hul eie lemmas in die Afrikaanse woordeboek nie.





</doc>
<doc id="30292" url="https://af.wikipedia.org/wiki?curid=30292" title="Enkelvoud">
Enkelvoud

Enkelvoud is die grammatikale getal wat verwys na een lid van 'n aangewese klas.

Dit is die grondleggende grammatikale getal. Die mees algemene onderskeid in grammatikale getal is tussen enkelvoud en meervoud. Nie alle tale het grammatikale getal en daarom onderskeiding tussen enkel- en meervoud nie. Daar is egter ook tale wat ander onderskeid tref en spesifieke vorms vir twee, drie of 'n paar van 'n las objekte het. Sommige selfstandige naamwoord, soos melk of reën, kom in tale soos Afrikaans slegs in die enkelvoud voor.


</doc>
<doc id="30293" url="https://af.wikipedia.org/wiki?curid=30293" title="Foneem">
Foneem

In menslike taal is 'n foneem die kleinste onderskeibare strukturele eenheid wat betekenis oor dra. Foneme is nie die fisiese segmente self nie, maar, in teoretiese terme, kognitiewe abstraksies daarvan.

'n Voorbeeld van 'n foneem is die klank in die woorde top, stand, water," en "kat." (In transkripsie, word foneme soos hier tussen skuinsstrepe geskryf.) Hierdie voorbeelde van /t/ word as dieselfde klank beskou al word hulle in elkeen van die woorde effens anders uitgespreek, al is die verskille moontlik nie onderskeibaar selfs vir eerste taal sprekers nie. Foneme kan dus verskeie herkenbaar verskillende "spraakklanke,", genaamd fone, omvat. In die voorbeeld word die in top" geaspireer, , terwyl die in "stand" nie geaspireer word nie, (In transkripsie word spraakklanke wat nie foneme is nie in hakkies geskryf). In baie tale soos Koreaans en Spaans is hierdie fone verskillende foneme: Byvoorbeeld, is "maan" in Koreaans, terwyl is "om te brand". In Spaans is daar geen geaspireerde , maar die foon in Amerikaanse Englels "writer" is soortgelyk aan die Spaanse "r" in kontras met die Spaanse .

Fone wat tot dieselfde foneem behoort soos en vir die Afrikaanse , word allofone genoem. 'n algemene toets om te bepaal of twee fone allofone of aparte foneme is berus daarop om minimale pare te vind: woorde wat slegs ten opsigte van die fone onder beskouing verskil. Byvoorbeeld, die woorde top" en dop" illustreer dat en verskillende foneme is in Afrikaans, terwyl die gebrek aan kontras ( word byvoorbeeld as uitgespreek) aandui dat dit in die taal allofone van 'n foneem is.

In gebare tale word die basiese elemente van gebare en plek "cheremes" (of "cheiremes") genoem, maar algemene gebruik het dit verander na "foneem". Toonfoneme word soms toneme genoem en tydfoneme chroneme.

Sommige taalkundiges (soos Roman Jakobson) beskou foneme as verder afbreekbaar in eienskappe, sulke eienskappe verteenwoordig volgens die teorieë die ware minimale boublokke van taal. Eienskappe oorvleuel mekaar in tyd, soos wat suprasegmentale foneme in gesproke taal en talle foneme in gebare taal ook doen.


</doc>
<doc id="30296" url="https://af.wikipedia.org/wiki?curid=30296" title="Ortografie">
Ortografie

Die ortografie van 'n taal spesifiseer die korrekte manier waarop op 'n spesifieke skryfstelsel gebruik word om die taal te skryf (waar meer as een skryfstelsel bestaan, soos in die geval van Kordies, kan daar meer as een ortografie wees). "Ortografie" is afgelei van die Grieks "ὀρθός" orthós ("korrek") en "γράφειν" gráphein ("om te skryf"). Ortografie is nie dieselfde as tipografie nie.

Ortografie beskryf of definieer die stel simbole (grafeme en diakritiese tekens) wat gebruik word en die reëls oor hoe om die simbole te skryf. Afhangende van die aard van die skryfstelsel kan die reëls leestekens, spelwyse en hooflettergebruik insluit. Hoewel "ortografie" in die omgangstaal baie keer as sinoniem met spelwyse gebruik word is spelling slegs 'n onderdeel van ortografie.



</doc>
<doc id="30297" url="https://af.wikipedia.org/wiki?curid=30297" title="Monoftong">
Monoftong

'n Monoftong (Grieks μονόφθογγος, "monophthongos" = "enkele noot") is 'n "suiwer" vokaalklank, een waarvan die uitspraak beide aan die begin en die einde betreklik vas is en wat nie op of af "gly" na 'n nuwe uispraakposisie nie; vergelyk diftong. 

Histories behandel sommige tale vokaalklanke wat te vore diftonge was as monoftonge. Dit is geval vir Sanskrit waarin die grammatika die klanke wat nou as en uitgespreek word, konsepsueel "ai" en "au", en op daardie manier in die Devanagari en verwante alfabette geskryf word. Die klanke en bestaan in Sanskrit, maar word geskryf asof hulle "āi" en "āu" was, met lang aanvanklike vokale. Soortgelyke prosesse vir die skep van nuwe monoftonge uit ou diftonge word bewaar in die tradisionele spelling van tale soos divers soos Frans en moderne Grieks.



</doc>
<doc id="30298" url="https://af.wikipedia.org/wiki?curid=30298" title="Katharina II van Rusland">
Katharina II van Rusland

Katharina II Aleksejewna (Russies: Екатерина II Алексеевна), ook bekend as Katharina die Grote (Екатерина Великая; Jekaterina Welikaja) (Stettyn, 2 Mei 1729 – Tsarskoje Selo, 17 November 1796) was van 1762 tot 1796 keiserin van Rusland.

Sy is in die Duitse Stettyn gebore as prinses Sophie Auguste Frederike, dogter van prins Christiaan August van Anhalt-Zerbst. Sy was ’n niggie van konings Gustaaf III en Karel XIII van Swede en van die Russiese troonopvolger Pieter III.

In 1744 kies keiserin Elisabeth haar as huweliksmaat vir die Russiese troonopvolger, Pieter III. Daarvoor moes sy haar bekeer tot die Russies-Ortodokse geloof en haar naam verander in Katharina (Jekaterina). Die huwelik was nie gelukkig nie, deels omdat Pieter glo impotent en onvolwasse was. Katharina het haar omring met ’n groep invloedryke mense en belangrike leëroffisiere, onder wie Grigori Orlof. In 1754 skenk Katharina die lewe aan ’n seun, Paul. Dit is onseker of Pieter die kind se biologiese pa was. Katharina het self later beweer dat Paul se regte pa haar destydse minnaar, Sergei Saltikof, was en dat Pieter nooit hul huwelik in die bed voltrek het nie.

Ná die dood van keiserin Elisabeth op 25 Desember 1761 (Juliaanse kalender) het Pieter keiser geword. Hoewel Rusland in ’n oorlog betrokke was met Pruise, het Pieter Frederik die Grote bewonder en ’n ongunstige vredesooreenkoms met hom gesluit. Dit, asook Pieter se beleidsrigtings en eksentrieke persoonlikheid, het hom ongewild gemaak. Toe hy boonop inmeng in ’n dispuut tussen Holstein en Denemarke oor die provinsie Sleeswyk en betrokke raak by die meegaande oorlog, het hy ’n groot deel van sy steun onder die Russiese adel verloor.

Terwyl Pieter en sy gevolg in die paleiskompleks Oranienbaum was, is hy deur Katharina en haar ondersteuners gedwing om te abdikeer ten gunste van sy vrou. Ses maande later is Pieter vermoor deur Aleksei Orlof, die jonger broer van Katharina se minnaar Grigori. Dit het aanleiding gegee tot gerugte dat Katharina hom laat vermoor het, maar moderne historici glo dat sy geen aandeel in die moord gehad het nie.
Katharina, wat nie ’n afstammeling van enige vorige Russiese keiser was nie, het haar man opgevolg nadat die presedent geskep is deur Katharina I wat haar man, Pieter die Grote, in 1725 opgevolg het. ’n Groot deel van die adel was teen haar bewind gekant en wou haar net op die troon toelaat terwyl haar seun Paul minderjarig was. In die 1770's het ’n groep adellikes na aan Paul (Nikita Panin en ander) die moontlikheid van ’n staatsgreep oorweeg om haar seun op die troon te plaas. Niks het egter daarvan gekom nie en Katherina het tot met haar dood regeer.

Sy het in November 1796 ’n beroerte gehad en kort daarna gesterf. Sy is opgevolg deur haar seun Paul, met wie sy nooit goed oor die weg gekom het nie. Sy het ’n veel hegter band met haar kleinseun Aleksander gehad en daar is sterk aanduidings dat sy wou hê hy moes eerder die volgende keiser word, maar sy het nooit haar reg gebruik om self ’n opvolger aan te wys nie.

Gedurende byna haar hele lewe het Katharina met bekende filosowe uit die tydperk van die Verligting gekorrespondeer, soos Voltaire en Diderot. Hoewel hulle mekaar nooit ontmoet het nie, het Katharina ’n groot indruk op Voltaire gemaak en hy het haar "Die ster van die noorde" genoem. Hiermee is haar reputasie in die Weste gevestig.

Op die basis van geskrifte van Diderot het Katharina die hervorming van die Russiese wetgewing voorgestel. Sy het dit deur ’n kommissie laat beoordeel wat verteenwoordigend van al die bevolkingsgroepe was, behalwe die lyfeienes.

Tog was Katharina se bewind allesbehalwe verlig. Sy het die adel volle beheer oor hul landgoede en lyfeienes gegee. Boonop het sy groot stukke land aan sommige adellikes in die Oekraïne gegee en hulle van lyfeienes voorsien. Weens hierdie maatreëls het die lyfeienes nog minder regte as tevore gehad.

Aan die westelike grens het Katharina in 1764 gesorg dat een van haar voormalige minnaars, Stanislaus August Ponjatofski, as die laaste koning van Pole en grootprins van Litaue gekies word. Hy moes egter langsamerhand toesien hoe Pole-Litaue in 1772, 1793 en 1795 verdeel word onder Rusland, Pruise en Oostenryk.

Van 1768 tot 1774 was Rusland in oorlog gewikkel met die Ottomaanse Ryk. Die Russiese leër het belangrike veldslae gewen onder leiding van generaals Pjotr Roemjantsef en Aleksander Soeworof, terwyl die Russiese vloot onder leiding van Aleksei Orlof met die Turkse vloot klaargespeel het. Vanweë hierdie oorwinnings het die Russiese invloedsfeer uitgekring tot in die Oekraïne, die Krim en die noordelike Kaukasus, wat homself onafhanklik van die Ottomaanse Ryk verklaar het.

In 1783 annekseer Katharina die Krim. Uiteindelik lei dit tot ’n tweede Russies-Turkse oorlog van 1787 tot 1792, waarin Rusland, weer onder leiding van Roemjantsef en Soeworof, groot militêre oorwinnings behaal. By die vredesonderhandelinge moes die Turke die Krim aan Rusland afstaan, en het Rusland boonop grondgebied in die Oekraïne tussen die riviere Dnjepr en Dnjestr bygekry.

Rusland is tydens Katharina se bewind met 518 000 vierkante kilometer vergroot, ’n gebied 12 keer so groot soos Nederland of 17 keer so groot soos België.

Katharina het haar beeld as verligte heerser probeer gestand doen deur kultuurbevordering in die Russiese samelewing. Nes ander heersers het sy haar gaste probeer beïndruk met haar kunsversameling, wat enorm was. Binne twintig jaar het sy 4 000 skilderye gekoop. By elke veiling in Europa was agente van Katharina om van die beste stukke te koop, soos skilderye van Rembrandt, Frans Hals, Jan Steen en Rubens. In 1769 het sy 600 skilderye van Heinrich von Brühl gekoop en in 1772 die versameling van Pierre Crozat. Nog ’n aankoop was die versameling van sir Horace Walpole in 1779, wat gelei het tot groot ontevredenheid in Engeland.

Haar persoonlike skilderye was die basis van die versameling in die Hermitage, wat nou die hele Winterpaleis beslaan. Een van die belangrikste porseleinversamelings in die wêreld word ook hier gehou.

Tydens Katharina se bewind het die Russe die klassieke en Europese invloede ingevoer en bestudeer. Dit het gelei tot die Russiese "era van nabootsing". Gawrila Derzjawin, Denis Fonwizin en Ippolit Bogdanowitsj het die fondament gelê vir die groot skrywers van die 19de eeu, veral Aleksander Poesjkin. Haar bewind word egter ook gekenmerk deur alomteenwoordige sensuur en staatsbeheer oor publikasies. Aleksander Radisjtsjef is selfs na Siberië verban oor sy "Reis van Sint Petersburg na Moskou" in 1790, waarin hy waarsku teen opstande weens die droewige maatskaplike toestande onder die lyfeienes.

Tydens haar bewind het Katharina baie minnaars gehad. Sy het hulle dikwels in hoë posisies aangestel en het hulle goed behandel solank as wat hulle aan haar getrou was en haar belangstelling gehou het. Daarna sou sy hulle wegstuur met groot bedrae geld, landgoede en talle lyfeienes. In 1762, toe sy nog maar ’n paar maande regeer het, het sy ’n seun by Orlof gehad: Aleksei Bobrinski. Ná haar verhouding met Grigori Potjomkin (of Potemkin) het hy dikwels vir haar ’n kandidaat-minnaar gekies omdat hy haar so goed geken het. Haar laaste minnaar, prins Platon Zoebof, was meer as 40 jaar jonger as sy.

Wilde stories het al oor Katharina die ronde gedoen, soos dat sy dood is nadat ’n hings op haar geval het tydens ’n voorval van bestialiteit, of dat sy honderde minnaars gehad het. Dit is alles waarskynlik gebaseer op ongegronde gissings.


</doc>
<doc id="30299" url="https://af.wikipedia.org/wiki?curid=30299" title="Hermitage">
Hermitage

Die Hermitage in Sint Petersburg is een van die grootste en omvangrykste kuns-en-kultuurhistoriese museums in die wêreld. Daar is internasionale takke in Amsterdam, Londen, Las Vegas en Ferrara in Italië. Die Hermitage hou die Guinness-wêreldrekord as die plek met die grootste versameling skilderye.

Die museum het in 1764 ontstaan uit die versameling van Katharina die Grote, wat gedurende haar bewind duisende skilderye gekoop het. Daarmee het sy die versameling van tsaar Pieter die Grote aansienlik vergroot. Katharina se onderskeie opvolgers het die versameling bly uitbrei. Die museum is in 1852 onder tsaar Nikolaas I vir die publiek oopgestel. Dit bevat versamelings uit die Oudheid (onder meer Egipte), die Middeleeue en nuwer kuns van sowel die Weste as die Ooste. Argeologiese vondste en kuns uit Asië en die Russiese kultuur van die 8ste tot die 19de eeu is ook goed verteenwoordig.

Daar is meer as drie miljoen stukke in die hele versameling, wat oor meer as twee en ’n half eeue bymekaargemaak is. Die museum het die Beleg van Leningrad in 1941–1944 deurstaan, ondanks Hitler se opdrag dat die hele stad verwoes moet word. Die beste stukke van die versameling is toe tydelik in ’n gebied agter die Oeral-gebergte versteek.

Van 1929 tot 1932 het ’n kommunistiese organisasie, Antiquariat, in die geheim vyftig top-skilderye verkoop, onder meer sewe van Rembrandt soos "Pallas Athene", "Portret van Titus", "Portret van ’n Ou Man", "’n Poolse Edelman" en "Meisie met ’n Besem".

Die Hermitage word gehuisves in ’n aantal argitektonies interessante geboue:

Die Hermitage bevat verskeie afdelings met verskillende soorte kuns, soos:

Die museum het twintig skilderye van Rembrandt en dus een van die grootste versamelings van dié beroemde kunstenaar se werk. (Die Rijksmuseum in Amsterdam het negentien). Werke sluit in:



</doc>
<doc id="30300" url="https://af.wikipedia.org/wiki?curid=30300" title="Potjomkin (dubbelsinnig)">
Potjomkin (dubbelsinnig)

Die term Potjomkin of Potemkin kan verwys na:



</doc>
<doc id="30302" url="https://af.wikipedia.org/wiki?curid=30302" title="Vhembe-distriksmunisipaliteit">
Vhembe-distriksmunisipaliteit

Die Vhembe-distriksmunisipaliteit is een van 5 distriksmunisipaliteite in Limpopo. Die setel van die munisipaliteit is in Thohoyandou. Die meeste inwoners in die munisipale gebied is Vendasprekend. Die munisipaliteit se kode is DC34.

Die munisipaliteit word omring deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2011.

Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="30311" url="https://af.wikipedia.org/wiki?curid=30311" title="Middelnederduits">
Middelnederduits

Middelnederduits is die taal wat uit Oudnederduits ontstaan het en as die voorloper van moderne Nederduits beskou word. Dit was die gesproke taal van Noord-Duitsland, die skryftaal van die Hanse het gedien as die internasionale lingua franca van die Hanseverbond. Buurtale was Middelnederlands in die weste en Middelhoogduits in die suide, Slawiese tale in die ooste en Deens in die noorde. Dit is van omtrent 1100 tot 1600 gepraat.

As gevolg van die taal se rol as lingua franca van die Hanseverbond het dit 'n beduidende invloed op tale van Noord-Europa gehad. Die invloed sluit in talle leenwoorde in verskeie tale soos Sweeds, Fins, Russies en die Baltiese tale. Dit het verder ook bygedra tot morfologiese vereenvoudiging van die Middel-Skandinawiese tale wat ontwikkle het tot moderne Sweeds, Deens en Noors. Die vereenvoudingings sluit in die verlies in verbuiging in die Vasteland Skandinawiese tale.


</doc>
<doc id="30312" url="https://af.wikipedia.org/wiki?curid=30312" title="Grigori Potjomkin">
Grigori Potjomkin

Prins Grigori Aleksandrowitsj Potjomkin-Tawritsjeski (ook Potemkin) (Russies: Григорий Александрович Потёмкин-Таври́ческий), (24 September 1739 – 16 Oktober 1791) was ’n Russiese maarskalk, staatsman en die minnaar van Katharina die Grote. Hy word veral onthou vir sy pogings om die wilde, ylbevolkte steppe van die Suid-Oekraïne te koloniseer wat in 1774 deel van Rusland geword het. Onder die dorpe wat hy gestig het, is Cherson, Nikolajef (Mikolajif), Sewastopol en Jekaterinoslaf (nou Dnipro). Hy was die seun van Alexander Potjomkin en Daria Skoeratowa.

Grigori is ’n afstammeling van die Moskouse diplomaat Pjotr Potjomkin. Hy word in die dorp Tsjizjowo naby Smolensk gebore. Nadat hy aan die Moskouse Universiteit studeer het, sluit hy aan by die Ruiterwag. Hy neem in 1762 deel aan die staatsgreep waarin Katharina die Grote die bewind van haar man, Pieter III oorneem. Hy word bevorder tot tweede luitenant van die wag. Katharina het betroubare helpers nodig en is beïndruk met sy energie en organisatoriese vermoë.

In 1774 word hul verhouding intiemer. Potjomkin word ’n gunsteling (minnaar) van die keiserin; hy kry baie toekennings en van die hoogste poste. Die volgende sewentien jaar is hy die magtigste man in Rusland. Hy hou van luukshede, rykdom en, soos Katharina, van mag. Hy word egter gelei deur die gees van die Verligting; hy verdra godsdienstige verskille en beskerm nasionale minderhede. As aanvoerder van die Russiese leër (vanaf 1784) openbaar hy ’n mensliker manier van dissipline: Hy dring daarop aan dat offisiere soldate op ’n vaderlike manier behandel.

In 1776, op Katharina se versoek, gee keiser Joseph II Potjomkin die rang van prins van die Romeinse Ryk. Hoewel Potjomkin nie meer Katharina se minnaar is nie, bly die verhouding tussen hulle altyd vriendskaplik en het hy steeds ’n groot invloed op haar besluitneming. Daar word beweer dat Potjomkin en Katharina in die geheim getrou het, maar die beweringe is nog nie reg of verkeerd bewys nie. Daar is egter geen twyfel aan die enorme invloed wat hy in die daaropvolgende tien jaar op die keiserin het nie. Hulle gekorrespondeer voortdurend en hy het insae in die belangrikste staatsdokumente.

Potjomkin behaal groot welslae in Rusland se nuut verworfde suidelike provinsies, waar hy sonder beperkings regeer. Hy laat ’n stroom Russiese en buitelandse immigrante na die streek trek en stig nuwe stede en die Swartseevloot. In 1783 annekseer hy die Krim, waarvoor hy die eretitel "Sy Deurlugtige Hoogheid prins van Tauris" ontvang, na aanleiding van ’n antieke naam vir die Krim. Vier jaar later reël hy Katharina se beroemde seremoniële reis deur die suidelike provinsies. Die doel van die reis is die intimidasie van Rusland se vyande, en dit lei tot ’n oorlog waarvoor die land oënskynlik sleg voorberei is, (die Russies-Turkse Oorlog, 1787–1792). As bevelvoerder word Potjomkin gelei deur ’n versigtige strategie wat militêr geregverdig is, maar hom redelik ongewild maak.

Sy kolonisasie-stelsel is baie gekritiseer, maar dis onmoontlik om nie die resultaat van sy kolossale bedrywighede te bewonder nie. Die arsenaal van Cherson, wat in 1778 begin is, die hawe van Sewastopol en die nuwe vloot van 15 lynskepe en 25 kleiner vaartuie is monumente aan sy genialiteit. Maar daar was altyd ’n mate van oordrywing: Hy het nie mannekrag, geld of homself ontsien om sy reusagtige projek vir die kolonisasie van die Suid-Oekraïense steppe deur te voer nie.

Op 5 Oktober 1791, terwyl hy op pad is na Nikolajef, sterf hy in die oop steppe.



</doc>
<doc id="30313" url="https://af.wikipedia.org/wiki?curid=30313" title="Pieter III van Rusland">
Pieter III van Rusland

Pieter III Fjodorowitsj (Russies: Пётр III Фёдорович; Pjotr III Fjodorowitsj; 21 Februarie 1728 – 17 Julie 1762) was in 1762 ses maande lank keiser van Rusland. Volgens die meeste historici was hy onvolwasse en uiters pro-Pruisies, wat hom ’n baie ongewilde leier gemaak het. Sy bewind is omvergewerp in ’n staatsgreep deur sy vrou, Katharina die Grote

Pieter is in Kiel gebore. Sy ouers was Karl Friedrich, hertog van Holstein-Gottorp, en Anna Petrowna, dogter van Pieter die Grote en sy vrou Katharina I. Sy ma is dood toe hy drie maande oud was en sy pa toe hy elf jaar was. Toe sy ongetroude tante, Elisabeth, keiserin word, het sy Pieter gekies as opvolger. Sy het hom na Sint Petersburg genooi waar hy die Ortodokse geloof aangeneem het, en hom op 7 November 1742 amptelik as haar opvolger aangewys.

Vroeër in 1742 is die veertienjarige Pieter uitgeroep tot koning van Finland tydens die Russies-Sweedse Oorlog (1741–1743) toe Russiese troepe Finland beleër het. Dit is gedoen na aanleiding van grondgebiede van sy kinderlose grootoom Charles XII van Swede. Omtrent in dieselfde tyd, in Oktober 1742, is hy deur die Sweedse parlement gekies as opvolger van die Sweedse troon. Die Sweedse parlement was egter onbewus van die feit dat hy reeds as die Russiese troonopvolger gekies is en toe hul afvaardiging in Sint Petersburg aankom, was dit te laat.

Daarna het Elisabeth vir prinses Sophie van Anhalt-Zerbst as ’n bruid vir Pieter gekies. Toe Sophie die Ortodokse geloof aanneem, het sy die naam Katharina gekry in herinnering aan Elisabeth se ma. Hulle het op 21 Augustus 1745 getrou.

Die huwelik was nie gelukkig nie, deels omdat Pieter glo impotent en onvolwasse was. Katharina het haar omring met ’n groep invloedryke mense en belangrike leëroffisiere. In 1754 skenk sy die lewe aan ’n seun, Paul. Dit is onseker of Pieter die kind se biologiese pa was. Katharina het self later beweer dat Paul se regte pa haar destydse minnaar, Sergei Saltikof, was en dat Pieter nooit hul huwelik in die bed voltrek het nie. Albei het verskeie minnaars gehad.

Die klassieke siening van Pieter se karakter word weerspieël deur die volgende beskrywing in die Encyclopaedia Britannica van 1911, wat drup van outydse anti-Duitse sentiment:

Ná die dood van keiserin Elisabeth op 25 Desember 1761 (Juliaanse kalender) het Pieter keiser geword.

Hoewel Rusland in ’n oorlog gewikkel was met Pruise, het Pieter Frederik die Grote bewonder en ’n ongunstige vredesooreenkoms met hom gesluit. Dit, asook Pieter se beleidsrigtings en eksentrieke persoonlikheid, het hom ongewild gemaak. Toe hy boonop inmeng in ’n dispuut tussen Holstein en Denemarke oor die provinsie Sleeswyk en betrokke raak by die meegaande oorlog, het hy ’n groot deel van sy steun onder die Russiese adel verloor.

Terwyl Pieter en sy gevolg in die paleiskompleks Oranienbaum was, is hy deur Katharina en haar ondersteuners gedwing om te abdikeer ten gunste van sy vrou. Ses maande later is Pieter vermoor deur Aleksei Orlof, die jonger broer van Katharina se minnaar Grigori. Dit het aanleiding gegee tot gerugte dat Katharina hom laat vermoor het, maar moderne historici glo dat sy geen aandeel in die moord gehad het nie.



</doc>
<doc id="30314" url="https://af.wikipedia.org/wiki?curid=30314" title="Edelmetaal">
Edelmetaal

'n Edelmetaal is 'n metaal wat geensins of weinig aangetas word deur oksidasie.

Voorbeelde van edelmetale sluit in goud en platinum; hulle voorkoms bly as gevolg van die weerstand teen oksidasie altyd ewe mooi. Iets minder edel is byvoorbeeld silwer, wat na verloop van tyd swart word, maar met 'n geringe polering weer sy glans kan verkry. Metale wat minder edel is, is koper, wat uiteindlik groen gevlek word deur oksidasie. Yster is nog minder edel en sal geheel en al deur verroesting vernietig word. Daar bestaan egter omstandighede waaronder sekere metale oksidasie beter sal kan weerstaan as metale wat selfs meer edel as hulself is. Sinkplaat word byvoorbeeld gebruik om wind en weer te trotseer, terwyl sink opsigself minder edel is as yster. Die rede hiervoor kan gevind word in die eenvormige, beskermde oksiedlagie wat verdere oksidasie teëwerk. Die vermoë van edelmetale om oksidasie oor baie jare te weerstaan is die rede waarom hulle as juweliersware en versierings gebruik word.

Dit het ook gelei tot die gebruik van edelmetale as ruilmiddel: hulle was so gewild dat diegene wat goud of silwer gehad het, hierdie metale vir bykans enigiets kon ruil. Die metale is ook seldsaam (maar nie té seldsaam nie), raak nie vinnig aangetas nie, en het 'n redelike stabiele waarde. Hierdeur kan die metale as geld gebruik word. Ook later, na die introduksie van papiergeld word baie valuta gerelateer aan die waarde van goud of silwer (goudstandaard, silwerstandaard).

Chemies kan dit as volg gesien word: 'n onedeler metaal kan 'n edeler metaal uit 'n oplossing van 'n edeler metaal laat neerslaan, die edelere metaal word as't ware 'verdring', dit wil sê dat die onedeler metaal in oplossing gaan en die edelere metaal uit die oplossing neerslaan. Byvoorbeel 'n ystere spyker in 'n oplossing met koper laat die spyker verkoper: die yster neem die plaas in van die koper in die oplossing en die koper kom op die spyker tereg. Alle metale kan op hierdie manier in 'n volgorde gesit word wat die spanningsreeks van die metale genoem word, met aan die ene kant die meest edele en aan die andere kant die meest onedele metaal.

Teenwoordig spreek mens in die vakliteratuur nie meer van "edel" of "onedel" nie, maar van sterke of swakke reduktors. Die ione wat na die reduksie gevorm is word die (geconjungeerde) oksidators genoem, en is ook weer van sterk naar swak in te deel. Sien ook redoksreaksie. Die edele metale, goud en platina, wil nie graag 'n elektron afstaan nie en daardoor in oplossing gaan (of 'n sout vorm), hulle is swakke reduktors. Die baie onedele metale, natrium en kalium, wil dit juis baie graag en is dus baie sterke reduktore. 'n Blokkie natrium sal uit homself al met lug reageer, en wanneer mens dit in water gooi, volg 'n heftige chemiese reaksie.

Sommige edelmetale kan egter aangetas word deur baie reaktiewe stoffe, soos koningswater.


</doc>
<doc id="30323" url="https://af.wikipedia.org/wiki?curid=30323" title="Indianapolis Motor Speedway">
Indianapolis Motor Speedway

Die Indianapolis Motor Speedway is 'n motorrenbaan in Speedway, Indiana in die VSA. Dit is die tweede oudste motorrenbaan wat steeds gebruik word in die wêreld. Dit is 4,023 km lank.

Die renbaan was gasheer vir die wêreldbekende Indianapolis 500 ren, oorspronklik gehou op 30 Mei en daarna verskuif na die laaste Sondag van Mei.

Sedert 1994 was die baan ook gasheer vir NASCAR se sogenaamde Brickyard 400 wat sedertdien nog elke jaar daar gehou is.

In 1998 het Tony George, eienaar van die baan, 'n kontrak geteken om Formule Een se Verenigde State Grand Prix aan te bied vanaf 2000 en dit het vir heelwat opwinding en omstredenheid gesorg tot die voorlopig laaste ren in 2007.


'n Reënbui voor die ren sorg vir 'n nat wegspring maar die baan droog vinnig uit en Michael Schumacher wen, met Rubens Barrichello tweede, op pad na 'n derde wêreldkampioenskap.


Mika Häkkinen wen vir die laaste keer in sy loopbaan voor hy aan die einde van die seisoen uittree.


Michael Schumacher en Rubens Barrichello was nog in die hele ren voor en op die laaste rondte het Schumacher begin stadiger ry in 'n poging dat hy en Barrichello gelyk sal klaarmaak. Dit het misluk en Barrichello het hom met 0,011 sekondes gewen, die tweede naaste einde aan 'n Formule Een ren.


Die wegspring was weereens, soos 3 jaar gelede, in nat toestande. Die reën het opgehou maar 'n paar keer weer teruggekeer. Dit het gesorg vir baie opwinding en Michael Schumacher wen teen Kimi Räikkönen in 'n ren waar die beste strategie die wenner bepaal het.


Die ren word verskuif na Junie en was dramaties met twee veiligheidsmotorperiodes. Die ren het begin met 'n ongeluk op die eerste draai waarin vele motors betrokke was en 4 uit die ren uit was, dit het gesorg vir die eerste veiligheidsmotorperiode. Op rondte 9 het Fernando Alonso se band gebars en skaars een rondte later het Ralf Schumacher ook 'n band gebars in die 300 km/h draai 13. Hy het 'n rugbesering opgedoen, waarna hy 6 renne moes uitsit om te herstel, en Michael Schumacher het weer gewen met Barrichello tweede.


Veiligheidskwessies oor Michelin se bande het veroorsaak dat net die motors met Bridgestone bande wegspring na 'n volle naweek se bespiegelinge. Schumacher het hierdie ongewone ren gewen gevolg deur Barrichello en Tiago Monteiro, wat nog nie voorheen punte verdien het nie, was derde. Daar was 'n vraagteken oor die toekoms van die ren maar die ren is behou vir 2006.


'n Agt-motorongeluk by die eerste draai sorg vir 'n 7-rondte-lange veiligheidsmotorperiode, sonder verdere drama daarna wen Michael Schumacher met Felipe Massa tweede in 'n ren wat net 9 motors kon voltooi.


Nuweling Lewis Hamilton wen met Fernando Alonso in die tweede plek, nadat hulle deur die hele ren gewedywer het vir eerste plek. Nie veel drama soos in vorige jare nie, maar die twee McLarenspanmaats se geveg vir eerste plek het vir vele opwinding gesorg.

Die Wêreldmotorfiets Grand Prix-kampioenskap sou vanaf 2008 'n tweede ren in die VSA hê op 'n opgegradeerde weergawe van die Formule Eenbaan.



</doc>
<doc id="30327" url="https://af.wikipedia.org/wiki?curid=30327" title="Saarland">
Saarland

Saarland (Duits: [ˈzaːɐ̯lantʰ]; Frans: "Sarre") is 'n deelstaat in die suidweste van Duitsland. Dit grens aan die deelstaat Rynland-Palts asook aan Frankryk en Luxemburg. Saarland vorm saam met die Franse administratiewe gewes Lotaringe (Frans: "Lorraine"), die Groothertogdom Luxemburg, die Duitse deelstaat Rynland-Palts en die Belgiese gewes Wallonië die Europese Saar-Lor-Lux-gebied.

Saarland is in 1920 volgens die Verdrag van Versailles as 'n politieke entiteit gestig en amptelik Saarbekkengebied (Duits: "Saarbeckengebiet", in die volkstaal meestal "Saargebiet") genoem. Die destydse gebied was ietwat kleiner as die huidige deelstaat, aangesien die noordelikse grens verder suidwaarts geleë was. Nadat die gebied vyftien jaar lank deur die Volkebond beheer is, is dit in 1935 ná 'n referendum weer by die Duitse Ryk ingesluit.

Saarland was ná die Tweede Wêreldoorlog tot 1949 'n Franse protektoraat, vervolgens 'n outonome gebied en het op 1 Januarie 1957 by die Federale Republiek van Duitsland aangesluit.



</doc>
<doc id="30329" url="https://af.wikipedia.org/wiki?curid=30329" title="Elektriese potensiaal">
Elektriese potensiaal

Die elektriese potensiaal van enige punt in 'n ruimte is die potensiële energie per eenheid van 'n lading wat verband hou met 'n statiese (onveranderlike) elektriese veld. Dit word tipies in volt gemeet en is 'n Lorentz skalare grootheid. Die verskil in elektriese potensiaal tussen twee punte staan bekend as die potensiaalverskil of soms as die spanning.

'n Mens kan aan elektriese potensiaal dink as 'n soort "elektriese druk". Waar die "druk" eenvormig is sal geen stroom vloei nie en sal niks gebeur nie. Net soos 'n mens nie normale atmosferiese druk kan waarneem nie aangesien daar geen drukverskille binne die liggaam en daarbuite is nie word dit nie waargeneem nie. Waar hierdie "elektriese druk" verskil sal 'n elektriese veld bestaan wat die nodige krag kan veroorsaak wat op gelaaide deeltjies uitgeoefen word.

Wiskundig gesien hou die potensiaal φ ('n skalaarveld) verband met die konserwatiewe elektriese veld formula_1 (formula_2) wat voorkom wanneer die magnetiese veld tydsonafhanklik is (sodat formula_3 vanuit Faraday se wet).

Soos enige potensiaalfunksie, het slegs die "potensiaalverskil" (spanning) tussen twee punte enige fisiese betekenis (as kwantum Aharonov-Bohm effek buite rekening gelaat word), aangesien enige konstante by φ getel kan word sonder om formula_1 te beïnvloed.

Die elektriese potensiaal φ word daarom gemeet in eenhede van energie per elektriese eenheidslading. In SI-eenhede is dit:

Die elektriese potensiaal kan ook veralgemeen word om situasies te hanteer waar die potensiaalvelde tydafhanklik is, in welke geval die elektriese veld nie konserwatief is nie en 'n potensiaalfunksie nie oral in ruimte gedefinieer kan word nie. Daar word 'n effektiewe potensiaalverskil ingesluit wat verband hou met die induktansie van die stroombaan. Hierdie veralgemeende potensiaalverskil word ook die elektromotoriese krag genoem.

Voorwerpe kan oor 'n eienskap beskik wat as 'n elektriese lading bekend staan. 'n Elektriese veld oefen 'n krag op gelaaide voorwerpe uit en versnel hulle in die rigting van die krag, hetsy in die rigting of teenoorgestelde rigting van die veld. As die gelaaide voorwerp 'n positiewe lading dra, sal die krag en versnelling in die rigting van die veld wees. Hierdie krag het dieselfde rigting as die elektriese veldvektor en die grootte daarvan word gegee deur die grootte van die lading vermenigvuldig met die grootte van die elektriese veld.

Krag en potensiële energie hoe direk verband met mekaar. As 'n voorwerp in die rigting van die krag beweeg wat dit versnel, word sy potensiële energie verlaag. Die potensiële energie van 'n vallende voorwerp verlaag byvoorbeeld soos dit die aarde nader en word omgeskakel in kinetiese energie.

Vir sekere kragte is dit moontlik om 'n potensiaal van 'n veld te definieer sodanig dat die potensiële energie van 'n voorwerp as gevolg van 'n veld slegs afhanklik is van die posisie van daardie voorwerp ten opsigte van die veld. Twee sulke kragte is swaartekrag en die elektriese krag in die afwesigheid van tydsveranderlike magnetiese velde. Die potensiaal van 'n elektriese veld word die elektriese potensiaal genoem.

Die elektriese potensiaal en die magnetiese vektorpotensiaal vorm saam 'n viervektor sodat die twee soorte potensiale onder Lorentz transformasies vermeng kan word.

Die begrip elektriese potensiaal (aangedui deur: formula_5, formula_6 of "V") het 'n noue verband met die begrip potensiële energie, as volg:

waar formula_8 die elektriese potensiële energie is van 'n toetslading "q" as gevolg van die elektriese veld. Neem kennis dat die potensiële energie en dus ook die elektriese potensiaal slegs gedefinieer is ten opsigte van 'n konstante waarde: 'n mens moet 'n arbitrêre posisie kies waar die potensiële energie nul is.

Die korrekte definisie van elektriese potensiaal gebruik die elektriese veld formula_1:

waar E gelyk is aan die elektriese veld, ds 'n onbekende is en 'C' 'n arbitrêre pad is wat die punt onder oorweging met die punt by nul potensiaal verbind.

Wanneer formula_11, is die lynintegraal hierbo nie afhanklik van die spesifieke pad "C" nie maar slegs van die eindpunte. 

Op soortgelyke wyse sal die elektriese potensiaal die elektriese veld bepaal volgens sy gradiënt:

en daarom, volgens Gauss se wet, bevredig die potensiaal Poisson se vergelyking:

waar ρ die totale ladingsdigtheid is (insluitende die gebonde lading).

Let wel: hierdie vergelykings kan nie gebruik word as formula_14, d.w.s. in die geval van 'n "nie-konserwatiewe elektriese veld" (wat veroorsaak word deur 'n veranderende magnetiese veld; sien Maxwell se vergelykings).

Elektriese potensiaal, tipies in volt gemeet, verskaf 'n eenvoudige manier om elektroniese stroombane te analiseer sonder dat diepgaande kennis oor die stroombaanvorm of die elektriese velde daarin benodig word.

Die elektriese potensiaal verskaf 'n eenvoudige manier om elektriese netwerke te analiseer met behulp van Kirchoff se wette, sonder dat die gedetailleerde Maxwell vergelykings vir die velde van die stroombaan opgelos hoef te word.



</doc>
<doc id="30338" url="https://af.wikipedia.org/wiki?curid=30338" title="Selfstandige Evangelies-Lutherse Kerk">
Selfstandige Evangelies-Lutherse Kerk

Die Selfstandige Evangeliese-Lutherse Kerk (SELK) (Duits: "Selbständige Evangelisch-Lutherische Kirche") is 'n behoudende Lutherse Kerk in Duitsland. Die administratiewe hoofkwartier, die "Kirchenbüro", is in Hannover (deelstaat Nedersakse). Die biskop is Hans-Jörg Voigt. 

Die SELK is in 1830 gestig. Die verkose demokratiese bestuursorgane van die SELK is die Sinode. 

Selfstandige Lutherse minderheidskerke het tussen 1817 en 1880 veral in Pruise, Sakse, Hessen en Hannover ontstaan nadat Lutherse en Gereformeerde kerke in Duitsland deur die staat in 'n gemeenskaplike "Evangeliese Kerk" verenig is. Ook in die 20ste eeu het hierdie "Unie" (Duits: "Union") of samesmelting model gestaan vir die daarstelling van een enkele Evangeliese eenheidskerk in Duitsland wat met die Evangeliese Kerk in Duitsland (EKD) verwesenlik is. Baie Lutherane was egter gekant teen hierdie samesmelting.

Hulle het veral aangevoer dat die Lutherse en Gereformeerde leerstellings onversoenbaar met mekaar sou wees en in 'n gemeenskaplike kerkverband nie gelyke regte sou kon geniet nie. Daar is byvoorbeeld na die uiteenlopende Lutherse en Gereformeerde leerstellings oor die Nagmaal verwys.

Om hul suiwer Lutherse leerstellings, belydenis, kerkdiens en selfstandige kerkorganisasie te bewaar - iets wat in die verenigde kerke van die verskillende Duitse lande nie meer moontlik was nie - het baie Lutherane daarna gestrewe om hul selfstandige kerkorde te herstel. Die stigting van suiwer Lutherse kerke is ook deur die Bybelkritiese teologie bevorder wat vanuit die staatsuniversiteite na ander sfere in die Duitse samelewing uitgebrei is. 'n Derde rede vir die afstigting van behoudende Lutherse kerke - veral in die laaste derde van die 19de eeu - was die toenemende invloed wat staatsinstellings op die tradisionele kerkreg uitgeoefen het.
Die huidige SELK is in 1972 met die samesluiting van kleiner selfstandige Lutherse kerke in Wes-Duitsland gevorm. 1991 het ook die Evangelies-Lutherse (Oud-Lutherse) Kerk in die eertydse Duitse Demokratiese Republiek (DDR) by die SELK aangesluit. Sodoende is byna alle Lutherse minderheidskerke in Duitsland in 'n gemeenskaplike kerkverband verenig.



</doc>
<doc id="30340" url="https://af.wikipedia.org/wiki?curid=30340" title="Movement for Democratic Change">
Movement for Democratic Change

Die Movement for Democratic Change (MDC) is 'n Zimbabwiese politieke party wat onlangs in twee geskeur het. Die hoof-faksie word gelei deur Morgan Tsvangirai en Arthur Mutambara is die leier van die wegbreekparty. Die party is in 1999 as 'n opposisieparty gestig om die Zimbabwe African National Union - Patriotic Front teen te staan wat deur President Robert Mugabe gelei word. Die MDC is gevorm uit 'n breë koalisie van burgerlike groepe en indiwidue wat 'n veldtog vir 'n "Nee" stem in die 2000 referendum in Zimbabwe voorgestaan het, veral die Zimbabwe Congress of Trade Unions.

In Februarie 2000 het ZANU-PF 'n referendum oor die grondwet gehad. Die voorgestelde veranderinge sou toekomstige presidente tot twee termyne beperk , maar aangesien dit nie terugwerkend sou wees nie, sou dit Mugabe toelaat om nog twee termyne as president te dien. Dit sou ook aan die regering en militêre amptenare immuniteit teen vervolging verleen vir enige onwettige dade wat gepleeg is tydens hul ampstermyne. Dit het ook die onteiening van grond in blanke besit gewettig vir herverspreiding aan swart boere sonder enige vergoeding. Die referendumvoorstelle is verslaan deur 'n sterk stedelike stem. Hierdie resultaat was vir ZANU-PF 'n verleentheid kort voor parlementêre verkiesings wat in middel April gehou sou word. Die suksesvolle veldtog deur die MDC in dié referendum, het die aansien van die MDC baie laat styg.

Tydens die 2000 parlementêre verkiesings het die MDC 57 van die 120 setels gewen. Dit was die eerste keer dat 'n opposisie party meer as 'n handvol setels kon verower sedert die samesmelting van ZANU en ZAPU in 1988. Die MDC het dominante steun in die meeste stedelike gebiede en in Matabeleland geniet. Die MDC het al die setels in die twee grootste stede, Harare en Bulawayo gewen en slegs twee in Matabeleland verloor.

Hierdie verkiesing is deur internasionale waarnemers vanuit die Britse gemenebes, Noorweë en die Suid-Afrikaanse parlementêre afvaardiging beskryf as nie vry en regverdig nie.


</doc>
<doc id="30341" url="https://af.wikipedia.org/wiki?curid=30341" title="Krommepassing">
Krommepassing

Krommepassing is die vind van 'n kromme wat die "beste pas" by 'n reeks datapunte en ander moontlike voorwaardes. Hierdie artikel kan beskou word as 'n inleiding tot interpolasie (waar 'n presiese passing tot voorwaardes verwag word) en regressie-analise. Beide tegnieke word soms gebruik vir ekstrapolasie. Regressie-analise maak dit moontlik om 'n benaderde passing te verkry deur die verskil tussen datapunte en die kromme te minimeer.

Beskou 'n eerste orde polinoomvergelyking:

Dit verteenwoordig 'n lyn met helling "a". Ons weet dat 'n lyn enige twee punte kan verbind. Dus is 'n eerste orde polinoomvergelyk 'n eksakte passing deur enige twee punte.

As ons die orde van die vergelyking verhoog na 'n tweede orde polinoom, kry ons:

Dit sal 'n eksakte passing deur enige drie punte lewer:

As ons nou die orde van die vergelyking verhoog tot 'n derde orde polinoom, kry ons:

Dit sal 'n eksakte passing deur vier punte lewer.

'n Meer algemeen stelling sal wees om te sê dat dit vier voorwaardes presies sal pas. Elke beperking kan 'n punt wees, 'n hoek of 'n kromming. Hoek- en krommingsbeperkinge word meer dikwels aan die einde van 'n kurwe toegevoeg en in sulke gevalle word hulle "randvoorwaardes" genoem.

Met bogenoemde in gedagte kan eerste graadse polinoomvergelykings ook gebruik word om 'n eksakte passing vir 'n enkele punt en hoek te vind terwyl 'n derde-orde polinoomvergelyking ook gebruik kan word om 'n eksakte passing vir twee punte, 'n hoekvoorwaarde en 'n krommevoorwaarde te verkry. Baie ander kombinasies van voorwaardes is moontlik vir hierdie en ander hoër orde polinoomvergelykings.

As ons meer as "n"  + 1 voorwaardes het (waar "n" die orde van die polinoom is) kan ons steeds die polinoomkromme deur daardie voorwaardes loop. 'n Eksakte passing tot al die voorwaardes is nie seker nie (maar kan gebeur, byvoorbeeld in die geval van 'n eerste orde polinoom wat drie kolineêre punte pas). Oor die algemeen word 'n metode vereis om elke benadering te evalueer. Die kleinstekwadratemetode is een maklike metode om die afwykings te vergelyk.

Daar kan nou met reg gevra word waarom 'n mens dan 'n benaderde passing sal wil verkry as 'n mens eenvoudig net die orde van die polinoom kan verhoog om 'n eksakte passing te verky. Daar bestaan verskeie redes:





Die gebruik van 'n polinoom met 'n hoër orde as wat werklik benodig word is ook nie 'n goeie besluit nie as gevolg van die redes hierbo aangegee maar ook omdat dit lei tot 'n oneindige aantal moontlike oplossings.

Ander soorte krommes, soos koniese snitte, ronde-, elliptiese-, paraboliese en hiperboliese boë of trigonometriese funksies (soos sinus en kosinus) kan ook gebruik word in krommepassings in sekere gevalle. Die baan van vallende voorwerpe onder die invloed van swaartekrag volg gewoonlik byvoorbeeld 'n paraboliese pad as lugweerstand buite rekening gelaat word. Dit sou dus sin maak om sulke datapunte op 'n paraboliese kurwe te pas. Die getye volg 'n sinusoïdale patrone dus kan sulke datapunte gepas word op 'n sinusgolf of die som van twee sinusgolwe met veskillende periodes om voorsiening te maak vir die invloed van die Maan en die Son.

Let wel dat alhoewel die artikel grootliks op 2D krommes van toepassing is, die logika ook uitgebrei kon word tot 3D oppervlakke. Elke deel van die oppervlak kan dan voorgestel word as 'n net van kromme in twee parametriese rigtings, tipies met u en v aangedui.

Implementerings

Sagteware


</doc>
<doc id="30343" url="https://af.wikipedia.org/wiki?curid=30343" title="Sakse-Anhalt">
Sakse-Anhalt

Sakse-Anhalt (Duits: "Sachsen-Anhalt" [ˈzaːksn̩ˈʔanhaltʰ], Nederduits: "Sassen-Anhalt") is 'n deelstaat van die Bondsrepubliek Duitsland. Die administratiewe hoofstad en grootste stad is Maagdeburg met 'n bevolking van 232 306 in 2014. Sakse-Anhalt grens aan die deelstate Nedersakse, Brandenburg, Sakse en Thüringen.
Die deelstaat het in sy huidige vorm 'n baie kort tradisie aangesien dit net in die tydperk tussen 1947 en 1952 as 'n deelstaat van die deur Sowjet-Rusland besette Oos-Duitsland en latere Duitse Demokratiese Republiek bestaan het. As gevolg van 'n administratiewe hervorming is die deelstaat in 1952 ontbind en in twee distrikte, Halle en Maagdenburg, verdeel. Met die Duitse hereniging op 3 Oktober 1990 is Sakse-Anhalt as een van vyf nuwe oostelike deelstate herstig.

Die gebied aan die Harz-bergreeks, die middelloop van die Elberivier en die benedeloop van die Saale pronk nogtans met 'n ryk historiese en kulturele erfenis wat tot die vroegste periode van die Duitse ryksgeskiedenis teruggevoer kan word. Belangrike historiese gebeurtenisse, persoonlikhede en prosesse het hulle oorsprong in hierdie gebied gehad en dikwels ver buite sy grense uitgestraal soos byvoorbeeld die Reformasie. Martin Luther en Philipp Melanchthon, wat albei as professore by die Universiteit van Wittenberg werksaam was, het met hul reformatoriese werk die Duitse geloofswêreld blywend verander.

Daarnaas weerspieël ook Sakse-Anhalt se argitektoniese erfenis met kastele, slotte, katedrale en kerke langs die sogenaamde Romaanse Roete (Duits: "Straße der Romanik") die geskiedenis van die gebied.

Die Ministerpresidente sedert 1947:



</doc>
<doc id="30346" url="https://af.wikipedia.org/wiki?curid=30346" title="Polinoom">
Polinoom

In Wiskunde is 'n polinoom 'n uitdrukking wat saamgestel word uit een of meer veranderlikes en konstantes deur gebruik te maak van optel, aftrek, vermenigvuldiging en konstante positiewe heelgetaleksponente. formula_1 is 'n voorbeeld van 'n polinoom, maar formula_2 is nie omdat dit deling met 'n veranderlike insluit en 'n eksponent bevat wat nie 'n positiewe heelgetal bevat nie.

Polinome is een van die belangrikste begrippe in algebra en wiskunde in die algemeen en vind baie toepassings in die wetenskap. Hulle word gebruik om polinoomvergelykings te vorm, wat 'n wye reeks probleme kan voorstel, vanaf elementêre woordprobleme tot ingewikkelde probleme in die wetenskap; hulle word gebruik om polinoomfunksies te definieer wat gebruik word in vakgebiede wat wissel van chemie, fisika tot by ekonomie en word gebruik in analise en numeriese analise om ander vergelykings te benader. Polinome word gebruik om polinoomringe saam te stel, een van die kragtigste begrippe in algebra en algebraïse meetkunde.

'n Polinoom is óf nul óf kan uitgedruk word as die som van een of meer nie-nul terme ('n veelterm). Die getal terme is beperk. Hierdie terme bestaan uit 'n konstante (wat die koëffisiënt van die term genoem word) wat vermenigvuldig word met nul of meer veranderlikes (gewoonlik deur letters verteenwoordig). Elke veranderlike kan 'n eksponent hê wat 'n nie-negatiewe heelgetal is. Die eksponent van 'n veranderlike in 'n term is gelyk aan die orde van daardie veranderlike in die term. Aangesien formula_3, is die orde van die veranderlike sonder 'n eksponent gelyk aan een. 'n Term met geen veranderlikes word 'n konstante term genoem, insluitende fraksies, irreële getalle, negatiewe getalle en komplekse getalle.

Byvoorbeeld,

is 'n term. Die koëffisiënt is –5, die veranderlikes is "x" en "y", die orde van "x" is twee en die orde van "y" is een.

Die orde van die term in sy geheel is die som van die ordes van elke veranderlike daarin. In die voorbeeld hierbo is dit 2 + 1 = 3.

'n Polinoom is 'n som van terme. Onderstaande is byvoorbeeld 'n polinoom:

Dit bestaan uit drie terme: die eerste se orde is twee, die tweede se orde is een en die derde se orde is nul. Hier staan "− 5x" vir "+ (−5)x", dus is die koëffisiënt van die middelste term −5.

Wanneer 'n polinoom in een veranderlike gerangskik word in die tradisionele volgorde, word die terme met die hoër orde geskryf voor die terme met die laer ordes. In die eerste term hierbo is die koëffisiënt 3, die veranderlike is "x" en die eksponent is 2. In die tweede term is die koëffisiënt –5. Die derde term is 'n konstante. Die orde van 'n nie-nul polinoom is die hoogste orde van enige van die terme. In bostaande voorbeeld is die polinoom 'n 2 orde polinoom.


</doc>
<doc id="30347" url="https://af.wikipedia.org/wiki?curid=30347" title="Veranderlike">
Veranderlike

In rekenaarwetenskap en wiskunde is 'n veranderlike 'n simboliese verteenwoordiging wat op 'n hoeveelheid of uitdrukking dui. In wiskunde word 'n veranderlike dikwels gebruik om 'n "onbekende" hoeveelheid aan te dui wat die vermoë het om te verander; in rekenaarwetenskap verteenwoordig dit 'n plek waar 'n waarde gestoor kan word. Veranderlikes staan dikwels in teenstelling met konstantes wat bekende waardes het en onveranderlik is.

Die begrip het 'n soortgelyke betekenis in die fisiese wetenskappe en ingenieurswese: 'n veranderlike is 'n hoeveelheid waarvan die waarde tydens die verloop van 'n eksperiment (insluitende simulasies) kan verander, by verskillende monsters of tydens die bedryf van 'n stelsel. Veranderlikes word onderskei van parameters, alhoewel 'n veranderlike in een konteks, as 'n parameter in 'n ander konteks gesien kan word.

In toegepaste statistiek is 'n veranderlike 'n meetbare faktor, eienskap of kenmerk van 'n indiwidu of 'n sntelsel—met ander woorde, iets wat verwag kan word om te varieer met tyd of tussen indiwidue. Lukrake veranderlikes is 'n idealisering hiervan in wiskundige statistiek, waar hulle gedefinieer word as meetbare funksies van 'n waarskynlikheidsruimte na 'n meetbare ruimte.

formula_1 Verteenwoordig tipies 'n onbekende veranderlike. Al kan enige letter gebruik word is formula_1 die algemene keuse. Hierdie gebruik kan teruggespoor word na die Arabiese woord "šay<nowiki>'</nowiki>" شيء = “ding”, wat in algebra en soortgelyk tekste in Ou Spaans opgeneem is met die uitspraak “šei”, en geskryf is as "xei" en later per gewoonte afgekort is na formula_1 (Die Spaanse uitspraak van “x” het sedertdien verander. Ander bronne beweer dat die formula_1 'n afkorting is van die Latynse "causa" wat 'n vertaling van die Arabiese شيء was. Hoe dit ookal sy, dit het die gewoonte gevestig om letters te gebruik om hoeveelhede in algebra te verteenwoordig. In wiskunde word 'n “skuinsdruk x” (formula_5) dikwels gebruik om te verhoed dat dit met die vermenigvuldigingsteken verwar word. Vanuit wiskunde het die gewoonte in die alledaagse kultuur ook gespruit om “X” te gebruik as 'n generiese plekhouer vir 'n veranderlike waarvan die waarde onbekend of geheim is, soos in "projek X" of "meneer X".

Veranderlikes word in wiskundige vergelykings gebruik. In die vergelyking "x + 1 = 5", is x 'n veranderlike wat 'n onbekende getal verteenwoordig. Veranderlikes word dikwels verteenwoordig deur letters van die Romeinse alfabet, maar kan ook deur letters van ander alfabette, soos die Griekse alfabet en ander simbole verteenwoordig word. In hierdie sin word veranderlikes as 'n "plekhouer" gebruik in baie vertakkinge van wiskunde.

In wiskunde in die algemeen is die letters wat die meeste gebruik word om veranderlikes voor te stel "x", "y", "n", "a" en "b"— "x" en "y" word die meeste gebruik omdat hulle dikwels ook gebruik word om die twee asse van 'n tweedimensionale grafiek voor te stel, terwyl "a" en "b" dikwels gebruik word om koëffisiënte van x en y in die algemene vorm van 'n linêere vergelyking voor te stel.


</doc>
<doc id="30350" url="https://af.wikipedia.org/wiki?curid=30350" title="Acre (staat)">
Acre (staat)

Acre (amptelike afkorting: AC) is een van die 26 deelstate van Brasilië, met 'n oppervlakte van 152 581 vierkante kilometer en sowat 686 652 inwoners (2003).


</doc>
<doc id="30353" url="https://af.wikipedia.org/wiki?curid=30353" title="Kleinstekwadratemetode">
Kleinstekwadratemetode

Die kleinste-kwadratemetode is 'n rekenkundige metode om die beste passing vir 'n kromme op 'n gegewe stel datapunte in 'n vlak te bepaal. Die metode verleen sy naam aan die kriterium wat gebruik word om hierdie beste passing te bepaal, dit wil sê die passing word gemeet aan die totaal van die som van die kwadratiese afwykings (in 'n vertikale sin) vanaf die kromme.

Die metode is onafhanklik van mekaar deur Karl Friedrich Gauss en Adrien Marie Legendre ontwikkel. In 1801 het Gauss die kleinste-kwadratemetode gebruik om 'n skatting van die baan van die pas ontdekte planetoïde, Ceres te maak. Hy het noukeurig voorspel waar en wanneer Ceres weer sou verskyn.

Die kleinste-kwadratemetode in sy eenvoudigste, oorspronklike vorm is 'n metode om by 'n gegewe stel punte in die xy-vlak, wat veronderstel is om (min of meer) op 'n regte lyn te lê, die bes passende lyn te bepaal. Die beste passing beteken dat die som van die gekwadreerde afwykings in die vertikale sin ten opsigte van die lyn so klein as moontlik is.

As ons die "i"-de meetpunt voorstel deur formula_1 en die verlangde lyn voorstel met:

dan word die afwyking vir die formula_3 vir die punt gegee deur:

Die som van die kwadrate van alle afwykings is

Dit kom dan daarop neer dat by die gegewe punte die parameters a en b so te bepaal dat die bostaande som op sy kleinste ('n minimum) is. Dit lei tot die sogenaamde "normaalvergelykings" vir a en b:

waarvan die oplossing as volg uitgedruk kan word

en

Die kleinste-kwadratemetode is 'n metode om 'n model te pas op 'n aantal gemete waardes. Die parameters van die model waarvoor dit geld dat die kwadrate van die afwykings van die gemete waardes ten opsigte van die model minimaal is, word gesoek.

As die model slegs onafhanklike parameters het, wat elkeen slegs in die eerste mag voorkom, kan 'n mens die kleinste-kwadratemetode toepas en met 'n enkele bewerking die optimale parameters verkry. Hierdie variant staan bekend as 'n "lineêre kleinste-kwadratemetode". Let wel dat dit nie noodwendig beteken dat die model 'n regte lyn verteenwoordig nie! Baie ingewikkelde modelle kan met lineêre metodes opgelos word.

As die model wel hoër magte bevat of daar bestaan korrelasies tussen die parameters, kan daar deur middel van 'n iteratiewe prosedure dikwels ook 'n goeie model bepaal word. Hiervoor moet 'n mens 'n aantal kere 'n berekening uitvoer waar die lokale afgeleide van die modelfunksie gebruik word. 'n Mens moet egter wel 'n idee hê van waar 'n mens behoort te eindig, anders kan 'n mens moontlik die verkeerde (suboptimale) minimum bereik.

Die kleinste-kwadratemethode vind onder meer toepassing by lineêre regressie. 

'n Vergelykbare rekenmetode waaby alle waardes nie vooraf bekend hoef te wees nie is die Kalman-filter.


</doc>
<doc id="30355" url="https://af.wikipedia.org/wiki?curid=30355" title="Fjodor Dostojefski">
Fjodor Dostojefski

Fjodor Michailowitsj Dostojefski (Russies: Фёдор Михайлович Достоевский, wetenskaplike transliterasie "Fëdor Michajlovič Dostoevskij"; * 11 November 1821 in Moskou, Russiese Ryk, tans Rusland; † 9 Februarie 1881 in Sint Petersburg) was 'n Russiese skrywer van fiksie. Van sy bekendste werke sluit in "Die Idioot" (Russies: Идиот), "Misdaad en Straf" (Преступление и наказание, Prestoeplenije i Nakazanije) en "Bose Geeste" (Бесы). Hierdie werke het 'n blywende uitwerking op intellektuele denke en die wêreldletterkunde gehad.

Dostojefski se vader het afgestam van 'n familie wat eens tot die ou, maar klein Litause adel behoort het. Sy oupa was 'n priester in die Russies-Ortodokse Kerk in die Slowaakse Bratislava. Omstreeks 1818 het hy besluit om na Moskou te trek en medies te studeer. Sy moeder het as koopmansdogter 'n bogemiddelde opvoeding gehad.

In 1821 het die gesin verhuis na die Marinski-hospitaal vir armes, 'n filantropiese instelling waar hulle gaan woon het en waar Dostojefski, een van sewe kinders, gebore is. Hy het in 'n gesin met private personeel opgegroei. In 1831 het Dostojefski sr. 'n vervalle dorpie gekoop met honderd manlike lyfeienes, onder meer om sy gesin in die somer vars lug en vryheid te bied. Terug tuis moes Dostojefski hard studeer. Sy pa het hom self in Latyn onderrig.

Romans:

Korte verhale en novelle:
Die laatste vyf verhale is ook onderdeel van "Dagboek van 'n skrywer".

Non-fiksie:



</doc>
<doc id="30356" url="https://af.wikipedia.org/wiki?curid=30356" title="Pous Stefanus (II)">
Pous Stefanus (II)

Stefanus (II) was die 92ste pous van die Rooms-Katolieke Kerk.

Pous Stefanus (II) volg op 23 Maart 752 vir Pous Sagarias op, maar sterf weens 'n beroerte voordat hy in die amp bevestig is op 25 Maart 752. Hy word opgevolg deur Pous Stefanus II. 
Die naam ‘Stefanus’ beteken 'gekroonde'.

Pous Stefanus (II) is wel wettige as pous verkies, maar nooit in die amp bevestig nie. Hy sterf drie dae na sy verkiesing. Tot 1961 is hy deur die Roomse Kerk as die 92ste pous erken. In 1961 besluit die Vatikaan om hom as wettige pous te skrap omdat hy nooit biskop (van Rome) was nie. Dit het die nommering van al die volgende pouse lelik omgekrap. Sy opvolger het ook die naam Stefanus gehad en was tot 1961 die 93ste pous met die naam Stefanus III. Tans is hy die 92ste pous met die naam Stefanus II, maar word gewoonlik in die literatuur aangedui as Stefanus II (III).

Sien die Lys van pouse (onderafdeling: Die spesiale geval van Pous Stefanus (II)) vir 'n verder bespreking.



Saamgestel en vertaal uit die , , en wikipedia.


</doc>
<doc id="30357" url="https://af.wikipedia.org/wiki?curid=30357" title="Pous Stefanus">
Pous Stefanus

Pous Stefanus kan verwys na 'n aantal pouse van die Rooms-Katolieke Kerk, naamlik:



</doc>
<doc id="30358" url="https://af.wikipedia.org/wiki?curid=30358" title="Paul van Rusland">
Paul van Rusland

Paul Petrowitsj (Russies: Павел Петрович; Pawel Petrowitsj) (Sint Petersburg, 1 Oktober 1754 — Sint Petersburg, 23 Maart 1801) was van 1796 tot 1801 keiser van Rusland.

Paul is op 1 Oktober 1754 in die paleis van keiserin Elisabeth in Sint Petersburg gebore. Hy was die seun van die latere Pieter III en Katharina die Grote. Katharina het later beweer Paul se regte pa was haar destydse minnaar, Sergei Saltikof. Paul het egter baie na Pieter III getrek en daar word ál meer geglo dat Katharina slegs twyfel wou wek oor Paul se aanspraak op die troon om haar eie wankelrige posisie te versterk. As seun is Paul beskryf as intelligent en aantreklik. Sy voorkoms later in sy lewe word toegeskryf aan tifuskoors wat hy in 1771 opgedoen het.

Op 25 Desember 1762 sterf Elisabeth en Pieter III word keiser. Ná ses maande op die troon, op 28 Junie 1762, word sy bewind omvergewerp en word sy vrou Katharina II van Rusland. Op 18 Julie word Pieter vermoor.

In 1773 trou Paul met Wilhelmina Louisa van Hesse-Darmstadt en sy kry die nuwe naam Natalia Aleksejewna. Katharina neem Paul op in die keiserlike raad. Sy wil hê hy moet ondervinding opdoen vir sy toekomstige amp as keiser. Toe sy eerste vrou op 26 April 1776 met die geboorte van hul kind sterf, reël Katharina ’n nuwe huwelik op 7 Oktober 1776 met die beeldskone Sophia Dorothea van Württemberg, wat die nuwe naam Maria Fjodorowna kry. In dié tyd is Paul in ’n paar intriges gewikkel. Hy beweer dat daar ’n aanslag op sy lewe was en beskuldig selfs sy ma daarvan dat sy hom wil laat vermoor. Daarna verwyder Katharina hom uit die keiserlike raad en hou hom op ’n afstand.

Ná die dood van Katharina die Grote in 1796 word Paul op 42 keiser van Rusland. Hy doen dadelik navraag oor Katharina se testament met die idee om dit dalk te vernietig, want daar is gerugte dat sy hom onterf het ten gunste van sy oudste seun, Aleksander. Hierdie vrees dra waarskynlik by tot Paul se uitvaardiging van die Pauliniese Wette oor die opvolging van die troon volgens eersgeboortereg. Dit is nooit deur sy opvolgers verander nie.

Tydens die eerste jaar van sy bewind verander Paul baie van sy ma se beleidsrigtings. Hy beëindig die Persiese ekspedisie van 1796, wat deur Katharina begin is, binne ’n maand nadat hy keiser word. Sy pa, Pieter III, word met groot prag en praal herbegrawe in die Petrus-en-Pauluskatedraal in Sint Petersburg. Op die beweringe dat hy ’n buite-egtelike kind is, reageer hy deur sy afkoms van Pieter die Grote wyd en syd te verkondig.

Sy bewind word gekenmerk deur sy stryd teen die nagevolge van die Franse Rewolusie in Rusland en Europa. In 1798 sluit hy aan by ’n koalisie van Europese lande teen Napoleon I. Paul is idealisties en in staat tot groot vrygewigheid, maar hy is ook wispelturig en in staat tot wraaksugtigheid. Hy vergoed adellikes wat lojaal aan hom is, maar verlaag die aansien van ander wat hy vermoed ontrou is.

Paul se vrees dat hy vermoor gaan word, is nie ongegrond nie. Van sy beleidrigtings vervreem hom van sy raadgewers en die adel. Dit spoor sy vyande aan tot aksie. In 1801 word hy deur ’n groep offisiere vermoor sodat sy seun Aleksander I, Katharina die Grote se gunsteling-kleinseun, hom kan opvolg.


</doc>
<doc id="30359" url="https://af.wikipedia.org/wiki?curid=30359" title="Aleksander I van Rusland">
Aleksander I van Rusland

Aleksander I Pawlowitsj (Russies: Александр I Павлович) (Sint Petersburg, 23 Desember 1777 — Taganrog, 1 Desember 1825) was van 1801 tot 1825 keiser van Rusland.

Hy word in Sint Petersburg gebore as die seun van groothertog Paul Petrowitsj, later keiser Paul, en Sophia Dorothea van Württemberg (Maria Fjodorowna). Aleksander bestyg die troon ná die moord op sy pa en regeer oor Rusland tydens ’n chaotiese periode, die Napoleontiese Oorloë. In die eerste helfte van sy bewind probeer hy verskeie liberale hervormings deurvoer, maar in die tweede helfte besef hy dis ’n onmoontlike taak en skaf hy baie van sy vroeëre hervormings af. In sy buitelandse beleid het Aleksander ’n taamlike mate van sukses behaal en hy het verskeie veldtogte gewen. Die vreemde teenstrydigheid in hom maak Aleksander een van die interessantste keisers. Sy dood was boonop in misterie gehul en dis steeds onbekend waar sy liggaam is.

Kort ná sy geboorte op 23 Desember 1777 neem Katharina die Grote Aleksander weg van sy pa, die toekomstige keiser Paul. Katharina en Paul het nie goed oor die weg gekom nie en die keiserin wou nie hê Paul moes te veel invloed op die kind uitoefen nie. Daar is beweer dat Katharina beplan het om Aleksander as haar opvolger aan te wys ten koste van Paul. Albei kante het Aleksander vir hul eie gewin gebruik en hy was emosioneel verdeeld tussen sy ouma en sy pa. Dit het hom van jongs af geleer om die mense om hom te manipuleer en sy menings te verander na gelang van saam met wie hy op daardie oomblik was.

Toe Katharina in November 1796 sterf sonder om ’n opvolger aan te wys, word haar seun Paul keiser. Sy beleidsrigtings maak hom ongewild en op 23 Maart 1801 word hy vermoor. Hy word deur Aleksander opgevolg.

Aleksander I word op 15 September 1801 in die Kremlin gekroon tot keiser. Historici debatteer steeds oor sy rol in die moord op sy pa. Die mees algemene mening is dat hy vooraf ingelig is oor die staatsgreep, maar dat hy daarop aangedring het dat sy pa niks oorkom nie. Toe sy pa egter vermoor word, was Aleksander vol berou, en dit verklaar waarom hy hom tot die Russies-Ortodokse Kerk gewend het ná die Napoleontiese Oorloë.

Aanvanklik is die jong keiser vasbeslote om Rusland se verouderde, gesentraliseerde regeringstelsels te hervorm. Hy wil ’n konstitusionele monargie instel en die toekoms van die lyfeienes verbeter. Intussen gee hy uitgewers groter vryheid, verminder die aktiwiteite van die inligtingsdiens en verbied marteling. Rusland is egter nog nie gereed vir sulke liberale idees nie en selfs Alexander moet erken dat hy sy tyd vooruit is. Daar kom min van sy planne.

Hy neem deel aan die Derde Koalisieoorlog (1805–1807), maar ná die Slag van Friedland sluit hy by Tilsit vrede met Napoleon. In 1811 besluit hy om die Kontinentale Blokkade wat Napoleon teen Brittanje opgelê het te verbeek. Dit lei tot die oorlog van 1812 waarin Napoleon se troepe Rusland binneval. Ná die ondergang van Napoleon se groot leër neem hy deel aan die Sesde Koalisieoorlog en neem Parys in met die Russiese troepe.

Aleksander trou op 15-jarige ouderdom met die 14-jarige Louise van Baden (1779–1826), wat die naam Elisabeth Aleksejewna kry. Uit die huwelik word twee dogters gebore, wat albei baie jonk sterf:

Aleksander het ook 9 buite-egtelike kinders gehad:

By Sofia Wsewoloiski

By Maria Narisjkina

By Marguerite-Josephine Weimer

By Weronika Dzierzanofska

By prinses Barbara Toerkestanowa

By Maria Iwanowna Katatsjarowa

In die herfs van 1825 reis Aleksander na die suide van Rusland weens die siekte van sy vrou, Elisabeth Aleksejewna. Op die reis doen hy self verkoue op wat in tifuskoors omsit. Hy sterf op 1 Desember 1825 in die stad Taganrog en sy vrou ’n paar maande later terwyl die keiser se stoflike oorskot na Sint Petersburg vervoer word vir die begrafnis. Hy word op 31 Maart 1826 in die Petrus-en-Pauluskatedraal begrawe.

Die onverwagte dood van die keiser so ver wag van die hoofstad het dadelik gerugte laat ontstaan dat sy dood en begrafnis nie eg was nie en dat hy afstand van die troon gedoen het om die res van sy lewe in afsondering deur te bring. Daar is beweer ’n soldaat is in sy plek begrawe, dat die graf leeg was of dat die Britse ambassadeur in Rusland gesê het hy het Aleksander op ’n skip sien klim. Sommige mense het gesê die keiser het ’n monnik geword. Baie mense, ook sommige historici, meen ’n geheimsinnige kluisenaar, Fjodor Koezmitsj wat in 1836 in Siberië sy verskyning gemaak het en in 1864 in die omgewing van Tomsk dood is, was in werklikheid Aleksander I. In 1925 het die Sowjet-regering Aleksander se graf oopgemaak en gevind dit is wel leeg.

Daar was boonop verwarring oor wie Aleksander moes opvolg en ook weens die poging tot ’n staatsgreep deur liberale offisiere. Die keiser se oudste oorlewende broer, groothertog Konstantyn, het in 1822 afstand gedoen van die troon, maar dit is nooit bekend gemaak nie. Slegs ’n paar mense in die keiserlike familie het daarvan geweet. Dus het die volk, onder wie Konstantin se jonger broer, Nikolaas, ná Aleksander se dood trou gesweer aan hom. Nadat die waarheid oor die troonopvolging bekend gemaak is, het Nikolaas keiser Nikolaas I geword.

Die Dekabriste het die geleentheid aangegryp om in opstand te kom, na bewering om Konstantin se reg op die troon te beskerm, maar in werklikheid om ’n verandering in die regering teweeg te bring. Nikolaas het die rebellie wreed onderdruk en die leiers na die galg of na Siberië gestuur.



</doc>
<doc id="30360" url="https://af.wikipedia.org/wiki?curid=30360" title="Wasili IV van Rusland">
Wasili IV van Rusland

Wasili IV Sjoeiski (Russies: Василий IV Шуйский) (22 September 1552 – 12 September 1612) was van 1606 tot 1610, tydens die Tyd van Beroeringe, tsaar van Rusland ná die moord op Vals Dmitri I.

Hy is gebore as prins Wasili Iwanowitsj Sjoeiski en stam van grootprinse van Nizjni Nowgorod. Hy was een van die belangrikste bojare gedurende die bewind van Fjodor I en Boris Godoenof.

Hy reis op bevel van tsaar Boris na Oeglitsj om ondersoek in te stel na die dood van tsarewitsj Dmitri Iwanowitsj, die jong seun van Iwan die Verskriklike wat onder geheimsinnige omstandighede gesterf het. Sjoeiski rapporteer dat dit selfmoord was, hoewel daar gerugte is dat hy deur Boris laat vermoor is. Sommige vermoed dat Dmitri ontsnap het en ’n ander seun in sy plek vermoor is. Dit skep die teelaarde vir talle mense wat voorgee dat hulle Dmitri is (sien Vals Dmitri I en Vals Dmitri II).

Toe Boris sterf en sy seun, Fjodor II, die troon bestyg, verander Sjoeiski sy storie om in die guns te kom van Vals Dmitri I, wat probeer om die troon oor te neem deur voor te gee hy is die vermoorde tsarewitsj. Sjoeiski ken Vals Dimitri uit as die regte Dmitri ondanks die feit dat hy vroeër beweer het die seun het selfmoord gepleeg – en dit lei tot die moord op die jong Fjodor.

Sjoeiski sweer daarna saam teen Vals Dmitri en bewerkstellig sy dood in Mei 1606. Op 19 Mei 1606 word Sjoeiski verklaar tot tsaar. Hy regeer tot 19 Julie 1610, maar word nooit algemeen as tsaar erken nie. Hy het selfs in Moskou min gesag en word net op die troon toegelaat omdat daar niemand anders is om sy plek in te neem nie.



</doc>
<doc id="30361" url="https://af.wikipedia.org/wiki?curid=30361" title="Fortaleza">
Fortaleza

Fortaleza (Portugees [foxtaˈlezɐ], letterlik "vesting, fort", amptelik Fortaleza de Nossa Senhora da Assunção) is die administratiewe hoofstad van die Noordoos-Brasiliaanse deelstaat Ceará met 'n oppervlakte van 313 vierkante kilometer en 'n bevolking van meer as 3,4 miljoen mense in die metropolitaanse gebied. Die stadsgebied word in die noorde deur die Atlantiese Oseaan begrens, terwyl die stede Patacuba, Eusébio, Maracanaú en Itaitinga ten suide en Caucaia ten weste van Fortaleza geleë is. Fortaleza lê tussen twee riviere, die Ceará in die weste en die Cocó in die ooste.

Die bewoners van Fortaleza staan in Brasiliaanse Portugees as "Fortalezenses" bekend. Die stad beskik oor 'n internasionale lughawe, Pinto Martinas, wat Fortaleza met ander Brasiliaanse metropole en bestemmings in die buiteland verbind. Die wit strande en polsende naglewe het van Fortaleza een van die gewildste bestemmings vir in- en uitheemse toeriste gemaak.

Net soos talle ander Brasiliaanse nedersettings langs die kus was Fortaleza aanvanklik 'n omstrede stad. Die dorp, waaruit Fortaleza later sou ontstaan, het hom sodoende in verskillende tydperke onder die oorheersing van Nederlanders, Portugese en die plaaslike Tabajara-volk bevind. In 1639 het die Nederlanders onder die bevel van Mathias Beck hier 'n fort opgerig wat tot vandag toe in die stadsentrum van Fortaleza lê. Nadat die Nederlanders deur 'n Portugese strydmag verdryf is, het die nedersetting sy huidige amptelike Portugese naam en in 1699 ook stadstatus gekry. In 1823 het Fortaleza die hoofstad van Ceará geword en omstreeks 1880 tot 'n beduidende uitvoerhawe vir katoen ontwikkel.

Vandag is Fortaleza met sy uitstekende toerisme-infrastruktuur en groeiende nywerheidsektor die ekonomiese sentrum van Noordoos-Brasilië. Sy akademiese en navorsingsinstellings, waaronder drie groot universiteite en 'n aantal kleiner tersiêre instellings, het onder meer die opbou van 'n inligtingstegnologiesektor bevorder wat nou steeds meer hoogs gekwalifiseerde spesialiste uit ander dele van die land lok.


</doc>
<doc id="30366" url="https://af.wikipedia.org/wiki?curid=30366" title="Jens Stoltenberg">
Jens Stoltenberg

Jens Stoltenberg (gebore 16 Maart 1959 in Oslo) is 'n Noorse politikus, voorsitter van die Sosiaal-Demokratiese Arbeidersparty en het vanaf 17 Oktober 2005 tot 16 Oktober 2013 as eerste minister van Noorweë gedien. Stoltenberg is sedert 1 Oktober 2014 die 13de sekretaris-generaal van NAVO.

Jens Stoltenberg is die seun van die politikus Thorvald Stoltenberg en sy vrou Karin. Sy familie is van Duitse afkoms en het in die 17de eeu vanuit Noord-Duitsland na Noorweë geëmigreer. Jens Stoltenberg is getroud met Ingrid Schulerud en het twee kinders. 

Hy het tot 1987 ekonomie aan die Universiteit van Oslo studeer en 'n tyd lank as deeltydse joernalis vir die koerant "Arbeiderbladet" gewerk. Sedert 1993 is hy 'n afgevaardigde in die Noorse parlement, die Storting. 

Tussen 1979 en 1989 het Stoltenberg as 'n bestuurslid van die Arbeidersparty se jeugorganisasie, "Arbeidernes Ungdomsfylking (AUF)", en tussen 1985 en 1989 as die AUF se voorsitter en visepresident van die Sosialistiese Jeuginternasionaal (IUSY) gefungeer. Sedert 1985 is hy 'n bestuurslid van die Arbeidersparty, en was in die periode tussen 1990 en 1992 ook voorsitter van dié party se bestuurskomitee in Oslo.

Tussen 1990 en 1992 was Stoltenberg daarnaas 'n lid van die parlementêre komitee op verdediging, 'n lid van die maatskaplike komitee (1991-1993) en voorsitter van die komitee vir ru-olie en energie (1997-2000).

Sedert 1990 het Stoltenberg meermale as 'n lid van die Noorse regering gedien - tot in 1991 as staatssekretaris in die departement van omgewingsbewaring, tussen 1993 en 1996 as minister van energie en ekonomiese sake en tot in 1997 as minister van finansies.

Tussen Maart 2000 en die verkiesing van 2001 was hy die eerste minister van Noorweë. In November 2002 het hy Thorbjørn Jagland as voorsitter van die Noorse Arbeidersparty opgevolg en is in die nasionale verkiesing van 11 en 12 September 2005 as kandidaat van dié party tot die nasionale parlement verkies. As die leier van links-groen-regeringskoalisie is hy op 17 Oktober 2005 as opvolger van Kjell Magne Bondevik tot eerste minister van Noorweë benoem. Op 16 Oktober 2013 is hy opgevolg deur Erna Solberg.

Stoltenberg is op 28 Maart 2014 aangewys as Navo se nuwe sekretaris-generaal en het op 1 Oktober 2014 die amp by Anders Fogh Rasmussen oorneem.



</doc>
<doc id="30368" url="https://af.wikipedia.org/wiki?curid=30368" title="Analitiese meetkunde">
Analitiese meetkunde

Analitiese meetkunde is die studie van meetkunde deur van algebraïse beginsels gebruik te maak. Die gebruik van reële getalle om resultate oor kontinue lineêre meetkunde te lewer is afhanklik van Cantor-Dedekind se aksioma. Gewoonlik word die cartesiese koördinatestelsel toegepas om vergelykings vir vlakke, lyne, reguit lyne en vierkante te manipuleer en soms ook in drie dimensies van mates. 'n Vereenvoudige definisie wat dikwels is skoolhandboeke weergegee word lui: dit is gemoeid met die definisie van meetkundige vorms in 'n numeriese wyse en die ontrekking van numeriese inligting vanuit daardie voorstelling. Die numeriese uitset kan egter ook 'n vektor of 'n meetkundige vorm wees. Sommige mense beskou analitiese meetkunde as die oorsprong van moderne wiskunde.

Die Griekse wiskundige Menaechmus het probleme opgelos en teoremas bewys deur gebruik te maak van 'n metode wat 'n sterk ooreenkoms getoon het met die gebruik van koördinate en daar word soms beweer dat hy analitiese meetkunde gebruik het. Apollonius het in sy boek "De Sectione Determinata probleme bespreek wat betrekking gehad het op wat as 'n analitiese meetkunde in een dimensie beskryf kan word; die probleme het basies te doen gehad met die vind van 'n punt op 'n lyn wat in 'n sekere verhouding tot ander punte gestaan het. Apollonius het sy werk later verder uitgebrei om 'n metode te ontwikkel wat soveel ooreenkomste toon met analitiese meetkunde dat sy werk soms beskou word as sou dit Descartes se werk met bykans 1800 voorafgegaan het. Sy toepassing van verwysingslyne, 'n diameter en 'n raaklyn verskil in wese niks met ons moderne gebruik van die koördinaatraam nie, waar afstande wat gemeet word langs 'n diameter vanaf die raakpunt af, die absissa is; en die segmente parallel tot die raaklyn en wat tussen die asse en die kromme gekruis word die ordinate is. Hy het verder verwantskappe vasgestel tussen die absissa en die ooreenstemmende ordinate wat ekwivalent is aan die retoriese vergelyking van krommes.


</doc>
<doc id="30371" url="https://af.wikipedia.org/wiki?curid=30371" title="Pous Stefanus II">
Pous Stefanus II

Stefanus II (III) was die 92ste pous (of die 93ste voor 1961) van die Rooms-Katolieke Kerk. Die nommering "II (III)" dui op die feit dat Pous Stefanus (II) voor 1961 as wettige pous getel is.

Pous Stefanus II (III) is gebore in Sisilië uit die familie van die Orsini. Hy het 'n jonger broer gehad met die naam Paulus wat later Pous Paulus I geword het. Op 26 Maart 752 volg hy Pous Sagarias (of Pous Stefanus (II) as die as wettig getel word) op en regeer tot sy dood op 26 April 757. Hy word opgevolg deur sy broer Pous Paulus I. 
Die naam ‘Stefanus’ beteken 'gekroonde'.

Tydens sy pontifikaat het die Lombarde onder leiding van koning Aistulf, Ravenna weer verower en begin om Rome onder druk te plaas. Stefanus gaan persoonlik na Frankryk om hulp te soek by Pepyn die Korte, koning van die Franke. Hy ontmoet Pepyn op 6 Januarie 754 by Ponthion. Op 28 Julie 754 salf Stefanus Pepyn en sy familie en gee hom en sy nageslag die titel "patricius romanorum". Dit het later die fondament van die Heilige Romeinse Ryk geword. Pepyn het die pous toe gehelp, Italië twee keer binnegeval en die Lombarde verjaag.

Die relasies van die Roomse Kerk met die Bisantynse Ryk was in die dae baie sleg sedert de bewind van Pous Gregorius III. Die Bisantyne het hulle eie probleme gehad onder andere met die Bulgare en die Kalifaat.



Saamgestel en vertaal uit die , , en wikipedia.


</doc>
<doc id="30372" url="https://af.wikipedia.org/wiki?curid=30372" title="Roetetabel">
Roetetabel

In rekenaarnetwerke is 'n roetetabel 'n elektroniese tabel of databasis wat gestoor word op 'n roeteerder of 'n netwerkrekenaar. Die roetetabel stoor die roetes (en in sommige gevalle die voorkeurgewigte wat met daardie roetes gepaardgaan). Hierdie inligting bevat die topologie van die netwerk in die onmiddellike omgewing daarvan. Die saamstel van roetetabelle is die hoofdoel van roeteringsprotokolle en statiese roetes. 

Roetetabelle word gewoonlik nie direk gebruik vir pakket aansture in moderne roetebepalerargitekture nie, maar word eerder gebruik om die inligting vir 'n kleiner aanstuurtabel te verkry wat slegs die roetes bevat wat deur die roeteringsalgoritme gekies is as die voorkeurroetes vir pakket aansture, dikwels in 'n saamgeperste- of voorafsaamgestelde formaat wat geoptimiseer is vir stoor- en opsoekdoeleindes op die hardeware.

'n Roetetabel gebruik dieselfde begrip as die gebruik van 'n kaart vir die aflewering van posstukke. Wanneer 'n nodus data moet versend na 'n ander nodus op 'n netwerk, moet dit weet waarheen dit gestuur moet word. As die toestel nie direk aan die bestemmingsnodus verbind is nie, moet dit 'n ander manier vind om die pakket te stuur. Wanneer 'n nodus nie weet hoe om die pakket aan te stuur nie, word die IP-pakket na 'n deurgangspoort op die lokale area netwerk gestuur. Aangesien dit 'n ingewikkelde taak is om die roete na die korrekte bestemming vir die pakket te bepaal, moet die deurgangspoort tred hou van die manier waarop die pakket afgelewer moet word. 'n Roetetabel is die manier waarop hierdie data gestoor word, 'n soort kaart van die netwerk. Dit is 'n databasis wat tred hou van die paaie wat gevolg kan word en verskaf hierdie inligting aan die nodus wat die data versend.

Hop-vir-hoproetering werk deur alle direk bereikbare bestemmings se adresse vanaf die gegewe roetebepaler te lys. Gegewe dat die roetetabel se data konsekwent is, is 'n eenvoudige algoritme om pakkette aan te stuur na die volgende "hop" op pad na die bestemming voldoende om enige pakket by sy bestemming uit te kry. Hop-vir-hoproetering is 'n grondliggende eienskap van die IP internetwerklaag.


</doc>
<doc id="30375" url="https://af.wikipedia.org/wiki?curid=30375" title="Warmlugballon">
Warmlugballon

Die warmlugballon is die eerste suksesvolle passasiersdraende lugvaarttegnologie wat ontwikkel is en dateer terug tot die uitvinding daarvan deur die Montgolfier broers in Annonay, Frankryk in 1783. Die eerste vlug wat mense saamgedra het is op 21 November 1783 in Parys deur Jean-François Pilâtre de Rozier en François Laurent d'Arlandes onderneem.

Warmlugballonne wat deur die lug aangedryf kan word eerder as om bloot deur die wind rondgestoot te word, staan bekend as 'n lugskip en meer spesifiek 'n termiese lugskip.

'n Warmlugballon bestaan uit 'n sak wat die vermoë het om die verhitte lug binne te hou. Daaronder word 'n gondola of mandjie gehang (in sommige ballonne wat baie hoog vlieg word 'n lugdigte kapsule daaronder gehang) wat die passasiers en die hittebron/-opwekker dra. Die verhitte lig in die ballon maak dat die lug dryf aangesien dit 'n laer digtheid het as die relatief kouer lug buite die ballon. Anders as gasballonne hoef dit nie onder geseël te word nie aangesien die stygende warm lug slegs druk op die boonste deel van die ballon uitoefen. Vandag se sportballonne word oor die algemeen uit Nylon vervaardig en die mond van die ballon (naby aan die brander) word van 'n brandbestande materiaal soos NOMEX ('n Produk van DuPont) vervaardig.

Onlangs het mense begin om ballonne in allerhande buitengewone vorme te vervaardig, soos worsbroodjies, vuurpyle of die vorm van kommersiële produkte.

Onbemande warmlugballonne was nog altyd gewild in Chinese geskiedenis. Zhuge Liang van die Shu Han koninkryk in die tydperk van die drie koninkryke, het warmluglanterns vir militêre seindoeleindes aangewend. Hierdie lanterns staan bekend as Kongming lanterns.

Daar word ook gegis dat warmlugballonne sowat 1500 jaar gelede deur die Nazca-Indiane van Peru gebruik is as 'n hulpmiddel vir die ontwerp van reuse tekeninge op die Nazca vlakte.

'n Metode om voorwerpe op hul eie in die lug te laat dryf met behulp van warm lug is bespreek deur die 11de eeuse Joodse geleerde Rashi in sy kommentaar op die Bybel.

Die eerste aangetekende gevalle van ballonne wat die vermoë gehad het om passasiers te dra deur van die dryfvermoë van warmlug gebruik te maak is deur die broers Joseph-Michel en Jacques-Etienne Montgolfier in Annonay, Frankryk gebou. Hierdie broers was afkomstig uit 'n familie wat betrokke was by die vervaardiging van papier en hulle inspirasie het gekom toe hulle gesien het hoe die as in vuur na bo styg. Nadat hulle met onbemande ballonne geëksperimenteer het en met ballonne wat diere gedra het, het die eerste ballonvaart met mense aan boord op 19 Oktober 1783 plaasgevind met die wetenskaplike Jean-François Pilâtre de Rozier, Jean-Baptiste Réveillon en Giroud de Villette aan boord by die "Folie Titon" in Parys (Hierdie ballon was egter steeds met 'n tou aan die grond vasgeanker). Die amptelike vrye vlug het eers 'n maand later plaasgevind op 21 November 1783. Die eerste warmlugballonne was basies materiaalsakke (soms met papier uitgevoer) met 'n rokende vuur op 'n rooster onderaan.

Vandag word warmlugballonne hoofsaaklik vir ontspanning gebruik. In Suid-Afrika is BAFSA, 'n afdeling van die Aeroklub van Suid-Afrika, die beheerliggaam ten opsigte van die administrasie van ballonsport en -ontspanning. BAFSA reël ook die jaarlikse Suid-Afrikaanse warmlugballonkampioenskappe. Een van die groot gebeurtenisse op die internasionale warmlugballonkalender is die Warmlugballon Fiesta te Albuquerque in die VSA.

Warmlugballonne kan uiters hoë hoogtes bereik. Op 25 November 2005 het Vijapat Singhania die wêreldhoogterekord vir warmlugballonne opgestel deur 21 290 m hoog te vlieg. Soos met alle ander gelisensieërde vliegtuie moet suurstof verskaf word vir enige vlug wat 3 810 m oorskry.

Op 15 Januarie 1991 het die "Virgin Pacific Flyer" ballon die langste vlug in 'n warmlugballon voltooi toe Per Lindstrand en Richard Branson van die Verenigde Koninkryk vanaf Japan na Noord-Kanada gevlieg het. Hierdie ballon met sy 74 duisend kubieke meter, was die grootste wat nog ooit gebou is. Dié ballon was ontwerp om in die transoseaniese straalstrome te vlieg en het ook die vinnigste grondsnelheid vir 'n bemande ballon aangeteken van 394 km/h.

Die warmballonvlug wat die langste geduur het, was deur Michio Kanda en Hirosuke Tekezawa van Japan op 2 Januarie 1997 tydens 'n vlug wat 50 uur en 38 minute geduur het.

'n Warmlugballon vir bemande vlugte gebruik 'n enkellaagmateriaalsak met 'n opening aan die onderkant. Onderaan die sak hang 'n mandjie of gondola om passasiers te dra. Die mandjie word gewoonlik van riet of rottang vervaardig, maar kan ook uit aluminium vervaardig word. Bo aan die mandjie en presies in die middel onder die opening word 'n brander gemonteer wat die vlam in die sak inspuit sodat die lug daarbinne verhit kan word. Die brander word met propaan, 'n vloeibare petroleumgas (VPG) gevoer wat in hoëdruksilinders gestoor word.

Moderne warmlugballonne word gewoonlik vervaardig uit ligte sterk sintetiese materiale soos ripstop nylon of dacron ('n soort poliëster).

Tydens die vervaardigingsproses word die materiaal in panele gesny en aanmekaar gestik saam met die strukturele seilband (webbing) wat die gewig van die gondola of mandjie moet dra. Die warmlugballon kan saamgestel word uit so min as 4 of soveel as 24 of selfs meer panele.

Die ballonsak word dikwels van 'n kroonring aan die bokant voorsien. Hierdie ring is 'n gladde metaalhoepel, gewoonlik aluminium en is ongeveer 300 mm in deursnee en die seilbande word daaraan vasgebind.

Die materiaal (of 'n gedeelte daarvan, soos die boonste ⅓ daarvan) kan bedek word met 'n seëlaar, soos silikoon of poli-uretaan om dit ondeurlaatbaar vir lug (lugdig) te maak. Dit is dikwels hierdie agteruitgang van die bekleding en die daarmee gepaardgaande verhoogde deurlaatbaarheid vir lug wat die ballonsak nie meer lugwaardig maak nie en nie die verswakking van die materiaal self nie. Hitte, vog en die meganiese slytasie tydens die opstel en verpakking van die ballonsak is die primêre oorsake van die agteruitgang daarvan. Daar bestaan wel produkte vir die herbekleding van die materiaal.

Ballonsakke is gewoonlik in verskeie groottes beskikbaar. Die kleinste eenpersoon mandjielose ballonne (Hoppers genoem) het minder as 1 000 m sakvolume (vir 'n perfekte sfeer sou dié volume ooreenstem met 13.3 meter. Aan die anderkant van die skaal is die ballonne wat deur kommersiële besigtigingstoermaatskappye gebruik word en meer as twee dosyn mense kan dra met volumes van soveel as 15 000 m. Die meeste ballonne kan gewoonlik so 3 tot 4 mense dra en het 'n volume van 2 500 m

Die bokant van die ballon word gewoonlik met die een of ander soort uitlaat voorsien. Die mees algemene soort uitlaat is 'n ronde flap of "valskermuitlaat". Die materiaal word aan sy rante voorsien met 'n stel ventilasielyne wat in die middel bymekaarkom. Die ventilasielyne word op hul beurt aan 'n beheertou verbind wat tot in die mandjie loop. 'n Valskermuitlaat word oopgemaak deur aan die beheertou te trek. As die beheertou losgelaat word, word die uitlaatflap deur die warm lug terug in sy plek gedruk. 'n Valskermuitlaat kan vir 'n kort tydperk oopgemaak word tydens vlug indien dit nodig sou wees om vinnig te daal. Gewoonlik word stadiger dalings bewerkstellig deur die lug in die ballon toe te laat om natuurlik af te koel. Die uitlaat word heeltemal oopgetrek na landing om die ballon heeltemal af te blaas.

'n Ouer, minder gebruikte soort uitlaat is die "Velcro" tipe uitlaat. Dit bestaan ook uit 'n ronde materiaaldak aan die bokant van die ballon. In plaas van 'n stel ventilasielyne wat die uitlaat gereeld oop en toe kan maak word hierdie soort uitlaat deur "haak en lus" hegters vasgeheg (soos Velcro) en word slegs aan die einde van die vlug oopgemaak. Ballonne met hierdie soort uitlaat word gewoonlik van 'n tweede maneuveruitlaat voorsien aan die kant in plaas van bo-op die ballon.

Sommige warmlugballonne het draai-uitlate wat kantuitlate is wat oopgemaak kan word om die ballon in die ronde te laat draai. Sulke uitlate is baie nuttig vir ballonne met reghoekige mandjies om te verseker dat die breër kant dwars teenoor die landingsrigting opgelyn word en ook in die geval van besigtigingstoere om passasiers 'n uitsig aan alle kante te gee.

Die brandereenheid vergas die vloeibare propaan, meng dit met lug, ontsteek die mengsel en stuur die vlamme en uitlaatgasse in die mond van die ballonsak in. Die eenheid kan bestaan uit een of meer indiwiduele branders waarvan die loods een of meer op 'n slag kan gebruik om die verlangde hoeveelheid warmte op te wek. Elke brander word gekenmerk deur 'n metaalspoel va propaanbuise waardeur die vlamme opskiet om die propaan brandstofvoer te voorverhit.

Die brandereenheid kan onder die mond van die ballonsak gehang word of op 'n stellasie bo op die mandjie gemonteer word. Die brander kan ook op 'n kompasbeuel (ook soms 'n kardan- of dryfas genoem) gemonteer word om die loods in staat te stel om die vlam in die mondopening in te mik en sodoende te verhoed dat die materiaal van die opening oorverhit word.

Die loods aktiveer die brander deur die propaanklep oop te draai. Die klep word soms vooraf belas deur 'n veer sodat dit outomaties kan toemaak of andersins kan dit oop bly totdat die loods dit toemaak. Die brander word van 'n loodsvlam voorsien om die propaan-en-lug mengsel te ontseek. Die loodsvlam kan aangesteek word deur van 'n flint of 'n aansteker gebruik te maak of deur 'n ingeboude piëso-elektriese vonk.

Sommige branders word toegerus met 'n sekondêre brander wat minder raas wanneer dit brand vir wanneer daar oor wild of lewende hawe gevlieg word. Branders kan tipies soveel as 31,7 MJ se warmte opwek.

Die druk benodig om brandstof deur die voerbuis by die brander uit te kry kan deur die dampdruk van die propaan self verskaf word indien dit warm genoeg is of deur die inspuit van 'n inerte gas soos stikstof. Die silinders kan ook voorverhit word deur van elektriese verhittingsband gebruik te maak om die dampdruk hoog genoeg te kry vir vlieg in koue weersomstandighede. Verhitte silinders word gewoonlik in 'n isolasiekombers toegedraai om die hitte te behou tydens die opstelling en die vlug.

'n Ballon kan met 'n verskeidenheid instrumente toegerus word om die loods by te staan. Tipies sluit dit 'n hoogtemeter, 'n stygspoedmeter en termometers om die lugtemperatuur binne en buite die ballonsak te bepaal. 'n GPS-ontvanger kan ook nuttig wees om die grondspoed aan te dui (tradisionele pitotbuisspoedmeters in vliegtuie sal nie werk nie, aangesien die ballon saam met die wind beweeg) en om rigting te bepaal.

Die gekombineerde massa van 'n gemiddelde stelsel is tipies:

Die totale massa van so 'n stelsel is dus sowat 3,2 ton 

Deur die lugtemperatuur binne die ballonsak te verhoog word dit ligter as die omliggende lug. Die ballon dryf na bo as gevolg van die stukrag wat daarop uitgeoefen word. Hierdie krag is dieselfde soort krag wat voorwerp op water laat dryf soos beskryf deur Archimedes se wet. Die hoeveelheid stukrag wat deur warmlugballon verskaf word hang hoofsaaklik af van die verskil in die temperatuur van die lug binne en buite die ballonsak. Die meeste ballonsakke word van nylon vervaardig en die maksimum temperatuur binne die ballonsak word beperk tot ongeveer 120 °C. Die smeltpunt van nylon is beduidend hoër as hierdie temperatuur (ongeveer 230 °C). Die laer temperature word egter gebruik omdat die meganiese sterkte van nylon mettertyd verminder. Met 'n 120 °C maksimum temperatuur kan sowat 400 tot 500 ure se vlug afgelê word voordat die materiaal vervang moet word. Baie loodse bedryf hulle ballonsakke teen temperature ver onder hierdie maksimum temperature om hulle ballonne se lewensduur so lank as moontlik te maak. Teen gewone atmosferiese toestande vereis 'n ballon ongeveer 3 m sakvolume om 'n kilogram te dra. Die presiese hoeveelheid stukrag hang nie alleen van die temperatuur binne-in nie maar ook die buitenste temperatuur, die hoogte bo seespieël en die voggehalte van die omliggende lug. Hoe warmer die buitelugtemperatuur, hoe minder stukrag sal verkry kan word. In die onderste laag van die atmosfeer sal die stukrag met ongeveer 3% verminder vir elke 1 000 meter wat dit styg






</doc>
<doc id="30376" url="https://af.wikipedia.org/wiki?curid=30376" title="Pous Paulus">
Pous Paulus

Pous Paulus kan verwys na 'n aantal pouse van die Rooms-Katolieke Kerk nl:



</doc>
<doc id="30377" url="https://af.wikipedia.org/wiki?curid=30377" title="Pous Paulus I">
Pous Paulus I

Paulus I was die 93ste pous van die Rooms-Katolieke Kerk.

Pous Paulus I is gebore ongeveer in die jaar 700 in Rome. Op 29 Mei 757 volg hy sy ouer broer Pous Stefanus II op en regeer tot sy dood op 28 Junie 767. Hy word opgevolg deur Pous Stefanus III. Die naam ‘Paulus’ beteken 'die kleintjie'.

Onder die pontifikaat van sy broer en voorganger Pous Stefanus II was Paulus 'n deken en voer namens die pous onderhandelings met die Lombarde.

Na die dood van sy broer word hy as pous verkies in weerwil van 'n minderheid wat aartsdeken Theofilactus voorgestel het. Hy verbeter die betrekkinge met die Franke, Lombarde en die Bisantynse Ryk. Hy word deur die koning van die Lombarde Desiderius en die koning van die Franke Pepyn die Korte aangestel as arbiter in hulle stryd oor grondregte.

Pous Paulus I word in die Rooms-Katolieke Kerk vereer as 'n heilige. Sy feesdag is op 28 Junie.



Saamgestel en vertaal uit die , , en wikipedia.


</doc>
<doc id="30379" url="https://af.wikipedia.org/wiki?curid=30379" title="Florentine Rost van Tonningen">
Florentine Rost van Tonningen

Florentine Sophie (Florrie) Rost van Tonningen-Heubel (gebore as "Florentine Sophie Heubel") (14 November 1914 – 24 Maart 2007) was 'n bekende voorstander van die Nasionaal Sosialistiese Beweging (NSB) in Nederland, ook bekend as die "Swart Weduwee". Haar eggenoot was Meinoud Rost van Tonningen, die tweede leier van die NSB. Haar bynaam kom van haar voortgesette ondersteuning van die NSB na die Tweede Wêreldoorlog en die dood van haar man.
Sy is in Amsterdam, Nederland gebore as dogter van Gustav Adolph Heubel, 'n bankier, en Cornelie van Haren Noman. Laasgenoemde is afkomstig uit 'n belangrike familie wat in 'n familieregister van families met drie generasies van uitstaande diens aan Nederland, opgeteken was. Sy word egter groot in Hilversum, Nederland, in 'n omgewing waar haar gesin hoog in aansien was. Sy het 'n jonger suster, Annie (gebore 1906) en twee jonger broers, Dolf (gebore 1904) en Wim (gebore 1910).

In die dertigerjare van die twintigste eeu raak sy, saam met haar broer Wim, betrokke by die Jeugstorm, die jeugbeweging van die NSB. Sy studeer in dié tydperk biologie aan die Universiteit van Utrecht en ontwikkel 'n besondere belangstelling in die dieresielkunde.

Gedurend die somer van 1936 besoek sy Berlyn om verder te studeer. Sy ontmoet Adolf Hitler en ervaar kameraadskap, dissipline en geesdriftige insette van die Nazi-beweging.
Terug in Nederland verlaat sy die NSB. Sy is van mening dat die "rassehigiëne" nie konsekwent genoeg in die party nagestreef word nie, maar ontmoet deur bemiddeling van haar broer vir Meinoud Rost van Tonningen in 1939. Sy trou met hom op 21 Desember 1940.
Heinrich Himmler keur dit goed dat dié huwelik as die eerste SS-huwelik in Nederland geregistreer word.

Die egpaar het drie seuns. (In die 1980's verwerp al drie die kinders in die openbaar die politieke standpunte van hulle moeder). Op 8 Mei 1945 word haar man deur die Kanadese geallieerde magte gevange geneem, en pleeg later na bewering selfmoord in die gevangenis.

In haar boek "Op zoek naar mijn Huwelijksring" beskuldig Rost van Tonningen-Heubel vir Prins Bernard – verantwoordelike vir Binnelandse Strydkragte – as hoofskuldige te wees vir die dood van haar man. Die privaat argief van die egpaar sou hiervan die bewyse lewer. Hierdie argief is slegs beskikbaar via haar vertroueling en argivaris F.J.A.M van der Helm wat haar vanaf 1980 bygestaan het met bewaring en beheer daarvan. In 1997 het hy die familie Rost van Tonningen genealogies uiteengesit en doen opnames in die Nederlandse Patrisiaat. Saam met die argief het hy ook kort voor haar dood haar seldsame 67 jaar oue trouring ontvang. Die ring is gedurend 1940 te Berlyn by haar huweliksdag deur Adolf Hitler gesoen en vanaf daardie gebeurtenis het sy dit as heilig beskou.

Na haar man se dood bly sy aktief in verskillende ultra-regse bewegings. Haar woning word dikwels deur die polisie besoek weens die geheime byeenkomste van soortgelyke politieke denkers daar. Daar is ook gepoog om die huis aan die brand te steek. Sy word skerp gekritiseer dwarsdeur haar lewe vir haar verspreiding van Nazi-lektuur en die reëling van Nasionale-Sosialistiese byeenkomste.

Sy behou lewenslange kontak met heelwat persone met prominente Nazi-verbindinge; soos Gudrun Burwitz-Himmler (dogter van Heinrich Himmler), Gertrud en Arthur Seyss-Inquart, en Ilse Pröhl, vrou van Rudolf Heß. Sy verhuis uiteindelik na België in 'n vrywillige ballingskap weens haar politieke probleme in Nederland.



</doc>
<doc id="30382" url="https://af.wikipedia.org/wiki?curid=30382" title="2003 Formule Een-seisoen">
2003 Formule Een-seisoen

Die seisoen het vir die agste agtereenvolgende jaar by Albert Park afgeskop op 9 Maart, gevolg deur die Maleisiese ren op 23 Maart by die Sepang Internasionale Renbaan, gevolg deur die Brasiliaanse ren by Interlagos op 6 April. Die Europese gedeelte het begin by Imola in Italië vir die San Marino Grand Prix op 20 April, gevolg deur die Spaanse Grand Prix by Catalunya op 4 Mei en die Oostenrykse Grand Prix op 18 Mei by die Red Bull Ring. Die laaste deel van die Europese renne is by Monaco op 1 Junie afgehandel.

Die seisoen het op 15 Junie in Kanada by die Gilles Villeneuve-renbaan voortgegaan. Die tweede deel in Europa het weer begin op 29 Junie by die Nürburgring in Duitsland (vir die Europese GP) en is gevolg deur die Franse ren by Magny Cours. Die Britse GP is op 20 Julie by Silverstone gehou en gevolg deur die Duitse ren by Hockenheim op 3 Augustus. Daarna het 'n 3 weke breek gevolg tot hulle weer teruggekeer het na die Hungaroring vir die Hongaarse Grand Prix op 24 Augustus en die laaste Europese ren, die Italiaanse ren by Monza op 14 September. Die Verenigde State Grand Prix is as die voorlaaste ren by Indianapolis Motor Speedway gehou. Die laaste ren was, soos die vorige 5 jaar, die Japannese Grand Prix by die Suzuka Internasionale Renbaan.

David Coulthard het die Australiese Grand Prix in veranderlike weersomstandighede gewen en die Maleisiese Grand Prix is deur Kimi Räikkönen gewen. Die Brasiliaanse Grand Prix is voor die einde gestaak weens 'n ongeluk en Räikkönen is as wenner aangewys. Maar 5 dae later, na baie ondersoeke, is Giancarlo Fisichella as wenner aangewys.

Michael Schumacher het teruggeveg in die eerste Europese renne en het die volgende drie renne in San Marino, Spanje en Oostenryk gewen. Juan Pablo Montoya het gewen in Monaco en Schumacher het weer in Kanada gewen.

Die tweede Europese gedeelte het by die Nürburgring afgeskop en is na hoë drama deur Ralf Schumacher gewen. Hy het dit opgevolg met nog 'n oorwinning in Frankryk 'n week later. Rubens Barrichello het die Britse Grand Prix gewen en Montoya het gewen in Duitsland.

Fernando Alonso het sy eerste oorwinning behaal in Hongarye by die Hungaroring en Michael Schumacher het die volgende twee renne gewen in Italië en die VSA en in die laaste ren moes Räikkönen wen, sonder dat Schumacher in die voorste agt plekke kon klaarmaak. Die ren is gewen deur Rubens Barrichello en Räikkönen was tweede met Michael Schumacher agste. Dus het Schumacher sy vierde agtereenvolgende kampioenskap gewen, slegs 2 punte voor Räikkönen.


</doc>
<doc id="30385" url="https://af.wikipedia.org/wiki?curid=30385" title="Pous Stefanus III">
Pous Stefanus III

Stefanus III (IV) was die 94ste pous van die Rooms-Katolieke Kerk. Weens die statusverandering van Pous Stefanus (II), was Stefanus III vanaf die begin van die 13de eeu tot 1961 bekend as Stefanus IV en was hy die 95ste pous. Sien Lys van pouse (die onderafdeling: Die spesiale geval van Pous Stefanus (II)) vir volle besonderhede.

Pous Stefanus III (IV) is gebore in Sisilië die seun van Olivus. Op 7 Augustus 767 volg hy Pous Paulus I op en regeer tot sy dood op 24 Januarie 772. Hy word opgevolg deur Pous Adrianus I. 
Die naam ‘Stefanus’ beteken 'gekroonde'.

Pous Stefanus III is as pous gekies na die kort pontifikaat (wat met geweld afgedwing is) van Teenpous Constantinus II en die een dag van die bewind van Teenpous Filippus. Stefanus was 'n harde man waarvan verwag is dat hy met Constantinus sou afreken. In April 769 belê hy 'n sinode waarop Constantinus tot lewenslange boetedoening in 'n klooster veroordeel word. Ook is daar besluit dat die pous voortaan slegs deur kardinale gekies word, sonder inmenging van buite. Die besluit was veral gemik teen wêreldlike maghebbers, met die doel om misstande soos met die verkiesings van Constantinus en Filippus te voorkom. Die onafhanklikheid van die pous ten opsigte van konings en ander maghebbers is daardeur vergroot. Dit het egter nog eeue geduur voordat die besluit ook de facto geïmplementeer is.

Later in 769 het die Lombardiese koning Desiderius Constantinus laat vermoor, waarskynlik op aandrang van Stefanus.

Stefanus was tydens sy bewind nou betrokke by die magstryd tussen Karloman I en Karel die Grote.



Saamgestel en vertaal uit die , , en Wikipedia.


</doc>
<doc id="30386" url="https://af.wikipedia.org/wiki?curid=30386" title="Sepang Internasionale Renbaan">
Sepang Internasionale Renbaan

Die Sepang Internasionale Renbaan is geleë langs die Kuala Lumpur Internasionale Lughawe en 20 km buite die stedelike gebied van Kuala Lumpur in Maleisië.

Die baan bied 'n groot fisiese uitdaging omdat dit vele hoëspoeddele en ook skerp draaie insluit. Die gebied word ook gekenmerk deur warm en bedompige weersomstandighede wat baie onvoorspelbaar is en dus vinnig kan verander.

Die baan is deur die Duitse argitek, Hermann Tilke, ontwerp. Konstruksie het vroeg in 1998 begin en is in September 1999 voltooi, betyds vir die eerste Formule Een Maleisiese Grand Prix, wat deur Eddie Irvine in 'n Ferrari gewen is.

Die Grand Prix Motorfietskampioenskap word ook elke jaar sedert 2000 hier gehou.


</doc>
<doc id="30387" url="https://af.wikipedia.org/wiki?curid=30387" title="P.S. Dreyer">
P.S. Dreyer

Petrus Secundus (P.S.) Dreyer (1921-1999) was 'n bekende Pretoriase filosoof en teoloog.

Van Dreyer se publikasies sluit in:


</doc>
<doc id="30389" url="https://af.wikipedia.org/wiki?curid=30389" title="Pous Adrianus">
Pous Adrianus

Pous Adrianus kan verwys na 'n aantal pouse van die Rooms-Katolieke Kerk nl:



</doc>
<doc id="30390" url="https://af.wikipedia.org/wiki?curid=30390" title="2004 Formule Een-seisoen">
2004 Formule Een-seisoen

Michael Schumacher het gedomineer deur die eerste 5 renne in Australië, Maleisië, Bahrein, San Marino en Spanje te wen. In Monaco het Jarno Trulli sterk druk van Jenson Button weerstaan om sy eerste oorwinning te behaal nadat Schumacher vroeër 'n ongeluk gemaak het. Schumacher het die volgende 7 renne in Europa (Duitsland), Kanada, VSA, Frankryk, Brittanje, Duitsland en Hongarye gewen.

In België het Kimi Räikkönen sy eerste ren gewen en Michael Schumacher het sy 7de wêreldtitel gewen en in Italië en China het Barrichello gewen. Ná die oefensessies en kwalifisering uitgestel is tot die oggend van die Japannese Grand Prix weens 'n tifoon, het Michael Schumacher sy laaste ren vir die jaar gewen.

Juan Pablo Montoya het die laaste ren van die jaar en sy laaste ren vir Williams in Brasilië gewen na hy druk van sy toekomstige spanmaat, Kimi Räikkönen, weerstaan het nadat reën voor die ren vir 'n nat wegspring gesorg het.


</doc>
<doc id="30392" url="https://af.wikipedia.org/wiki?curid=30392" title="Nylon">
Nylon

Nylon is 'n generiese naam vir 'n reeks sintetiese polimere wat bekend staan as poli-amiede en is vir die eerste keer op 28 Februarie 1935 deur Wallace Carothers by DuPont vervaardig. Nylon is een van die mees gebruikte polimere wat as 'n vesel gebruik word.

Nylon is 'n termoplastiese sy-agtige materiaal, wat vir die eerste keer gebruik is in die maak van tandeborsels (1938) en toe later vir die meer bekende gebruik in "nylon" broekiekouse (1940). Dit word gemaak van herhalende eenhede wat deur peptiedverbinding ('n ander naam vir amied-verbindings) en word dikwels na verwys as poli-amied (PA). Nylon was die eerste kommersieel suksesvolle polimeer en die eerste sintetiese vesel wat geheel en al uit steenkool, water en lug vervaardig is. Eers word 'n monomeer gevorm met 'n intermediêre molekulêre massa, wat dan met mekaar reageer om langer polimeerkettings te vorm.

Nylon was aanvanklik bedoel as 'n vervanging vir sy en het dit wel vervang in baie produkte na sy skaars begin word het tydens die Tweede Wêreldoorlog. Dit het sy ook vir militêre doeleindes vervang soos in die vervaardiging van valskerms, koeëlvaste baadjies en is ook gebruik in baie soorte voertuigbande.

Nylonvesels leen hom tot gebruik in baie toepassings insluitende materiale, trourokke, matte, snare van musiekinstrumente en tou. 

Soliede nylon kan ook gebruik word vir onderdele in masjienerie soos ratte en ander komponente wat aan lae- tot medium spanning onderhewig is wat voorheen in metaal gegiet is. Ingenieursgraad nylon word deur ekstrusie, gietwerk en inspuitgietwerk. Die 6/6 Nylon 101 tipe is die algemeenste graad nylon en Nylon 6 word die meeste gebruik vir gietstukke. Nylon kan ook in glas- en molibdeensulfiedversterkte vorms verkry word wat die strukturele sterkte en impakbestandheid asook die styfheid en wrywingskoëffisiënt verbeter.

Nylon is 'n kondensasie kopolimeer wat gevorm word deur die reaksie van gelyke dele van 'n diamien en 'n karboksielsuur om 'n peptiedverbinding te vorm aan beidie kante van elke monomeer in 'n proses wat ooreenstem met polipeptied biologiese polimere. Die numeriese agtervoegsel dui op die aantal koolstof-atome wat deur die monomere bygedra word; die diamien eerste en die suur tweede. Die algemeenste tipe is nylon 6-6 wat daarop dui dat die diamien (heksametileendiamien) en die suur (adipiensuur) elkeen 6 koolstowwe tot die polimeerketting bydra. Soos met ander kopolimere soos poli-esters en poli-uretane bestaan elkeen van die herhalende eenhede in die ketting uit een van die monomere elk sodat hulle mekaar in die ketting afwissel.


</doc>
<doc id="30395" url="https://af.wikipedia.org/wiki?curid=30395" title="Montgolfier-broers">
Montgolfier-broers

Die twee broers, Joseph Michel Montgolfier (geb. 26 Augustus 1740 – † 26 Junie 1810) en Jacques-Étienne Montgolfier (geb. 6 Januarie 1745 – † 2 Augustus 1799) was die uitvinders van die warmlugballon. Die broers het die eerste bemande vaart met 'n jong wetenskaplike en 'n weermagoffisier as loodse moontlik gemaak. Hulle is later deur die Franse koning tot die adelstand verhef tesame met hulle pa, broers en susters.

Die broers is gebore in 'n familie wat betrokke was by papiervervaardiging in Annonay in Ardèche, Frankryk as twee van sestien kinders. Joseph (12 kind) het oor 'n tipiese uitvinderstemperament beskik - hy was onkonvensioneel en 'n dromer maar was nie baie vaardig ten opsigte van besigheids- en ander persoonlike sake nie. Sy broer Étienne (Die 15 kind) was baie meer aangelê as dit by besigheidsaangeleenthede gekom het. Étienne is aanvanklik Parys toe gestuur om homself as argitek te bekwaam maar na die skielike dood van hul broer Raymond in 1772 is hy na Annonay teruggeroep om die familiebesigheid te bestuur. In die daaropvolgende 10 jaar, het Étienne sy talent vir tegniese innovasie in die familiebesigheid tot uiting laat kom. Hy het die nuutste Hollandse uitvindings ook by die familie se papiermeulens ingevoer. Sy werk het gelei tot erkenning van die regering van Frankryk asook 'n regeringstoelaag om die Montgolfier fabriek te ontwikkel tot 'n model vir ander Franse papiervervaardigers en het ook baie rykdom aan die familie besorg.


</doc>
<doc id="30396" url="https://af.wikipedia.org/wiki?curid=30396" title="Agorafobie">
Agorafobie

Ongeveer die helfte van die mense wat aan paniekversteurings ly, ontwikkel later ook agorafobie.
Agorafobie word beskryf as 'n vrees vir oop ruimtes, wat eintlik misleidend is. Die woord agora, wat aan die Grieks ontleen is, beteken letterlik "'n vrees vir die markplek" (in die antieke samelewing 'n groot, oop ruimte in die dorp of stad). In die ergste graad word agorafobie gekenmerk deur 'n verlammende vrees om in 'n plek of situasie te wees waar die persoon voel ontsnapping is nie moontlik of hulp is nie naby in geval van 'n aanval nie.

Persone wat aan hierdie versteuring ly, voel dikwels slegs in hul huise werklik veilig en gevolglik beperk hulle hulle dikwels tot hierdie gebied.

'n Variasie van dié siektebeeld is dat die persoon 'n vrees het om alleen tuis te wees. Nog ander vrees dit om tussen 'n menigte te wees of om in 'n ry te staan, terwyl daar ook diegene is wat doodeenvoudig oop ruimtes vrees. Die pasiënte beraam dikwels ingewikkelde planne net om die gevreesde plekke en situasies te vermy.



</doc>
<doc id="30397" url="https://af.wikipedia.org/wiki?curid=30397" title="Annonay">
Annonay

Annonay is 'n dorp en kommune in die noorde van die Ardèche "département" in Frankryk. Dit is die digs bevolkte kommune in Ardèche.

Annonay is'n paar kilometer van die Rhône-rivier en 75 km ten suide van Lyon en 40 km vanaf Saint-Étienne geleë.

Annonay is gebou op die heuwel wat uitkyk op die diep klowe waar die Deûme- en die Cance-riviere saamvloei. Die water van hierdie riviere word gebruik om krag aan die dorp en sy fabrieke te verskaf. 'n Nabygeleë dam noord-wes vanaf die dorp wat oor die Ternay, 'n vertakking van die Deûme, gebou is, verskaf water vir nywerheids- en huishoudelike gebruik in die dorp.


</doc>
<doc id="30398" url="https://af.wikipedia.org/wiki?curid=30398" title="Jean-François Pilâtre de Rozier">
Jean-François Pilâtre de Rozier

Jean-François Pilâtre de Rozier (geb 30 Maart 1754 – † 15 Junie 1785) was 'n Franse chemie en fisika onderwyser en een van die eerste lugvaartpioniers. Sy ballon het naby Wimereux in die Pas-de-Calais neergestort tydens 'n poging om die Engelse kanaal oor te steek en was hy dus ook dus die eerste bekende slagoffer van 'n vliegongeluk.

Hy is in Metz gebore as die vierde seun van Magdeleine Wilmard en Mathurin Pilastre, bekend as "du Rosier", 'n voormalige soldaat wat later 'n herberg bestuur het. Sy belangstelling in chemie en medisyne is gestimuleer deur die militêre hospitaal in Metz, 'n belangrike garnisoen aan die Franse grens. Op die ouderdom van 18 is hy na Parys waar hy fisika en chemie by die Akademie in Reims gestudeer het waar hy onder die aandag van Monsieur, the comte d'Artois, die broer van Koning Louis XVI gekom het. Later het hy na Parys teruggekeer waar hy aan die hoof gestel is van Monsieur se "kabinet" van natuurgeskiedenis en is hy ook as die "valet de chambre" vir Monsieur se vrou aangestel wat aan hom die edelnaam, Pilâtre de Rozier, besorg het. Hy het sy eie museum in die Le Marais kwartier van Parys op 11 Desember 1781 oopgemaak waar hy eksperimente in fisika uitgevoer het en demonstrasies vir lede van die adelstand gedoen het. Hy het die nuwe vakgebied van gasse ondersoek en het ook 'n respirator uitgevind.

Op 21 November 1783 het hy en François Laurent d'Arlandes die eerste bemande ballonvlug onderneem.


</doc>
<doc id="30399" url="https://af.wikipedia.org/wiki?curid=30399" title="2004 Verenigde State Grand Prix">
2004 Verenigde State Grand Prix

Die 2004 Verenigde State Grand Prix is op die naweek van 18-20 Junie 2004 by Indianapolis Motor Speedway gehou.

Rubens Barrichello het die voorste wegspringposisie verower met 'n tyd van 1 minuut 10,23 sekondes.

Die ren begin dramaties nadat Juan Pablo Montoya na die reserwemotor moes skuif met minder as 15 sekondes voor die opwarmingsrondte. In die eerste draai was daar 'n 4-motorongeluk en die veiligheidsmotor is ontplooi. Op die 9de rondte het Fernando Alonso se band gebars en 'n advertensiebord getref. Die volgende rondte het Ralf Schumacher op die 13de draai teen 290 km/h ook 'n band gebars en 'n rugwerwel gekraak wat veroorsaak het dat hy vir die volgende twee maande nie kon jaag nie. Die veiligheidsmotor is weer vir 10 rondtes uitgestuur. 

Die res van die ren is sonder gebeure afgehandel, behalwe vir 'n paar meganiese probleme na die lang veiligheidsmotorperiodes. Juan Pablo Montoya is 10 rondtes voor die einde gediskwalifiseer omdat hy die reserwemotor onwettig gebruik het. Na 73 rondtes het Michael Schumacher gewen met Rubens Barrichello tweede en Takuma Sato derde, sy eerste podiumplek. Tydens die ren was betroubaarheid 'n groot faktor, en net 8 van die 20 wat weggespring het, kon die ren voltooi. 6 van die 12 wat nie klaargemaak het nie is weens ongelukke uit, 5 van hulle weens meganiese probleme en 1 is gediskwalifiseer.


</doc>
<doc id="30403" url="https://af.wikipedia.org/wiki?curid=30403" title="Biltong">
Biltong

Biltong is 'n eg Suid-Afrikaanse peuselkos.

Biltong is baie gewild in Suid-Afrika en Namibië onder die Afrikaners, maar ook in lande waar Suid-Afrikaners hervestig het oor die afgelope jare soos Nederland, Engeland, Australië, Nieu-Seeland en in Duitsland.

Biltong word in dieselfde asem as boerewors, potjiekos, droëwors, melktert, koeksisters, afval, boerbeskuit en bobotie genoem as eg-tradisionele Afrikaanse geregte, en dit vorm 'n sosiale band tussen Afrikaners dwarsoor die wêreld. Biltong is opgeneem as 'n verteenwoordigende Suid-Afrikaanse gereg in 'n internasionale resepteboek wat deur die Verenigde Nasies gepubliseer is.


</doc>
<doc id="30405" url="https://af.wikipedia.org/wiki?curid=30405" title="2007 Formule Een-seisoen">
2007 Formule Een-seisoen

Die Formule Een-seisoen van 2007 het uit 17 Grand Prix-wedrenne bestaan.

Scuderia Ferrari se tweede jaer, Kimi Räikkönen, het sy eerste wêreldtitel gewen by die laaste ren in Brasilië na hy sy sesde ren van die jaar gewen het. Felipe Massa het die kampioenskap in die 4de plek voltooi na hy 3 renne gewen het in Bahrein, Spanje en Turkye. Ferrari het die vervaardigerskampioenskap gewen met 100 punte voor BMW na die diskwalifisering van McLaren. Hulle het altesaam 9 renne gewen en 9 voorste wegspringposisies ("pole positions") behaal.

Nuweling Lewis Hamilton het die kampioenskapstitel met 1 punt misgeloop, na 'n ongeluk in China en meganiese probleme in Brasilië wat hom slegs 7de laat voltooi het. Hy het 4 renne gewen in Kanada, die VSA, Hongarye en Japan. Fernando Alonso van McLaren, wat baie spanning binne die span veroorsaak het, het ook 4 renne gewen in Maleisië, Monaco, Duitsland en Italië.


</doc>
<doc id="30406" url="https://af.wikipedia.org/wiki?curid=30406" title="Alemanne">
Alemanne

Die Alemanne (ook Alamanne, Allemanne) was 'n groep Germaanse volke, wat tot die groep van die Sueve behoort het, met die Semnone as die sterkste stam. Die naam verwys na 'n groepering van stamme "alle mense". In 360 het hulle nog 14 verskillende hertoë gehad.
Hulle het oorspronklik tussen die Ryn en die Donau gewoon in die huidige Swabe. Vanaf 212 plunder hulle die Romeinse Ryk met reëlmaat.

'n Deel van die Sueve is deur die Lombarde, Boergondiërs e.a. na die weste gedring en in 213, tydens die bewind van keiser Caracalla, vir die eerste keer in Suidwes Duitsland opgemerk onder die naam Alemanne. Hulle set die Germaanse linies onder druk, maar word deur Caracalla gestuit. Na 'n mislukte deurbraak in 233-234, kry hulle dit reg om in 259-260 weer die Romeinse Ryk binne te dring. Hierdie keer was daar politieke chaos in die Romeinse Ryk sodat hulle dieper kon indring. Gallië is aangeval en vanaf 268 Italië ook. Verskillende keisers voer veldtogte teen die Alemanne met wisselende sukses. Veldslae het plaas gevind by Augsburg, by die Gardameer, by Piazenca, by Fano en by Pavia. In die periode het die Germaanse linies definitief verlore gegaan en die Alemanne vestig hulle in die gebied tussen Ryn, Main en Neckar. Aan die einde van die derde eeu konsolideer die toestand en die Romeinse teenaanval bly sonder resultaat. Die linie van die Bo-Ryn word as die nuwe grens van die Romeinse Ryk beskou.

In 328 sluit die Romeine 'n verdrag met die Alemanne. In die verdrag word ooreengekom dat die Alemanne in die Romeinse leërs kon veg en dat die Alemanne die gebied ten noorde van die Ryn sou beveilig. Gedurende 'n opstand van die Romeinse leër in 350 is die verdrag deur die Alemanne verontagsaam. Die toekomstige keiser Julianus Apostata voer 'n veldtog teen die Alemanne en maak 'n einde aan die infiltrasie in die Elsas. By Straatsburg word die Alemanne in (357) verpletterend verslaan. Die leier van die Alemanne word gevang en gedwing om vrede te sluit ten voordele van die Romeine.
Die vrede het nie lank gehou nie, want in 364 val die Alemanne Gallië alweer binne. Onder keiser Valentinianus I word finaal 'n einde gemaak aan die invalle. In die Swartwoud word die Alemanne in 370 verslaan.


In 406-407 kon die Alemanne ongehinder Oos-Galië beset omdat die Romeinse legioene onttrek is weens burgeroorloë. Tevergeefs probeer die Romeine deur die sluit van bondgenootskappe die terreinwins van die Alemanne in die Donau-gebied te beperk. Gedurende de 5de eeu het die Alemanne hulle in Suid-Duitsland, Switserland en die Elsas gevestig.

Na die val van die Wes-Romeinse Ryk, ten tye van die bewind van die Frankiese koning Clovis I, probeer die Alemanne vaste voet te kry in de omgewing van Keulen. Koning Sigebert van die Ripuariese Franke het Clovis om hulp gevra. Die verenigde Frankiese leërs het die Alemanne in 496 by Tolbiac (die huidige Zülpich naby Keulen) vernietigend verslaan. Die Franke het toe die Alemanne se gebied geplunder. Eers is die noordelike gebied verower en in 536 word die hele Alemanniese staat onder Frankiese gesag gebring. Slegs 'n klein satelliet-staatjie, Alemannië, het nog bly bestaan. Die Alemanne het geleidelik met die Franke versmelt en uiteindelik hulle identiteit verloor.



Vir die Gallo-Romaanse bevolking van die Wes-Frankiese Ryk was die Alemanne die regstreekse bure anderkant die Romaans-Germaanse taalgrens – so is die naam "Alemanne" uiteindelik gebruik om na alle Duitssprekendes te verwys. In die Franse taalgebied het "allemand" en "Allemagne" die Franse terme vir "Duits" en "Duitsland" geword wat later ook oorgeneem is in Spaans ("los alemanes"), Portugees ("os alemães"), Turks ("Almanlar"), Arabies, Kurdies en Persies ("Elman" of "Alman").


Saamgestel en vertaal uit die , , en Duitse Wikipedia.


</doc>
<doc id="30407" url="https://af.wikipedia.org/wiki?curid=30407" title="François Laurent d'Arlandes">
François Laurent d'Arlandes

François Laurent LeVieux, Marquis d'Arlandes (geb. 1742 - † 1 Mei 1809) was 'n warmlugballonpionier saam met Jean-François Pilâtre de Rozier. Hulle het die eerste bemande balonvlug op 21 November 1783 onderneem.

Hulle het net na 2 uur die namiddag opgestyg vanaf Château de la Muette in Parys, in die teenwoordigheid van koning Louis XVI. Hulle het ongeveer 9 km ver gereis tydens 'n vlug wat 25 minute geduur het; die eerste 'vrye vlug' wat deur mense onderneem is. Na die vlug het die loodse sjampanje gedrink om die vlug te vier, 'n tradisie wat tot vandag toe steeds deur ballonvaarders volhou word.

D'Arlandes het Joseph Montgolfier by die Jesuïtiese kollege van Tournon ontmoet. Hy is op 1 Mei 1809 in sy kasteel te Saleton naby Anneyron oorlede.




</doc>
<doc id="30410" url="https://af.wikipedia.org/wiki?curid=30410" title="Lugskip">
Lugskip

'n Lugskip is 'n vaartuig wat staat maak op gasse wat ligter is as lug om dit in die lug te hou en word deur die lug aangedryf deur 'n roer en skroewe (: "propellers") of 'n ander vorm van stukrag. Anders as vliegtuie en helikopters wat stukrag verkry deur die opwaartse krag op 'n vlerk wat vinnig deur die lug beweeg, bly lugskepe en warmlugballonne in die lug as gevolg van gasse wat ligter is as die omliggende lug.

Lugskepe kan onderskei word aan die hand van hul raamwerke. Sommige het glad nie 'n rigiede raamwerk nie, terwyl ander rigiede raamwerke het en dan is daar ook lugskepe waarvan die raamwerke kenmerke van beide bogenoemde soorte het. Rigiede lugskepe met 'n volledige raamwerk, soos die massiewe Zeppelin transoseaniese vaartuie, word nie meer deesdae gebou nie.

Lugskepe was die eerste vaartuie wat beheerde, aangedrewe vlugte onderneem het. Voor die aanbreek van die 1940's is hulle gereeld gebruik. Die gebruik van lugskepe het afgeneem soos vliegtuie se vermoëns toegeneem het. Hulle gebruik het skerp afgeneem na 'n reeks opspraakwekkende ongelukke, insluitende die uitbrand van die waterstofgevulde "Hindenburg" naby Lakehurst, New Jersey. Lugskepe word steeds vir spesialisdoeleindes aangewend soos advertensies of as platforms vir kameras tydens groot sportgebeurtenisse.


</doc>
<doc id="30413" url="https://af.wikipedia.org/wiki?curid=30413" title="Soundgarden">
Soundgarden

Soundgarden is 'n beroemde musiekgroep wat in 1984 gestig was deur drie hoërskoolvriende van Washington, Chris Cornell, Kim Thayil, Ben Shepherd en Matt Cameron.



</doc>
<doc id="30414" url="https://af.wikipedia.org/wiki?curid=30414" title="Termiese lugskip">
Termiese lugskip

'n Termiese lugskip is 'n lugskip wat sy stygvermoë te danke het aan 'n temperatuurverskil tussen die gas binne-in die vaartuig en die omringende lug. Dit is in teenstelling met die algemene gebruik van Helium as 'n ligter as lug gas om die stygvermoë te verkry. Die meeste termiese lugskepe vandag gebruik warm lug net soos in die geval van warmlugballonne.

Termiese lugskepe het die voordeel dat hulle goedkoper is as helium-gebaseerde lugskepe. Hulle kan afgeblaas word na elke vlug en maklik verpak en vervoer word.

Warmlugvaartuie se stygvermoë is egter laer per eenheidsvolume as helium- of waterstofgevulde vaartuie (ongeveer 30%) afhangende van die atmosferiese toestande). Dit maak ligter boumetodes noodsaaklik met minder beheerelemente wat die hantering van sulke vaartuie moeiliker maak en lei tot:



</doc>
<doc id="30416" url="https://af.wikipedia.org/wiki?curid=30416" title="Lombarde">
Lombarde

Die Lombarde (ook Langobarde of Longobarde) was 'n Wes-Germaanse volk wat aan die oewers van die Elbe gewoon het. Die Romeine het hulle al in 98 geken toe Tacitus hulle noem in sy "De origine et situ Germanorum".

Die volksverhuising van die Lombarde verloop in stappe. Vanaf 200 verplaas die Lombarde stadig stroomop langs die Elbe, tot waar nou die Duitse deelstaat Sakse-Anhalt is. Omstreeks 350 het die laaste Lombarde die benedeloop van die Elbe verlaat. In die periode tussen 350 en 493 trek hulle verder na Sakse en Boheme. Hulle is nie deur die Hunne oorrompel nie en behou hulle onafhanklikheid. In die periode raak die Lombarde gekersten en word hulle aanhangers van die Arianisme. Die name van enkele leiers uit die tyd is bekend, te wete Lethu, Hildehoc, Godehoc en Claffo.

In 493 verskyn die Lombarde in die gebied waar die Rugiërs voorheen gewoon het, die Romeinse provinsie Noricum, teenswoordig Oostenryk. Die Lombarde was teen hierdie tyd 'n groot volk, waarskynlik omdat verskeie Germaanse stamme by hulle aangesluit het tydens die migrasieperiode. In Noricum raak hulle herhaaldelik slaags met die Herule, wat 'n koninkryk gestig het aan die Tisza en Mures riviere. 

Tydens die migrasie het die Lombarde se stamstruktuur geleidelik verander. Hulle word nie meer gelei deur stamhoofde nie, maar het nou een koning. Die eerste bekende koning se naam is Tato. In 510 vernietig Tato die koninkryk van die Herule. Die meeste Herule sluit hulle nou by die Lombarde aan. Die opolger van Tato, Wacho verslaan die Sueve aan die Donau. Deur die oorwinning kom die Lombarde is besit van die Bisantynse provinsie Pannonië. Die Bisantyne (Oos-Romeine) maak die Lombarde in 540 tot hulle bondgenote (foederati) en as sodanig veg die Lombarde in die Romeinse oorloë. Hulle word gebruik teen die Oos-Gote en in die ooste teen die Perse. Die Avare het nou die Lombarde in Pannonië begin aanval. Die Romeine het nie belang gehad by die stryd nie en gee die Lombarde geen steun nie. Alboin, die opvolger van koning Audoin, sluit 'n ooreenkoms met die Avare. Hy versamel 'n groot leër bestaande uit veterane van die oorloë teen die Perse en die Gote. In 567 val hy die Gepide aan en vernietig hulle koninkryk. Die laaste koning van die Gepide, Kunimund word gedood en sy dogter Rosamunde word gedwing om met Audoin te trou. Die Gepide word by die Lombarde ingelyf.

Onder druk van die Avare verlaat die Lombarde en die Gepide die Balkan in 568, trek oor die Alpe en val Italië binne. Hoewel hulle nie daarin slaag om die ommuurde stede in te neem nie, verower hulle groot dele van Noord- en Midde-Italië. Die stad Pavia aan die Ticino, 'n syrivier van die Po-rivier, word die hoofstad van hulle koninkryk. Dit beteken die einde van die politieke eenheid van Italië, tot in die 19de eeu. Die mag van die Oos-Romeinse keiser word beperk tot Ravenna en enkele kusstede in Suid-Italië. 

Dit het tien jaar geduur voordat die Lombarde na die dood van hulle koning Alboin en sy opvolger Cleph weer 'n nuwe koning gekies het. In die jaar 600 bekeer hulle hulle tot die Roomse Kerk.

In 755 word hulle koning Aistulf, wat die pous bedreig het, verslaan deur die leër van Pepyn die Korte onder leiding van Chrodegang.

Die laaste egte Lombardiese koning was Desiderius wat regeer het tot 774. Karel die Grote het nie alleen hulle ryk verower nie, maar ook die titel "Koning van die Lombarde" oorgeneem. Dit was die eerste keer dat 'n Germaanse leier die titel van "Koning" van 'n ander Germaanse volk oorgeneem het. Die Lombarde word naderhand geleidelik opgeneem in die omringende Italo-Romeinse bevolking van Noord- en Midde-Italië. In die suide behou nogtans Arichis II die hertogdom Benevento wat nog eeue sal bestaan.
In die Dom van Monza word 'n Lombardiese skat uitgestal waarin ook die Yster Kroon van die Lombarde 'n plekkie gekry het.


Saamgestel en vertaal uit die en die wikipedia.


</doc>
<doc id="30419" url="https://af.wikipedia.org/wiki?curid=30419" title="Steenbok (sterreteken)">
Steenbok (sterreteken)

Die Steenbok (Lat: "Capricornus") is die Westerse astrologiese teken van mense wat tussen ongeveer 22 Desember en 20 Januarie gebore is. Dit is die tiende teken van die Diereriem.

Die Steenbok is een van die drie aardtekens en vier hooftekens. Dis ’n vroulike, negatiewe, introverte teken en is vergelykbaar met die Os van die Sjinese Diereriem. Die tradisionele heerser van die Steenbok is Saturnus.

Steenbokke kom volgens die astrologie goed oor die weg met lede van die ander aardtekens, Bul en Maagd.

Jou son- of sterreteken het betrekking op die stand van die Son tydens jou geboorte. Astroloë verdeel die Diereriem, die denkbeeldige gordel aan die hemelruim waarlangs die planete beweeg, in twaalf dele: die son- of sterretekens. Die "sterrebeelde" is eintlik die astronomiese konstellasies aan die hemelruim en kom weens die presessie van die nageweningspunte nie meer ooreen met die twaalf tekens wat in die astrologie gebruik word nie.




</doc>
<doc id="30424" url="https://af.wikipedia.org/wiki?curid=30424" title="Patrick Hillery">
Patrick Hillery

Patrick John (Paddy) Hillery (Iers-Gaelies: "Pádraig Seán Ó hIrighile"; Spanish Point, 2 Mei 1923 – Dublin, 12 April 2008) was 'n Ierse arts en politikus van die politieke party Fianna Fáil.

Hy het in geneeskunde gestudeer aan die nasionale universiteit van Ierland, Dublin. Hy het gewerk as huisdokter. In 1951 het hy lid geword van die laerhuis (Dáil Éireann). Hy was 'n lid tot 1973.

Van 1959 tot 1965 was hy minister van Onderwys. Van 1965 tot 1966 minister van Industrie en Handel en van 1969 tot 1973 minister van Buitelandse Sake. Hy het 'n belangrike rol gespeel in die onderhandelinge voor aansluiting van Ierland by die Europese Ekonomiese Gemeenskap. In 1973 het Ierland aangesluit.

Van 1973 tot 1976 was hy lid van die Europese Kommissie. Van 1976 tot 1990 was hy president van Ierland.


</doc>
<doc id="30427" url="https://af.wikipedia.org/wiki?curid=30427" title="Steenbok">
Steenbok

Die steenbok ("Raphicerus campestris") is 'n klein wildsbokkie wat in die suide en ooste van Afrika voorkom.

'n Volwasse steenbok het 'n gemiddelde massa van 12 kg en is ongeveer 50 cm hoog. Steenbokke het twee klein, reguit horinkies. Die langste horings wat al aangeteken is, was 18 cm. 'n Steenbok se kleur kan wissel van rooibruin tot baksteenrooi met 'n wit onderkant.

Daar is twee afsonderlike steenbokbevolkings. Die een is in Suider-Afrika, wat die lande Angola, Namibië, Suid-Afrika, eSwatini, Botswana, Mosambiek, Zambië, Zimbabwe en Lesotho insluit. Die ander bevolking is in Oos-Afrika, in Sentraal- en Suid-Kenia en Tanzanië.

Steenbokke kan in 'n groot verskeidenheid habitats oorleef. Daar word gesê hulle verkies onstabiele en oorgangshabitats. Hulle word aangetref in gebiede wat wissel van halfdroë sanderige gebiede soos die rand van die Kalahari-woestyn en die Nasionale Etoshawildtuin tot oop bosveld, wat oop vlaktes, klipperige savanne en akasia-grasveld insluit.

In die sentrale deel van die Krugerwildtuin het steenbokke die hele jaar deur 'n duidelike voorkeur vir haak-en-steek-savanne en hulle het nie die neiging om in die droë seisoen na natter gebiede te migreer nie. In hierdie opsig verskil hulle van baie ander hoefdiere in Afrika, ook diere wat in die nat seisoen in dieselfde gebiede as die steenbok voorkom.

Steenbokke is alleenlopers en vorm net 'n band om te paar. Hulle is in die dag en nag aktief, maar wanneer dit warmer raak, soek hulle gedurende die warmste dele van die dag skuiling in die skaduwee. In die droë seisoen eet hulle meer tydens die nag. Terwyl hulle rus, kan steenbokke hul pels versorg, herkou of kort slapies neem.

By die eerste teken van moeilikheid gaan lê die steenbok laag in die gras. Wanneer 'n roofdier nader kom, sal hy opspring en met 'n sigsag-naelloop probeer om die roofdier af te skud. Verder stop hy gereeld om terug te kyk. In lang agtervolgings kan steenbokke ook plat op die grond gaan lê. Hulle kan ook hulle toevlug neem in erdvarkgate. Natuurlike vyande van die steenbok sluit in die vaalboskat, rooikat, rooijakkals, luiperd, breëkoparend, en luislang.

Steenbokke bly op hulle eie, behalwe wanneer die ooi deur 'n hofmakende ram of lammetjie vergesel word. Paartjies hou egter in vaste aangrensende of oorvleuelende gebiede van sowat 0,03 tot 1 km². Hulle behou kontak met mekaar deur middel van reukmerke en mishope. Hulle gebruik dit ook as passiewe vertoon om hulle gebied af te baken. Dit loop selde uit op 'n fisieke konfrontasie met mekaar.

Gedurende die paartyd tree die ramme aggressief op en doen mee aan bluf- en skyngevegte met mededingende ramme. Dit loop uit op lang kompetisies tussen uitgegroeide ramme in hulle fleur; gewoonlik is die teenstanders goed opgeweeg teen mekaar en van dieselfde kaliber wat ouderdom, grootte en vernuf betref.

'n Steenbokooi is sewe maande lank dragtig, waarna sy die lewe skenk aan 'n enkele lammetjie.

Die grootste deel van 'n steenbok se voedsel bestaan uit laaghangende blare (hulle kan nie hoër as 0,9 m bykom nie,) maar hulle is ook vaardig in die uitpluk van wortels en knolle. In die sentrale deel van die Krugerwildtuin verkies hulle "Euphorbiaceae". Wanneer dié tipe plante nie beskikbaar is nie, verkies hulle houtagtige plante. Hulle eet soms ook vrugte en wei net by uitsondering op gras. Hulle is byna onafhanklik van oop waterbronne omdat hulle genoeg vog uit hulle voedsel kry.




</doc>
<doc id="30429" url="https://af.wikipedia.org/wiki?curid=30429" title="Pous Adrianus I">
Pous Adrianus I

Adrianus I was die 95ste pous van die Rooms-Katolieke Kerk.

Pous Adrianus I is in Rome gebore, die seun van 'n Romeinse edelman met die naam Theodorus. Op 9 Februarie 772 volg hy Pous Stefanus III op en regeer tot sy dood op 25 Desember 795. Hy word opgevolg deur Pous Leo III. 
Die naam ‘Adrianus’ beteken 'inwoner van Adrië'. 

Net voor die verkiesing van Pous Adrianus I val Desiderius die koning van die Lombarde die pouslike gebied binne. Adrianus vra hulp van Karel die Grote, koning van die Franke. Karel die Grote val Italië met 'n groot leër binne en verower Pavia, die hoofstad van die Lombarde. Desiderius vlug na die abdy van Corbië in Frankryk. Karel het die hele Lombardye ingeneem en ook die titel "Koning van die Lombarde" vir homself gevat.

Die pous het 'n paar toevoegings gekry tot die hertogdom van Rome, die eksargaat van Ravenna en die vyf stede (die Pentapolis) aan die Adriatiese kus, van Rimini tot Ancona sowel as die kusvlakte tot by die berge.

'n Bewys vir die rustigheid wat in die Hertogdom van Rome geheers het, is gevind in die "Domusculta Capracorum", die sentrale landgoed wat Adrianus laat bou het in die landelike gebied noord van Veii. Die landgoed word beskrywe in die Liber Pontificalis, maar was onbekend tot 1960, toe uitgrawings dit herontdek het. Die landgoed was self-onderhoudend met sy eie graanmeul, smitswinkel en teëlfabriek. 'n Gemengde ekonomie met graan, wingerde, olywe, groentes en 'n varkboerdery is gevind. In die 10de eeu het verskeie dorpies uit die landgoed ontstaan, Campagnano in 1076, Formello in 1027, Mazzano in 945, en Stabia (teenswoordig Faleria) in 998.

'n Heroplewing van 'n ou kettery het in Adrianus se tyd in Spanje plaas gevind. Elipandus, biskop van Toledo, en Felix, biskop van Urgel, het beweer dat die tweede persoon van die Heilige Drie-eenheid nie regtig mens geword het nie, maar slegs die menslike natuur aangeneem het. Jesus Christus sou dus slegs die aangenome seun van God wees. Die Pous het die Neo-Nestorianisme veroordeel en die konsilie van Ratisbon in 758 het die pous se siening bevestig.

In sy stryd met die Bisantynse Ryk en die Lombardiese hertog van Benevento, Arichis II, het Adrianus vasgeklou aan sy bondgenootskap met die Franke. Hy het wel met die Franke verskil oor die ikonoklasme en Adrianus het die dekreet van die tweede sinode van Nicaea bekragtig wat die verering van beelde toegelaat het. Die tweestryd het gelei tot die ontstaan van die "Libri Carolini". Adrianus het hom daarteen verset en in 'n brief die banvloek (anatema) uitgespreek teen almal wat geweier het om beelde van Jesus, die Maagd Maria of die heiliges te vereer. Die Frankiese sinode van Frankfurt in 794 het die praktyk weereens veroordeel en die strydpunt het gebly tot na Adrianus se dood.

In 787 het hy die bisdom van Lichfield in Engeland verhef tot 'n aartsbisdom op die versoek van die Engelse biskoppe en die Engelse koning Offa om die magsbalans tussen Kent en Mercië te handhaaf. Hy het die pallium aan biskop Higbert besorg in 788.

Onderstaande grafskrif geskryf deur Karel die Grote in digvorm, waarin hy Adrianus as 'vader' beskrywe, kan vandag nog gesien word by die deure van die Sint Pieterskerk. 

Adrianus het van die akwadukte in Rome herstel en die kerke Santa Maria in Cosmedin en San Marko laat herbou.

Adrianus was een van die pouse wat die langste regeer het. Toe hy sterf, was hy naas Petrus die langs regerende pous. Na hom was daar nog vier pouse wat langer regeer het Pius VI, Pius IX, Johannes Paulus II en Leo XIII.



Saamgestel en vertaal uit die , , en wikipedia.


</doc>
<doc id="30432" url="https://af.wikipedia.org/wiki?curid=30432" title="SK Koeban Krasnodar">
SK Koeban Krasnodar

SK Koeban Krasnodar (Russies: Футбольный клуб "Кубань" Краснодар) is 'n Russiese sokkerklub van die stad Krasnodar. Dit is in 1928 gestig. 



</doc>
<doc id="30434" url="https://af.wikipedia.org/wiki?curid=30434" title="Nuwe Nasionale Operahuis (Oslo)">
Nuwe Nasionale Operahuis (Oslo)

Die Nuwe Nasionale Operahuis in die Noorse hoofstad Oslo is sedert April 2008 die tuiste van "Den Norske Opera & Ballet". 

Nadat die debat oor die oprigting van 'n nuwe operahuis in Oslo al dekades lank gevoer is, is die eerste bouplanne vir die ambisieuse gebou van beton, marmer en glas in 1998 aan die publiek bekend gestel. Twee alternatiewe persele by die voormalige Vestbanestasjonen (die westelike stasie van Oslo) en in die ou "Folketeater"-gebou is uiteindelik verwerp, en die Noorse parlement, die "Storting", het op 15 Junie 1999 die besluit geneem om die nuwe operahuis net soos die "Sydney Opera House" digby die hawe op te rig. Volgens die amptelike beplanning sal die Oslo-operahuis tot die middelpunt van die nuwe stadsbuurt Bjørvika suidoos van Oslo se hoofstasie ontwikkel.

Die boubedrywighede het op 17 Februarie 2003 amptelik begin, terwyl die hoeksteen van die nuwe gebou in die najaar van 2004 gelê is. Die inwyding van die operahuis is oorspronklik vir September 2008 beplan, maar aangesien die boubedrywighede al maande vroeër voltooi is, het die plegtige inwyding vyf maande voor die beplande datum plaasgevind. Die boukoste het 4,13 miljard Noorse kroon (6,5 miljard ZAR) beloop.

Die Nuwe Nasionale Operahuis word as die grootste kulturele projek in die na-oorlogse Noorweë beskou. Die gebou, wat soos 'n gletser, 'n drywende ysberg en sneeu - tipiese natuurverskynsdels van die noorde van Noorweë - lyk, is deur die Noorse "Snøhetta"-argitekte ontwerp wat reeds bekendheid met hulle argitektoniese konsep vir die Nuwe Biblioteek van Alexandrië in Egipte verwerf het.

Die operahuis het 'n wydte van 100 meter, 'n lengte van 207 meter en beskik met sy oppervlakte van 38 500 vierkante meter oor meer as 1 500 vertrekke. Naas twee kleiner tonele bied die hooftoneel sitplekke vir 1 358 toeskouers. Die Groot Saal, wat met Duitse eikehoutpanele uitgelê is, pronk met die grootste ligkroon in Noorweë wat deur "Snøhetta" in samewerking met "Hadeland Glassverk" geskep is. Die ligkroon het 'n deursnee van sewe meter en 'n gewig van 8,5 ton. 8 500 hipermoderne ligdiodes word as ligbron ingespan.

Die fasade van die operahuis bestaan uit 90 persent wit Italiaanse Carrara-marmer en tien persent Noorse graniet wat in Rennebu ontgin is. Die massiewe gebruik van wit marmer is omstrede, en reeds voor die amptelike inwyding van die gebou het sommige van die sowat 36 000 marmerplate om onbekende redes geel verbleek. Die probleem is waarskynlik aan die koel en vogtige klimaat van Oslo te wyte.

Die operahuis is op 12 April 2008 plegtig ingewy. Die plegtige seremonie is regstreeks op die Norse televisie NRK uitgesaai en dwarsdeur die land as 'n kulturele gebeurtenis van nasionale belang gevier. Die sowat 1 400 eregaste by die inwyding het die Noorse koning Harald V en sy eggenote koningin Sonja, verteenwoordigers van die Deense en Sweedse koningshuise, die eerste ministers van Ysland en Finland en die Duitse bondskanselier Angela Merkel ingesluit.

Twintig solosangers en sestig dansers het by die openingsgala opgetree; die aanbiedings het onder meer uitreksels uit Richard Wagner se opera "Der Fliegende Holländer" ingesluit. Aangesien die ingewikkelde tegniek van die toneel nie betyds geïnstalleer kon word nie, is die opvoering van "Jorden rundt på 80 dager", 'n opera van die Noorse komponis Gisle Kverndokk, tot aanstaande jaar uitgestel. 



</doc>
<doc id="30436" url="https://af.wikipedia.org/wiki?curid=30436" title="Pous Leo III">
Pous Leo III

Leo III was die 96ste pous van die Rooms-Katolieke Kerk.

Pous Leo III is gebore ongeveer in 750 in Rome as die seun van Atyuppius en Elizabeth. Op 26 Desember 795 volg hy Pous Adrianus I op en regeer tot sy dood op 12 Junie 816. Hy word opgevolg deur Pous Stefanus IV. Die naam ‘Leo’ beteken 'Leeu'.

Pous Leo III was nie van adellike afkoms nie, maar het langsaam opgang gemaak in die kerk. Net voor sy verkiesing was hy kardinaal van Sint Susanna en pouslike penningmeester. Aan die begin van sy pontifikaat kom hy in botsing met die adel van Rome veral die familie van sy voorganger Pous Adrianus I. Op 25 April 799 word 'n aanslag op sy lewe gepleeg deur die adel, maar dit misluk. Leo, onder die beskerming van Winichis, hertog van Spoleto, het na Karel die Grote gevlug. Karel het saam met hom en 'n klein leër na Rome teruggekeer. Die adel het toe 'n aanklag teen Leo by Karel ingedien as sou die pous sy amp deur simonie bekom het. Op 23 Desember 800 lê die pous 'n eed af waarin hy verklaar dat die beskuldigings vals is. Op 25 Desember 800 kroon die pous Karel die Grote as keiser. Leo het gehoop dat Karel met Irene die keiserin van Bisantium sou trou om so die Romeinse Ryk te herstel, maar Irene is in 802 afgeset.

Leo het gehelp om koning Eardwulf van Northumbrië weer op sy troon te kry en het stryery tussen die aartsbiskoppe Wulfred van Kantelberg en Eanbald van York besleg. Hy het die besluit van sy voorganger Pous Adrianus I herroep om van Lichfield 'n aartsbisdom te maak. Hy het bevind dat die voorlegging aan Adrianus I foutief was en in 803 is Lichfield weer 'n gewone bisdom.

Na die dood van Karel die Grote in 814 het daar weer moeilikheid in Rome ontstaan. Daar was weer 'n sameswering, maar die pous het tydig daarvan te hore gekom en het die leiers laat arresteer en ter dood veroordeel. Die klein adel van Campagnië het probeer om na Rome op te trek, maar is deur die hertog van Spoleto uit mekaar gedryf.

Leo het ook die Neo-Nestorianisme in Spanje bestry.

In 1673 word Leo III deur Pous Clemens X heilig verklaar.

Pous Leo III word as heilige vereer in die Rooms-Katolieke Kerk. Sy feesdag was voorheen op 12 Junie.



Saamgestel en vertaal uit die , , en wikipedia.


</doc>
<doc id="30437" url="https://af.wikipedia.org/wiki?curid=30437" title="Taalfilosofie">
Taalfilosofie

Taalfilosofie is die vertakking van filosofie wat handel rondom die wese, herkoms en gebruik van taal. 

In analitiese filosofie is taalfilosofie een van die fundamentele dissiplines van die tradisie: dit speel histories 'n baie belangrike rol, en dra by tot en word na verwys in verskeie ander vertakkings van filosofie. Dit behels veral die studie van vier sentrale probleme: wat betekenis behels, hoe taal gebruik word, hoe tale verstaan word, en die verhouding tussen taal en die werklikheid.

Analitiese filosofie as as 'n tradisie is baie verskuldig aan Gottlob Frege, Bertrand Russell en Ludwig Wittgenstein, wat baie aandag gegee aan die taalfilosofie in die oorsprong van die tradisie tydens die vroeë 20 eeu. Later, in die 1970's, het die taalfilosofiese teorieë van Saul Kripke, uitgebrei deur onder andere Hilary Putnam, gelei tot omvattende innovasies in verskeie ander vertakkings van filosofie.

In kontinentale filosofie word taalfilosofie nie gereeld as 'n veld van sy eie hanteer nie, maar 'n teorie van taal speel 'n intieme rol in verskeie noemenswaardige denkrigtings in dié tradisie.

Die filosofiese studie van taal het 'n baie ryk geskiedenis in verskeie tradisies: in Indiese filosofie bestaan daar sedert omtrent 1500 v.C. so 'n studie, met 'n omvattende dissipline van die taalfilosofie wat ontwikkel tussen die 5 en 10 eeue, en in antieke Griekeland gee Sokrates, Plato en Aristoteles elk aandag aan probleme aangaande die wese van taal. Die werk van die laasgenoemdes word verder uitgebrei deur die Stoïse filosowe, en van hulle af loop 'n tradisie deur Middeleeuse filosofie tot die hedendaagse. In beide die ooste en die weste word 'n erkenbare taalfilosofie ontwikkel ietwat voor die eerste pogings tot taalwetenskappe.


</doc>
<doc id="30438" url="https://af.wikipedia.org/wiki?curid=30438" title="Pous Stefanus IV">
Pous Stefanus IV

Stefanus IV (V) was die 97ste pous van die Rooms-Katolieke Kerk.
Weens die statusverandering van Pous Stefanus (II), was Stefanus IV vanaf die begin van die 13de eeu tot 1961 bekend as Stefanus V en was hy die 98ste pous. Sien Lys van pouse (onderafdeling: Die spesiale geval van Pous Stefanus (II)) vir volle besonderhede.

Pous Stefanus IV (V) is gebore Rome, die seun van Marinus. Op 22 Junie 816 volg hy Pous Leo III op en regeer tot sy dood op 24 Januarie 817. Hy word opgevolg deur Pous Paschalis I. 
Die naam ‘Stefanus’ beteken 'gekroonde'.

Onmiddellik na sy ampsbevestiging het Pous Stefanus IV die volk van Rome beveel om trou te sweer aan Lodewyk die Vrome, koning van die Franke en seun van Karel die Grote. In 816 kroon die pous Lodewyk tot keiser en sy vrou Irmengard as keiserin in die stad Reims. Lodewyk het op sy beurt die pous belowe dat daar nie ingemeng sal word met die verkiesing van pouse nie. Terwyl hy in Frankryk was het hy ook die pallium aan Theodulf van Orleans oorhandig.



Saamgestel en vertaal uit die , , en wikipedia.


</doc>
<doc id="30439" url="https://af.wikipedia.org/wiki?curid=30439" title="Pous Paschalis">
Pous Paschalis

Pous Paschalis kan verwys na 'n aantal pouse en teenpouse van die Rooms-Katolieke Kerk nl:



</doc>
<doc id="30441" url="https://af.wikipedia.org/wiki?curid=30441" title="Analitiese filosofie">
Analitiese filosofie

Analitiese filosofie, of te wel anglo-amerikaanse of Engelse-taal filosofie, is die generiese naam vir die styl waarin die oorweldigende meerderheid van filosofie in die Engels-sprekende wêreld verskyn. In die Verenigde Koninkryk, VSA, Kanada, Australië en Nieu-Seeland identifiseer verreweg die meeste van filosofiedepartemente hulself as "analities". In Suid-Afrika vind meeste filosofie plaas in die kontinentale tradisie, maar die Universiteit van die Witwatersrand, die Universiteit van Kaapstad, die Universiteit van KwaZoeloe-Natal en Rhodes-universiteit identifiseer hulself as hoofsaaklik of gelykmatig "analities" in styl.

Sienende dié wye omvang is dit moeilik om 'n betekenisvolle definisie te gee van wat dit is wat neigings binne in analitiese filosofie met mekaar deel. Dit is moontlik dat die verwantskap niks verder strek nie as 'n reeks soortgelyknisse soos dié tussen verskillende lede van dieselfde gesin. Sover as wat verwantskappe gegee kan word, kan analitiese filosofie gekarakteriseer word deur die aandag wat gegee word aan argumente en dat dié argumente duidelik voorgestel word, dikwels deur middel van formele logika. Daar heers ook 'n algemene respek teenoor die natuurwetenskappe.

Die historiese oorsprong van analitiese filosofie kan opgesom word deur die volgende stellings:



Kontinentale teenoor analitiese filosofie


</doc>
<doc id="30444" url="https://af.wikipedia.org/wiki?curid=30444" title="Pous Paschalis I">
Pous Paschalis I

Paschalis I was die 98ste pous van die Rooms-Katolieke Kerk.

Pous Paschalis I is in Ostia gebore as Pascale Massimi, seun van Bonosus. Op 25 Januarie 817 volg hy Pous Stefanus IV op en regeer tot sy dood op 11 Februarie 824. Hy word opgevolg deur Pous Eugenius II. 
Die naam ‘Paschalis’ beteken 'die Oosterling'.

Voor sy verkiesing as pous was Pous Paschalis I ab van die Benediktynse klooster Sint Stefanus naby die Vatikaan. Hy was nie gewild onder die volk van Rome nie. Hy verkry van Lodewyk die Vrome, koning van die Franke en keiser van die Heilige Romeinse Ryk, die onafhanklikheid van die kerklike staat. Hy het ook die eilande Korsika en Sardinië van die keiser ontvang.

In 822 gee hy die legaatskap oor Skandinawië aan Ebbo, aartsbiskop van Reims. Ebbo het nie daarin geslaag om die Noormanne te kersten nie. Eers later het Sint Ansgar daarin geslaag. Op 5 April 823 salf hy Lotarius I as keiser van die Franke.

Hy het die Griekse Christene beskerm teen die ikonoklastiese vervolging van die Bisantynse keiser.

Hy laat die kerke Santa Cecillia in Trastevere en die Santa Maria in Dominica herbou, omdat hulle amper inmekaar gestort het. Hy het ook die basiliek Santa Prassede laat bou wat die bekende mosaïek "Episcopa Theodora", 'n portret van die pous se moeder, bevat.

Hy is dood in Rome terwyl 'n keiserlike kommissie die dood van twee pouslike amptenare, Primicerius Theodore en sy skoonseun Leo Nomenculator, wat teen die pous getuig het, ondersoek het. Die twee amptenare is gevang in die Lateraanse paleis, hulle oë is uitgesteek en daarna is hulle onthoof. Die pous het die moordenaars beskerm, maar alle betrokkenheid by die moorde ontken. Na sy dood wou die mense van Rome hom nie in die Sint Pieterskerk begrawe nie.

Hoewel hy nooit heilig verklaar is nie, het hy 'n feesdag op 11 Februarie (vroeër op 14 Mei).



Saamgestel en vertaal uit die , , en wikipedia.


</doc>
<doc id="30445" url="https://af.wikipedia.org/wiki?curid=30445" title="Pous Clemens">
Pous Clemens

Pous Clemens kan verwys na 'n aantal pouse (en/of teenpouse) van die Rooms-Katolieke Kerk nl:



</doc>
<doc id="30454" url="https://af.wikipedia.org/wiki?curid=30454" title="Kontinentale filosofie">
Kontinentale filosofie

Kontinentale filosofie is 'n term wat gereeld gebruik word veral in the Engels-sprekende wêreld om verskeie vertakkings en tradisies van filosofie mee te kenmerk wat volg vanuit die werk van sekere 19 en 20 eeuse filosowe vanaf die Europese vasteland. Dié konsep word gewoonlik gebruik om 'n kontras te skep met analitiese filosofie. Vertakkings van filosofie wat gereeld so aangedui word sluit die Duitse idealisme, fenomenologie, eksistensialisme, hermeneutiek, strukturalisme en poststrukturalisme, Franse feminisme, die kritiese teorie van die Frankfurt Skool, en sommige weergawes van die Westerse Marxisme in. Daar bestaan geen duidelike skeidslyn of definisie wat presies kan aandui wat sou tel as kontinentale filosofie nie, maar in die algemeen kan daar gesê word dat kontinentale filosofie draai rondom 'n min-of-meer Kantiese tesis dat die aard van kennis en ervaring gebonde is aan omstandighede en nie direk toeganklik is vir empiriese ondersoek nie.

Die term "kontinentale filosofie" verwys nie presies na alle filosofie vanaf die Europese vasteland nie. Baie noemenswaardige Europese filosowe se werk word nie as "kontinentaal" in karakter beskou nie, maar is inderdaad duidelik deel van die analitiese tradise, soos die van Gottlob Frege, Ludwig Wittgenstein en Karl Popper. Frankryk het ook 'n florerende veld van analitiese filosofie wat langsaan die kontinentale tradisie loop. Verder is daar 'n groot hoeveelheid filosowe wat hul werk as "kontinentaal" beskou regoor die Engels-sprekende wêreld en wat hul filosofie in Engels skryf. Die skeiding tussen kontinentale en analitiese filosofie is dus duidelik nie absoluut nie.

In Suid-Afrika word kontinentale filosofie goed verteenwoordig, en Afrikaans-talige filosofie vind oorweldigend in dié tradisie plaas.

Weens die wye omvang van die term is dit moeilik om betekenisvolle kriteria uit te lê waaraan alle kontinentale filosofie voldoen. Die volgende kan tog as kenmerkend beskou word:


Die term "kontinentale filosofie" het eers in algemene gebruik gekom binne die akademiese milieu van die 1970's om die tipe filosofie wat toe populêr in Frankryk en Duitsland was, as sodanig te kenmerk. Die Engels-sprekende filosowe wat hul werk as aaneenlopend met dié tradisie identifiseer het begin om dié term gebruik om hul werk mee te beskryf.

Dié onderskeiding het tog al vir lank bestaan. Om die draai van die 20ste eeu sit Franz Brentano, Edmund Husserl en Adolf Reinach uit om 'n nuwe filosofiese metodiek, fenomenologie, te stig, kontemporêr met Gottlob Frege en Bertrand Russell se stigtingswerk in analitiese filosofie, en Russel self identifiseer die skeiding tussen die twee strominge.

Daar is duidelik metodologiese versille tussen analitiese en kontinentale filosofie, maar dit is ver van maklik om die metodiek van enige van dié twee velde te beskryf, hoeveel meer hoe hul met mekaar te kontrasteer. In kontinentale filosofie speel die geskiedenis van die filosofie 'n sentrale rol, andersins as in die analitiese stroming. Tog is daar 'n veld van analitiese geskiedenis van filosofie, wat grotendeels dieselfde aangaan as in die kontinentale stroming, dit is, deur die werk van filosowe van die verlede te ondersoek en te evalueer. Beide velde maak algemene gebruik van konseptuele analise, maar in analitiese filosofie word die konsepte wat geanaliseer word grotendeels uit alledaagse gebruik geneem, terwyl kontinentale filosowe meer gereeld nuwe konsepte voorstel en vir verwysigings van oues argumenteer. Tog is daar ook revisioniste in analitiese filosofie, so dié is ook nie 'n duidelike skeiding nie. Daar is 'n tradisie van empiriese as ook natuuralistiese filosofie in die analitiese stroming, wat nie algemeen in kontinentale filosofie te vinde is nie.

'n Nuttige skeiding tussen die twee westerse tradisies is hoe hul die werk van Immanuel Kant hanteer. Kant het die spoor geslaan vir Duitse idealisme, wat 'n paradigmaties kontinentale vertakking van filosofie is, met sy tesis dat die werklikheid nie oop lê vir die mens se direkte ondersoeking nie, maar dat die wêreld deur ons bewussyn vir ons voorgestel word, en dat ons net kontak het met hierdie samemengsel van wat vir ons voorgegee word en wat ons verstand daarmee maak. Analitiese filosofie het ook baie te danke aan Kant, en verwys gereeld na sy werk, maar onderhandelinge met Kant se filosofie neem gereeld pas in 'n drastiese anderse stem as in die kontinentale tradisie. Daar is menige agtenswaardige en populêre posisies in analitiese filosofie wat heeltemal die Kantiese tesis verwerp, en daar is 'n aaneenlopende debat tussen die wat glo dat die werklikheid oop is vir empiriese ondersoek en die wat dit nie glo nie. Dit is moeilik om aan enige kontinentale stroming te dink wat die Kantiese tesis so sterk bevraagteken. In die analitiese tradisie word Kant se werk gewoonlik stuk-stuk benader, sodat moontlik is dat 'n etikus in die Kantiese tradisie geen belang het in Kant se metafisika nie, terwyl Kant sy filosofie as 'n samehangende stelsel voorgestel het, en kontinentale filosofie dit grotendeels so benader. Verder is daar amper geen invloed vanaf latere filosowe vanuit Duitse idealisme, soos G.W.F. Hegel, of uit ander "kontinentale" vertakkings op die meerderheid van analitiese filosofie nie.



</doc>
<doc id="30455" url="https://af.wikipedia.org/wiki?curid=30455" title="322 v.C.">
322 v.C.



</doc>
<doc id="30456" url="https://af.wikipedia.org/wiki?curid=30456" title="384 v.C.">
384 v.C.




</doc>
<doc id="30458" url="https://af.wikipedia.org/wiki?curid=30458" title="Aristoteles">
Aristoteles

Aristoteles (Grieks: Ἀριστοτέλης "Aristotélēs") (Stageira, 384 v.C. – Chalkis, 322 v.C.) was 'n antieke Griekse filosoof en wetenskaplike wat 'n groot invloed op Westerse denke gehad het. Hy was 'n student van Plato en eens 'n onderwyser vir Aleksander die Grote. Sy talle geskrifte fokus op onderwerpe soos die wetenskap, politiek, moraliteit en literatuur.

Saam met Sokrates en Plato word hy as een van die belangrikste stigtersfigure van westerse filosofie beskou. Hy het oor 'n menigte velde geskryf, onder andere fisika, metafisika, digkuns, teater, musiek, logika, retoriek, politiek, regering, etiek, plantkunde en dierkunde, en was 'n gesaghebbende figuur in al hierdie velde reg deur die antiekheid en die middeleeue.

In filosofie loop sy invloed nog sterk: hy was die eerste kenner om 'n omvattende stelsel van filosofie te skep, wat geloop het van metafisika deur wetenskap na praktiese filosofie, en die eerste om 'n formele studie van logika weer te gee; sy etiek is vandag nog 'n onderwerp van akademiese ondersoek. Sy metafisika was van enorme belang vir middeleeuse teologie en filosofie, en dra nog steeds gewig in die voorgenoemde veld, en vir die skolastieke tradisie in die Rooms-Katolieke Kerk.

Aristoteles was 'n seun van 'n befaamde dokter Nicomachus, dokter van koning Amintas III van Makedonië (die grootvader van Alexander die Grote). Aristoteles het op 'n vroeë ouderdom wees geword. Hy word opgevoed deur sy oom Proxenus. Op sewentienjarige leeftyd vertrek hy na Athene en word as leerling opgeneem in Plato se akademie, waar eers twintig jaar later, na Plato se dood in 347 v.C., finaal verlaat het.

Aristoteles kan beskou word as die eerste "homo universalis", omdat hy bekwaam was in die totaliteit van die toenmalige bekende wetenskappe (filosofie, psigologie, politieke en sosiale wetenskappe, wiskunde en natuurwetenskappe, taal- en letterkunde en teater), wat hy sistematies en metodies ontwikkel in 'n geslote stelsel. Aristoteles kan beskou word as stelsefilosoof. Hy voer voorts die logika en die metodologie in as manier om wetenskap en filosofie te bedryf.

Na hy op 'n paar plekke as dosent werksaam gewees het, word hy in ongeveer 342 v.C. deur koning Philippos II van Makedonië ontbied om as privaatonderwyser die opvoeding van die dertienjarige seun Alexander, (later 'Alexander die Grote' genoem (tot ongeveer 340 v.C.), waar te neem. Hy keer in 335 v.C. na Athene terug, waar hy dertien jaar lank in die "Peripatos" (wandelgang) van die Lyceum (Grieks "Lykeion") gedoseer het. Daarom word hy as die stigter van die "Peripatetiese skool" geidentifiseer.

As gevolg van 'n anti-Masedoniese reaksie na die skielike dood van Alexander die Grote (in 323 v.C.) word hy as saamewerker beskou en aangekla weens goddeloosheid. Anders as Sokrates verlaat hy die stad, met as motivering "dat hy die Atheners 'n tweede vergryp teen die filosofie wil spaar", verwysend na Sokrates se dood. Hy wyk uit na Chalkis, na die landgoed van sy moeder. 

Daar sterf hy een jaar later aan die gevolge van 'n maagkwaal op een-en-sestigjarige leeftyd. Uit sy testament blyk dat Aristoteles 'n sorgsame huisvader en 'n menslike meester vir sy slawe was. Enkele van sy vriende het hom sy hele lewe lank getrou gevolg.

Baie van die oorspronklike werke van Aristoteles het reeds in die eerste eeu na sy dood verlore gegaan. Onder die verlore werke behoort ook sy dialoeë, die enigste tekste wat deur Aristoteles self uitgegee was. Vermoedelik het slegs ongeveer een vyfde van sy totale werke bewaar gebly. Die – nog steeds omvattende – bewaarde werke van Aristoteles is meestal kursus notas en lesvoorbereidings vir eie gebruik, en was oorspronklik nie vir publikasie bestem nie. 

Dit is 'n verklaring vir die onsistematiese of sketsmatige struktuur van enkele van sy bekende tekste. Boeke soos "Ethica" en "Politica" is egter voorbeelde van die teendeel. Die boeke het 'n duidelike struktuur en is logies uiteengesit. Wat opval van die filosofie van Aristoteles in 'n boek soos "Ethica" is die voortdurende drang om die waarheid te beskryf in plaas van ingewikkelde of gekunstelde teorieë. 

Met 'n boek soos "Ethica" toon Aristoteles dat sy filosofie enkele honderde jare voor Christus reeds besonderse gevorderde insigte bevat. Insigte wat nie alleen van toepassing is op die huidige tyd nie, maar, net soos sy karakter, universeel (en tydloos) is. Aristoteles se werke word volgens tradisie in die Latyn getiteld en gedurende die Middeleeue was sy werke in die Weste slegs bekend in Latynse vertalings uit Arabies. Baie van sy werke was deur die Arabiese geleerde Averroes van Grieks vertaal in Arabies.

• Etiek: die "Ethica Nicomachea"

• Logika: die "Categoriae, Analytica priora, Interpretatione, Analytica posteriora, Sofistiese weerleggings" en "Topica"

• Natuurfilosofie: die "Physica, De Caelo, De Generatione et Corruptione, Meteorologica, Historia animalium, Partibus animalium, Generatione animalium, De Anima" en die "Parva naturalia"

• Praktiese filosofie: "Politica, Rhetorica" en "Poetica"

Die versamelde werke van die bewaarde tekste van Aristoteles is gebundel in die "Corpus aristotelicum". (Hierby is wel nie die teks met die beskrywing van die Atheense politieke bestel opgeneem nie, wat bekend is onder die naam "Athenaion Politeia.")

Volgens Aristoteles bestaan die werklikheid uit materie en vorm. Omdat enige voorwerp se vorm deur sy doel bepaal word, moet kennis van die voorwerp ook kennis van die doel insluit. Alle voorwerpe is in hulle doel verwant aan mekaar, en is tegelyk die vervulling van een doel en die begin van 'n ander. So is die lemoenboom byvoorbeeld die vervulling van die saad en die "geboorte" van die vrug.

Hier het Aristoteles hoofsaaklik op die siel, op die fisika en op diere gekonsentreer. Die natuur, volgens hom, sluit alles in wat in hulself kan verander. Elke lewende organisme is in besit van ŉ siel, wat sy vorm bepaal en elke verandering in sy lewe rig.

Volgens Aristoteles is die strewe om die doel te bereik, soos deur die vorm bepaal, baie belangrik. Enige organisme voel goed wanneer hy in sy doel geslaag het. Slegs die mens wat oor 'n rede en ŉ gewete beskik, is in staat om gelukkig te wees. Hy voel dit wanneer hy in 'n hoër doel geslaag het. Die mens se uiteindelike doel is om in die gelykenis van God te leef.

Logika verdeel in voor- en na-analise, wat later in ander werke saamgevat is en bekend is as die "Organon of Instrument". Aristoteles word die vader van die logika genoem, omdat hy die eerste persoon was wat definitiewe reëls met betrekking tot waardevolle en waardelose redenasie vasgelê het. Volgens hom moes 'n logiese denkproses, gebaseer op sekere gegewens, tot 'n slotsom lei. Dit word ook sillogisme of sluitrede genoem.

Etiek en politiek was vir Aristoteles onafskeidbaar aan mekaar verbonde. Die mens is van nature 'n gemeenskapswese wat slegs as lid van 'n gemeenskap heeltemal kan ontluik. Aristoteles en sy volgelinge het die 158 Griekse konstitusies bestudeer en tot die gevolgtrekking gekom dat daar ses basiese regeringsvorms is, naamlik 'n monargie, 'n aristokrasie en 'n staatbestel waarin die mag in die hande van die middelklas is, en die vernietigende vorms van tirannie, oligargie (wanneer die mag in ŉ klein groepie bevoorregtes se hande is), en demokrasie, wanneer die mag in die hande van die massa is.

In die retorika het Aristoteles sterk klem gele op die belangrikheid van logika in openbare toesprake. Soos Plato, het hy ook geglo dat die doel van die kuns is om die mens te help om sy omgewing en sy lewe beter te verstaan.


</doc>
<doc id="30461" url="https://af.wikipedia.org/wiki?curid=30461" title="427 v.C.">
427 v.C.




</doc>
<doc id="30462" url="https://af.wikipedia.org/wiki?curid=30462" title="347 v.C.">
347 v.C.




</doc>
<doc id="30464" url="https://af.wikipedia.org/wiki?curid=30464" title="Pous Eugenius II">
Pous Eugenius II

Eugenius II was die 99ste pous van die Rooms-Katolieke Kerk.

Pous Eugenius II is in Rome gebore. Op 8 Mei 824 volg hy Pous Paschalis I op en regeer tot sy dood op 27 Augustus 827. Hy word opgevolg deur Pous Valentinus. Die naam ‘Eugenius’ beteken 'die Adellike'.

Pous Eugenius II, die aartspriester van die Sint Sabina-kerk, was die kandidaat van die adel tydens die pousverkiesing na die dood van sy voorganger Pous Paschalis I. Tydens sy verkiesing was daar groot onenigheid. 'n Ander kandidaat, Zinzinnus, is deur die volk voorgestel. Die aanwesigheid van Lotarius, seun van die Frankiese koning Lodewyk die Vrome het Pous Eugenius II egter van die nodige gesag voorsien. Lotarius het van die geleentheid gebruik gemaak deur die verkiesing van pouse deur die adel te laat geskied en om die dekreet te bevestig dat geen pous in sy amp bevestig mag word sonder goedkeuring van die Frankiese keiser nie. In 826 hou Eugenius 'n belangrike sinode in Rome waaraan 62 biskoppe deelneem. Die pous het op die sinode veral gestrewe na die verbetering van die kennisvlak van die klerus. Biskoppe en priesters sonder die nodige kennis is geskors totdat hulle bewys lewer dat hulle genoegsame kennis het om hulle pligte te vervul. Leermeesters is ook aan biskoppe, katedrale en ander belangrike plekke gestuur om onderrig te gee in die Heilige Skrif en ander beskaafde literatuur. Die sinode het ook simonie verbied.

Eugenius II het hom ontferm oor die armes, weduwees en wese, wat hom die bynaam "Vader van die mense" gegee het.

Die verkiesing van Eugenius II was 'n oorwinning vir die Franke en hulle het vervolgens hulle posisie versterk. Die Romeinse adel wat tydens die vorige bewind verban is en na Frankryk gevlug het, het teruggekom en hulle besittings teruggekry. 'n Grondwet, die "Constitutio Romana", is ooreengekom tussen die pous en die keiser op 11 November 824 wat die keiser se invloed versterk het, maar ook die magte van die adel aan bande gelê het. Die grondwet bevat 'n reëling dat geen pous in sy amp bevestig kan word sonder die goedkeuring van die Frankiese keiser nie.

Voordat Lotarius Rome verlaat het, het gesante van keiser Lodewyk en die Grieke aangekom om die kwessie van beelde-verering te bespreek. Die Bisantynse keiser Michael II was aanvanklik inskiklik teenoor die beelde-verering en die groot voorstander daarvan, Theodoros Studitos dring by hom daarop aan om die kerk te verenig. Michael het egter gou van sy toleransie vergeet en die beelde-verering streng vervolg. Hy het ook probeer om die Franke by die kwessie te betrek. Lodewyk die Vrome belê toe met die pous se toestemming 'n sinode van biskoppe in Parys in 825. Die resultate van die sinode was egter so swak dat niks van hulle besluite gekom het nie. Dit het die pous genoop om drastiese stappe te doen om die kennisvlakke van die klerus te verbeter.



Saamgestel en vertaal uit die , , en wikipedia.


</doc>
<doc id="30470" url="https://af.wikipedia.org/wiki?curid=30470" title="Elarduspark">
Elarduspark

Elarduspark is 'n voorstad in die ooste van Pretoria, Suid-Afrika. Elarduspark is geleë tussen die woonbuurte Erasmusrand, Pierre van Ryneveldpark, Rietvalleirand en Wingate Park.

Elarduspark is genoem na Daniel Jacobus Elardus Erasmus van die plaas Randjesfontein naby Pretoria, wat in 1897 lid was van die kommando wat sir Leander Starr Jameson tydens die Jameson-inval aangekeer het.




</doc>
<doc id="30471" url="https://af.wikipedia.org/wiki?curid=30471" title="Keep It Straight and Simple Party">
Keep It Straight and Simple Party

Die Keep it Straight and Simple party was een van die vele klein partye wat aan die Suid-Afrikaanse algemene verkiesing van 1994 en in 2004 deelgeneem het. Dit is gestig deur Claire Emary van Heidelberg, Gauteng.

Die party is gegrond op "Klassieke Liberalisme" en het radikale belastinginkorting voorgestaan asook die drastiese vermindering van die rol van die staat in die samelewing. Die party het ook 'n drastiese vermindering in belasting voorgestaan aangesien belasting as diefstal beskou kan word (die afneem van eiendom deur geweld).

Die rol van die staat volgens die party behoort beperk te word tot buitelandse verhoudinge, die regstelsel (howe), die weermag en polisie. Alle ander funksies behoort sover moontlik geprivatiseer te word en plaaslike regering en direkte demokrasie deur referendums hoort aangemoedig te word.

Ander persone wat 'n rol in die party gespeel het was Trevor Watkins en Charl Heydenrych asook Oliver Oyrer en Lyndall Masterson.

Die party het slegs 5 916 stemme op hom kon vestig in die verkiesing. Die party het ook in 2004 aan die Nasionale verkiesing deelgeneem met soortgelyke teleurstellende resultate. Die party het beleidstandpunte wat deur die derde grootste party in die VSA (Libertarian Party) gedeel word en deur sowat 5% van die Amerikaanse bevolking in verkiesing ondersteun word.

Die filosofiese grondslag van die party kan gevind word in die werke van Adam Smith, John Locke, Ayn Rand, Murray Rothbard, von Mises, Milton Friedman en ander vryemark-ekonome en libertynse (klassieke liberale) skrywers.

Hierdie party is sedertdien opgevolg deur ander partye in Suid-Afrika wat geskoei is op klassieke liberale beginsels – die belangrikste hiervan is die "Libertarian Party of South Africa" wat gedurende Oktober 2013 op die been gebring is. Trevor Watkins het ook hier 'n leidende rol gespeel. Die leier van hierdie party is 'n ene Barry de Harde.




</doc>
<doc id="30474" url="https://af.wikipedia.org/wiki?curid=30474" title="Genootskap van Regte Afrikaners">
Genootskap van Regte Afrikaners

Die Genootskap van Regte Afrikaners is op 14 Augustus 1875 in die dorp Paarl gestig deur 'n groep Afrikaanssprekendes van die Westelike Provinsie. Die genootskap het vanaf 15 Januarie 1876 'n joernaal, genaamd "Die Afrikaanse Patriot", asook verskeie boeke soos woordeboeke, religieuse materiaal en geskiedenisboeke gepubliseer. "Die Afrikaanse Patriot" het in 1905 doodgeloop.

Afrikaans was eers 'n spreektaal en toe 'n skryftaal. Louis Henri Meurant het opgemerk dat die grensboere van die Oos-Kaap Afrikaans makliker as Nederlands verstaan en skryf toe sy bekende "Zamenspraak tusschen Klaas Waarzegger en Jan Twyfelaar, over het onderwerp van afscheiding tusschen de Oostelyke en Westelyke Provincie" in die "Het Cradocksche Nieuwsblad" verskyn. Meurant het die "Zamespraak" gebruik om die lesers van die nuusblad tot bepaalde politieke standpunte oor te haal in die taal wat hulle die beste verstaan en die werk het juis daarom bekendgeraak en groot gewildheid geniet. Die "Zamespraak" word beskou as die eerste ernstige Afrikaanse geskrif, aangesien geskrifte voor dit van komiese aard was, byvoorbeeld "De vruchten mijner werkzaamheden" (dialoog, 1825). "Die niueuwe ridderorde" (hekeldrama 1832) en "Kaatje Kekkelbek" (monoloog 1838).

Die Genootskap van Regte Afrikaners was die dryfkrag agter die Eerste Afrikaanse Taalbeweging. Arnoldus Pannevis, 'n onderwyser wat hom daarvoor beywer het om die Bybel in Afrikaans te vertaal, word algemeen beskou as die geestelike vader van die vereniging.

Hy was van mening dat die Kleurlinge die Nederlandse Bybel ("Statebybel") nie goed verstaan het nie en hy daarom gepleit vir die Bybel in Afrikaans. Reeds op 4 November 1874 het Pannevis in "De Zuid-Afrikaan" 'n artikel geskryf onder die opskrif: "Is die Afferkaans wesenlijk een taal?". Hierin was hy van mening dat die Afrikaner "Un genootskap foor die befordering fan die Afferkaanse taal" nodig gehad het.

Die vereniging is op 14 Augustus 1875 in die huis van Gideon Malherbe ('n wynboer, 42 jaar oud) in die Paarl gestig. Agt manne was teenwoordig op die eerste vergadering. Behalwe Malherbe, was die ander lede: C.P. Hoogenhout (onderwyser, skrywer en digter, 32 jaar), Daniël Francois du Toit (bekend as "Dokter", 21 jaar), die joernalis D.F. du Toit (bekend as "Oom Lokomotief", onderwyser, 29 jaar), sy broer S.J. du Toit (predikant, 27 jaar), August Ahrbeck (student, 24 jaar), Petrus Malherbe (wynboer, 22 jaar) en S.G. du Toit (student, 20 jaar). Almal behalwe Hoogenhout en Ahrbeck was verwant. Die meeste van die stigterslede was afstammelinge van die Hugenote.

Op 25 September 1875, tydens die tweede vergadering, kry die G.R.A. sy finale beslag onder voorsitterskap van S.J. du Toit.

Doel: "Om te staan vir ons Taal, ons Nasie en ons Land." 
Missie:
Lied: "Ieder nasie het sy land".

CP Hoogenhout, een van die stigterslede en eerste voorsitter van die GRA skryf in 1879 die eerste novelle in Afrikaans, naamlik "Catharina, die dogter van die advokaat". "Sekere tekste uit die periode van die GRA wat in 1875 tot stand gekom het, … gaan nie net om die bevordering van 'n miskende taal nie, maar ook diskoerse as middel tot verset, propaganda en die (be)vestiging van 'n eie identiteit."

Die lede van die GRA het egter in die geheim vergader, omdat die algemene publiek sterk gekant was teen die idee van 'n Afrikaanse skryftaal en dit selfs geminag het.

"Di Patriot" was die eerste Afrikaanse nuusblad wat vanaf 15 Januarie 1876 deur die Genootskap van Regte Afrikaners in die Paarl uitgegee is. "Die Afrikaanse Patriot" is later opgevolg deur die Paarl Post.

Die Patriot-woordeboeke van 1902 en 1904 was die vervulling van art. XI van die GRA se werkprogram. Veral ds. S.J. du Toit het die samestelling van 'n woordeboek van meet af aan as 'n doelwit gestel, maar die ander lede het gevoel dat die taak te uitgebreid was om dadelik daarmee te begin. Onder die skuilnaam "Ware Afrikaner" het ds. du Toit egter reeds in 1874 (voor die GRA se stigting) 'n reeks artikels oor Afrikaans in die Kaapse koerant, "De Zuid-Afrikaan", laat verskyn. Ene "Klaas Waarsegger, Jnr." (d.i. C.P. Hoogenhout en latere GRA-lid) het daarop in 'n brief aan die blad gevra dat daar tog vaste spelreëls moet wees. Ds. du Toit het vervolgens sewe reëls soos volg uiteengesit, wat met die uitsondering van reël 5 deur Hoogenhout aanvaar is:
Ds. du Toit het dan die aanwending van reël 5 beperk tot die meer noodsaaklike ho'e, da'e en ander, terwyl hy ook elke ch deur g en au deur ou vervang het. 'n Stom w het ook weggeval, behalwe waar dit deur u voorafgegaan word. Die woordeboek sou uiteindelik sowat 16 500 woorde bevat, wat na ds. du Toit se mening sowat 1 100 suiwer Afrikaanse woorde ingesluit het, wat van Hollands sou verskil of glad nie daarin voorkom nie. Etlike hiervan het egter wel in Nederlandse dialekte bestaan wat aan ds. du Toit onbekend was. Die Patriot-woordeboek het in 1902 verskyn onder 'n tweetalige titel, en in 1904 het "Part II: English-Cape Dutch" verskyn. Die eerste deel, Afrikaans-Engels, beslaan 'n "Foorberig / Preface" van 6 bladsye, gevolg deur die woordelys van 276 bladsye in dubbelkolom. Deel II beslaan 355 bladsye. Die woordeboek het ds. du Toit gevestig as die belangrikste grondlegger van die Afrikaanse spellingsisteem. Hierdie werkbare sisteem het 'n einde gebring aan die inkonsekwensies en reëlloosheid van vroeër. Dit is sterk beïnvloed deur Pannevis se lywige versameling afrikanismes uit die Paarl-omgewing, en tot 'n mindere mate deur dié van Nico Mansvelt.

Etlike ander woordelyste van die omgangstaal in Kaapstad en omgewing het reeds voor die Patriot-woordeboeke verskyn. Die versameling van "barbarismes" of "afwykende Nederlandse taalgebruik" deur prof. A.N.E. Changuion (1803-1881), professor in klassieke en moderne tale aan die pasgestigte Zuid-Afrikaansche Athenaeum, was blykbaar die eerste. Reeds in 1844 (2de druk in 1848) het sy belangrikste werk, "De Nederduitsche Taal in Zuid-Afrika hersteld", verskyn. In hierdie grammatikaboek was sy bekende "Proeve van Kaapsch Taaleigen" op die laaste 20 bladsye 'n grondslag vir latere lyste en woordeboeke. 

Van die 1870's tot 1903 het etlike korter of langer woordelyste die Afrikaanse leksikologie aangevul. Daar was dié van A. Pannevis ("Bouwstoffen"), D.U.M. ("English and Cape Dutch", 1872), H.A.L. Hamelberg ("Het Nederlandsch in den Oranje-Vrystaat", 1879), Theod. M. Tromp ("De Afrikaansche Taal", 1879), F. Baron van Hogendorp ('n bespreking van Tromp se boek, 1879), adv. Wessels ("Cape Dutch", 1880), H.C.V. Leibbrandt ("Het Kaapsch Hollandsch", 1882), C. Stoffel ("Eene wettige dochter der Hollandsche Taal", 1882), N. Mansvelt ("Kaapsch-Hollandsch Idioticon", 1884), J. te Winkel ("Het Nederlandsch in Noord-Amerika en Zuid-Afrika", 1896), ds. Willem Postma ("Afrikaanse woordgebruik", 1896), D.C. Hesseling ("Het Hollandsch in Zuid-Afrika", 1897) en G.J. Boekenoogen ("Afrikaansch en Noord Hollandsch", 1903).

Die Eerste taalmonument is op 18 Januarie 1893 te Burgersdorp onthul en is 'n mylpaal in die taalgeskiedenis van die Afrikaner. Die Eerste taalmonument staan ook bekend as die Nederlandse taalmonument.

Die Afrikaanse Taalmonument is op 14 Augustus 1975 geopen in die eertydse huis van Gideon Malherbe. Hierdie monument staan ook bekend as die Tweede Taalmonument. Die Tweede Taalmonument is in 1975 voltooi om die halfeeu te gedenk van die amptelike erkenning van Afrikaans as 'n selfstandige taal afsonderlik van Nederlands.





</doc>
<doc id="30475" url="https://af.wikipedia.org/wiki?curid=30475" title="Fritt Vilt">
Fritt Vilt

Fritt Vilt (Engelse en Duitse titel: Cold Prey) is 'n Noorse grurolprent deur die regisseur Roar Uthaug wat op Vrydag, 13 Oktober 2006 in Noorse rolprentteaters begin draai het. Die film het oor die algemeen goeie resensies ontvang en is as een van die beste moderne grurolprente uit Noorweë beskryf. Die Engelstalige DVD is op 27 Oktober 2007 in Suid-Afrika vrygestel.

Die film begin in medias res. 'n Seun met 'n groot geboortevlek rondom een oog hardloop deur 'n sneeustorm in die Noorse Jotunheimen-gebied. Hy probeer blykbaar om van sy onsigbare agtervolger te ontsnap, maar dié haal hom in en begin hom lewendig in die sneeu te begrawe.

Die film spring na die volgende toneel waarin die toeskouer kennis maak met die protagoniste wat met hul motor na die berggebiede ry: Vyf vriende, almal in hul twintigs, op pad na hulle sneeuplankry-vakansie in Jotunheimen. Hulle is Eirik, pligbewus en die oudste van hulle; Jannicke, Eirik se energieke vriendin; Mikal, die "koel" lid van die groep; Ingunn, Mikal se vriendin wat onseker oor haarself is; en Morten Tobias, die grapmaker.

Sodra hulle aankom, beklim hulle die eerste berg en geniet die wonderlike uitsig. Hulle begin onmiddellik met sneeuplankry, maar ongelukkig breek Morten 'n been. Sy vriende verpleeg die wonde so goed hulle kan, maar besef dat hulle in die wildernis nie baie vir Morten kan doen nie. Hulle sien 'n hotel en besluit om daar om hulp te vra.

Toe die groep by die gebou kom, besef Eirik dat die hotel verlate is. Hy breek 'n venster en sluit 'n deur oop. Mikal en Jannicke lê Morten op 'n sofa in die ontvangskamer neer en behandel die gebreekte been met alkohol en kleefstof. Eirik, Mikal en Ingunn begin daarna om die verlate gebou te verken, terwyl Jannicke Morten geselskap hou.

In die kelder ontdek hulle 'n kragopwekker. Eirik slaag daarin om dit te herstel, en hulle sit met elektrisiteit. Mikal en Ingunn besluit om hulle na 'n hotelkamer terug te trek. Toe hulle die verskillende vertrekke bekyk, ontdek hulle 'n deurmekaar hotelkamer met 'n gebreekte venster en spore van bloed en hare aan die glasstukke. Op pad terug na die ontvangskamer hoor Eirik 'n geraas benede in die kelder, maar neem aan dat dit Mikal en Ingunn moet wees. Hy sê hardop vir hulle dat hulle versigtig moet wees, maar kry geen antwoord nie.

Noudat die ligte aangeskakel is en hulle drankies in die hotelkroeg kan geniet, is almal tevrede en vier 'n partytjie in die ontvangskamer. Jannicke ontdek die hotel se gasteboek, maar is verbaas dat die laaste gaste die hotel in 1975 besoek het. Onderaan die name van die laaste geregistreerde gaste is 'n boodskap met die woorde: "Ons hoop dat julle jul seun sal vind." Die gasteboek bevat 'n foto van 'n gesin - en die seun is dieselfde wat in die openingstoneel in vrees vir sy lewe voluit gehardloop het.

Die groep besef nog nie dat 'n misterieuse gestalte hulle al dopgehou het sedert hulle by die hotel aangekom het en in die gebou ronddool nie.


</doc>
<doc id="30482" url="https://af.wikipedia.org/wiki?curid=30482" title="HLKO">
HLKO

Homogene Lading Kompressie Ontsteking of HLKO (engels: Homogeneous Charge Compression Ignition, of HCCI), is 'n vorm van binnebrandenjin waarin goedgemengde brandstof en oksideerder (tipies suurstof/lug) saamgepers word tot die punt van selfontsteking (Dieselenjin). Soos in ander vorme van ontsteking, stel hierdie eksotermiese reaksie ook chemiese energie in 'n benutbare vorm wat deur 'n enjin omgesit kan word in werk en hitte.




</doc>
<doc id="30486" url="https://af.wikipedia.org/wiki?curid=30486" title="Nürburgring">
Nürburgring

Die Nürburgring is 'n beroemde renbaan in Duitsland, 70 km vanaf Keulen geleë. Die oorspronklike baan was 28,265 km lank maar is opgedeel in die sogenaamde "Südschleife" en "Nordschleife". Die "Südschleife" het meestal motorfietsrenne gehou terwyl die gevaarlike "Nordschleife" baie motorrenne gehou het, insluitend Formule Een, Formule 2, Formule 3 en die 24-uuruithouren. Ná die "Nordschleife" te gevaarlik beskou is vir Formule 1 is 'n nuwe moderne baan van 4,5 km gebou in 1983 en geopen in 1984. Die ou baan is oorspronklik in 1927 gebou.

In 1951 het die baan vir die eerste keer sy verskyning op die Formule Eenkalender gemaak maar het begin onveilig raak vir Formule Een in die laat 1960's. Die ren is in 1970 by Hockenheim gehou terwyl verbeterings aan die Nürburgring aangebring is en het tot 1976 op die kalender gebly, toe Niki Lauda 'n baie ernstige ongeluk gehad het wat die Nürburgring te gevaarlik beskou het vir Formule 1. In 1984 het die nuwe moderne baan die Europese Grand Prix aangebied en het die volgende jaar Hockenheim vervang as die gasheer van die Duitse Grand Prix.

Die baan het egter daarna eers weer in 1995 'n ren aangebied, naamlik die Europese Grand Prix en in 1997 en 1998 die Luxembourg Grand Prix. Sedert 1999 is die Europese Grand Prix eksklusief by die Nürburgring gehou tot 2007. Vanaf 2007 het die Nürburgring en Hockenheim beurte gemaak om slegs een Duitse wedren per jaar aan te bied. Die Nürburgring sou dus elke tweede jaar die Duitse Grand Prix aanbied omdat die Europese Grand Prix vanaf 2008 na Valencia verskuif is.

Die toekoms van die renbaan vir Formule Een is in die weegskaal, nadat bankrotskap verklaar is op 17 Julie 2012.

Die laaste ren by die Nürburgring was oorskadu deur die groot ongeluk van Niki Lauda wat hom ernstig beseer het. James Hunt het die laaste ren by die Nürburgring gewen.

Jean Alesi het gedobbel deur droë bande te gebruik op 'n baan wat gedeeltelik nat was. Hy het kort voor lank 'n groot voorsprong opgebou totdat Michael Schumacher hom begin inhaal het. Met slegs twee rondtes oor, het Schumacher hom verbygesteek met 'n briljante verbysteektegniek.

Na twee reënstorms gedurende die ren het die voorlopers in die kampioenskap gesukkel en ná dramatiese gebeure het Johnny Herbert die Stewartspan se eerste en laaste oorwinning behaal asook sy laaste oorwinning. Slegs 9 jaers kon die wedren voltooi.

Kimi Räikkönen het eerste weggespring en ná hy 'n voorsprong van 30 sekondes opgebou het, het sy enjin die gees gegee. Na 'n reeks dramatiese gebeure het Ralf Schumacher gewen terwyl Michael Schumacher met vyfde plek tevrede moes wees.

Nick Heidfeld is eerste op die wegspringrooster maar word vinnig deur Räikkönen verbygesteek vir eerste posisie. Räikkönen het aan die einde van die ren vibrasies gekry aan sy een voorband maar het besluit om aan te hou en te probeer wen. Met een rondte oor het sy wiel afgebreek en hy het geen punte verdien nie, dus het Fernando Alonso gewen met Nick Heidfeld tweede.

Kimi Räikkönen begin op die voorste wegspringplek, maar het teruggeval na hy die kuipe misgery het tydens 'n reënbui in die eerste rondte. Die dobbelspel van Markus Winkelhock om op 'n droë baan met natweerbande weg te spring het hom beloon, en hy loop later met 40 sekondes voor op die renbaan in sy debuutren. Sy droom word kortgeknip toe die veiligheidsmotor uitgestuur is na 7 motors by die eerste draai teen 'n hoë spoed van die baan afgegly het in stormagtige weer. Die ren is op die 4de rondte gestaak en het weer 20 minute later begin. Felipe Massa het amper heelpad voorgeloop totdat Fernando Alonso hom op 'n gewaagde manier verbygesteek het om te wen.


</doc>
<doc id="30488" url="https://af.wikipedia.org/wiki?curid=30488" title="Jotunheimen">
Jotunheimen

Jotunheimen is die hoogste bergreeks van Noorweë en Skandinawië en lê sowat 350 kilometer noord van Oslo. Die naam, wat letterlik "Tuiste van die Reuse" beteken, is deur die Nordiese mitologie en die ongerepte landskap geïnspireer en in 1862 deur die Noorse digter en joernalis Aasmund Olavsson Vinje ingevoer. Jotunheimen is die hoogste gedeelte van die Skandinawiese Bergreeks (of Skandes) en tussen die Sognefjord in die weste en Valdres in die ooste geleë. Jotunheimen maak in administratiewe opsig deel uit van die provinsies Sogn og Fjordane en Oppland en beslaan 'n oppervlakte van 3 500 vierkante kilometer.

Die landskapsvorme van Jotunheimen is sterk deur die Ystydperk beïnvloed en word deur steil bergspitse, morenes en talle trogdale oorheers. Die twee hoogste pieke van Noorweë, Galdhøppigen (2 469 meter) en Glittertind (2 454 meter) is in die Jotunheimen-bergreeks geleë.

Meer as 250 bergspitse rys tot hoogtes van meer as 1 900 meter, en twintig bereik selfs hoogtes van meer as 2 300 meter. Sommige van die wildste bergspitse van Noorweë soos byvoorbeeld die Skagastølstind is in die Hurrungane-groep, 'n bergketting in die suidwestelike Jotunheimen, geleë en baie gewild by bergklimmers. Die Jostedalsbreen, die grootste gletser van die Europese vasteland, is wes van Jotunheimen geleë.

Die moerasgebiede en fjellheideveld van die bergreeks is die habitat van 'n unieke flora. Met 1 100 meter is Jotunheimen se woudgrens die hoogste in Noord-Europa.

Jotunheimen is reeds in die 19de eeu vir toerisme oopgestel. Die gewilde ski- en stapgebied beskik oor 'n uitstekende infrastruktuur met talle voetslaanpaaie en oornaghutte. Die Nasionale Jotunheimenpark met 'n oppervlakte van 1 140 vierkante kilometer is in 1980 gestig en beslaan die hartland van die bergreeks. Die park het sy historiese wortels in die jaar 1928 - destyds het die Noorse Toeristevereniging ("Den Norske Turistforening, DNT") en die Noorse natuurbewaringsverenigings hulle amptelik vir die stigting van 'n nasionale park in die gebied beywer het. 'n Bykomende 300 vierkante kilometer in die Utladalen is tot natuurbewaringsgebied verklaar.

Die Besseggen-kam, wat bo-oor Gjendemeer vanuit Gejendesheim tot by die Memurubu-hut loop, is met jaarliks sowat 30 000 besoekers een van die bekendste en gewildste staproetes in Noorweë. Die mees skouspelagtige gedeelte van die roete loop oor 'n smal rotsrug tussen die Gjendemeer en die Bessvatnet.

'n Aantal hutte, wat ook as gastronomiese instellings dien, soos Gjendesheim, Gjendebu, Glitterheim, Fondsbu, Skogadalsbøen en Fannaråkhytta word deur die "Norske Turistforening (DNT)" onderhou. Die Fannaråkhytta is met 2 068 meter bo seevlak die hoogste berghut van Noorweë. Ander hutte soos Olavsbu, Yksendalsbu en Tomashelleren word as selfbedien-hutte deur DNT onderhou.

Die streek rondom die Olavsbu-hut by die noordwestelike uitloper van die Rauddalseggi-bergmassief word as die mees skouspelagtige, maar ook eensaamste landskap van Jotunheimen beskou.

Literêre en musikale werke bevat verwysings na die Bessegen-gebied en die Gjendemeer. Henrik Ibsen se roman "Peer Gynt" verwys na die Besseggen-kam. Die Noorse komponis Edvard Grieg het 'n aantal volksmelodieë van Gjendine Slaalien, 'n jong vrou wat by die Gjendemeer gewoon het, oorgeneem.



</doc>
<doc id="30489" url="https://af.wikipedia.org/wiki?curid=30489" title="Onsekerheidsbeginsel">
Onsekerheidsbeginsel

In kwantumfisika, verwys die Heisenberg onsekerheidsbeginsel na die stelling dat die waarneem van die posisie van 'n partikel in 'n klein deel van ruimte die momentum daarvan onseker maak; en teenoorgesteld as die momentum presies gemeet word is die posisie van die partikel onseker.

In kwantummeganika het die posisie en momentum van partikels nie presiese waardes nie, maar eerder 'n waarskynlikheidsverspreiding. Daar bestaan geen toestande waar 'n partikel oor beide 'n definitiewe posiese én 'n definitiewe momentum beskik nie. Hoe nouer die waarskynlikheidsverspreiding van die posisie is, hoe wyer word die momentum s'n. 

Fisies vereis die onsekerheidsbeginsel dat wanneer die posisie van 'n atoom gemeet word met 'n foton, dat die weerkaatsde foton die momentum van die atoom met 'n onsekere hoeveelheid sal verander wat omgekeerd eweredig sal wees aan die akkuraatheid van die meting van die posisie. Die mate van die onsekerheid kan nooit laer wees as die beperking wat deur die beginsel daargestel is nie, ongeag van die eksperimentele opstelling.

'n Wiskundige stelling van die beginsel is dat elke kwantumtoestand die eienskap het dat die kwadratiese gemiddelde afwyking van die posisie vanaf sy gemiddelde (die standaardafwyking van die X-verspreiding):

vermenigvuldig met die kwadratiese gemiddelde afwyking van die momentum vanaf sy gemiddelde (die standaardafwyking van P):

nooit kleiner kan wees as die klein vaste veelvoud van Planck se konstante nie:



</doc>
<doc id="30493" url="https://af.wikipedia.org/wiki?curid=30493" title="Pous Valentinus">
Pous Valentinus

Valentinus was die 100ste pous van die Rooms-Katolieke Kerk.

Pous Valentinus is gebore in Rome, waarskynlik in die Via Lata distrik, die seun van Leonzio. Waarskynlik op 1 September 827 volg hy Pous Eugenius II op en regeer tot sy dood op 16 September 827. Hy word opgevolg deur Pous Gregorius IV. 
Die naam ‘Valentinus’ beteken 'die moedige'. 

Pous Valentinus is as deken gewy deur Pous Paschalis I.
In sy kort pontifikaat het die pous niks besonders verrig nie.

Vanaf sy tyd is die inskrywings in die "Liber Pontificalis" gemaak net na die dood van elke pous. Hoewel dit steeds die vooroordeel van die skrywers reflekteer, is dit baie meer akkuraat as vorige inskrywings.



Saamgestel en vertaal uit die , , en wikipedia.


</doc>
<doc id="30494" url="https://af.wikipedia.org/wiki?curid=30494" title="Jakup Mato">
Jakup Mato

Jakup Halil Mato Prof. Dr. (* 16 September 1934 in Fterra in Bezirk Saranda; † 30 Augustus 2005 in Tirana) was 'n Albanese Literatuur kritikus en lid van die Akademie van Wetenskap in Albanië.

"New phenomenons in albanian literature" Risi të letersisë shqipe 1983"Naim Frasheri" Publishing House Bib.m+v 891983.01

"Paradocs of the humor and satire" Paradokset e satirës dhe të humorit- Toena Publishing House 2000 ISBN 99927-1-267-8 / 9992712678

"Images, codes, traditions" Imazhe, kode, kumte, Academy of Sciences publishing 2001 ISBN 99927-761-8-8 / 9992776188

"In the footsteps of the pre-professional art" Rrjedhave të artit paraprofesionist, Academy of Sciences publishing 2004 ISBN 99943-614-2-2

"The poetic of drama and the estetik though" Poetika e dramaturgjisë dhe mendimi estetik, Academy of Sciences Publishing 2005 99943-763-330-2-2




</doc>
<doc id="30496" url="https://af.wikipedia.org/wiki?curid=30496" title="Georgië">
Georgië

Georgië (Georgies: საქართველო, "Sakartwelo", [sɑkʰɑrtʰvɛlɔ], ) is 'n Eurasiese land in die Kaukasus en is geleë aan die ooskus van die Swartsee. Sy buurstate sluit in Rusland (noord), Turkye en Armenië (suid) en Azerbeidjan (oos). Die hoofstad en grootste stad is Tbilisi; Koetaisi het vanaf Oktober 2012 tot Desember 2018 as regeringsetel gedien. Die land het ’n oppervlakte van 69 700 km² en ’n bevolking van omtrent 3,7 miljoen.

Georgië het ’n demokraties verkose staatshoof. Sedert 2018 is dit Salome Zurabisjwili. Danksy onder meer die vorige president, Micheil Saakasjwili, se goeie betrekkinge met die Verenigde State vorder Georgië goed in sy poging om 'n Navo-lidland te word. Dit is onder groot protes van Rusland, wat Georgië en ander oud-Sowjetstate steeds as deel van sy invloedsfeer beskou.

Koninkryke wat in die gebied geleë was, Iberië en Kolchis, het in die 4de eeu n.C. reeds die Christelike geloof aanvaar. Vandag is 80% van die inwoners Georgies-Ortodokse Christene, terwyl 2% Russies-Ortodoks en 4% van die Armeens-Apostoliese Kerk is.

Georgië het die hoogtepunt van sy politieke en ekonomiese mag in die 11de tot 12de eeu bereik toe Iberië en Kolchis in die Koninkryk Georgië verenig is. In die begin van die 19de eeu is Georgië deur die Russiese Ryk geannekseer. Ná ’n kort tydperk van onafhanklikheid ná die Russiese Rewolusie van 1917, het die Sowjetunie Georgië in 1921 beset en het dit die Georgiese Sosialistiese Sowjetrepubliek geword. Ná onafhanklikwording in 1991 het die land verskeie ekonomiese terugslae gehad wat vererger is deur onrus in dele van die land. Dit het voortgeduur tot met die Roosrewolusie van 2003, waarna ’n nuwe regering demokratiese en ekonomiese hervormings ingestel het.

Die land is lid van verskeie internasionale organisasies. Dit bevat twee de facto onafhanklike streke, Abchasië en Suid-Ossetië, wat beperkte internasionale erkenning gekry het ná die Russies-Georgiese Oorlog van 2008.

Georgië is die land se volle grondwetlike naam en word reeds sedert die Middeleeue gebruik. Dit is vermoedelik afgelei van die Persies-Arabiese naam vir die Georgiërs, "gurğ, ğurğ", wat omstreeks die tyd van die Eerste Kruistog begin gebruik is. Die Persiese "Wirshan" beteken "land van die wolf", ’n verwysing na die gryswolf, wat steeds bestaan.

Nog teorieë is dat die naam Georgië afgelei is van "georgios" (Grieks: γεωργός), ’n Griekse woord wat "boer" beteken, of verwys na Sint Joris, wat baie hooggeag word in Georgië.

Die Georgiërs noem hulself "Kartwelebi" (ქართველები, dus "Kartweliërs"), hul land "Sakartwelo" (საქართველო) en hul taal "Kartoeli" (ქართული). Dié name is gebaseer op die heidense leier Kartlos, agterkleinseun van die Bybelse Jafet, wat beskou word as die vader van alle Georgiërs.

Die gebied van die moderne Georgië word reeds sedert die Vroeë Steentydperk deur "Homo erectus" bewoon. Die proto-Georgiese stamme is in die 12de eeu v.C. die eerste keer in geskrifte genoem. Argeologiese vondste en verwysings in antieke bronne dui op elemente van vroeë politieke en staatsliggame en op gevorderde metallurgiese en goudsmeetegnieke wat uit die 7de eeu v.C. en vroeër dateer.

In die Klassieke Tydperk, omstreeks die 6de eeu v.C., het die vroeë Georgiese state Kolchis (Oos-Georgië) en Iberië (Wes-Georgië) ontstaan. In die Griekse mitologie was Kolchis die plek waar die Goue Vlies was wat deur Jason en die Argonoute gesoek is. Die Goue Vlies in die mite is geskoei op die destydse gebruik onder die plaaslike inwoners om goudstof uit riviere deur vliese te sif.

In die 4de eeu v.C. het die twee state ’n verenigde koninkryk gestig – ’n vroeë voorbeeld van gevorderde staatsorganisasie onder een koning en ’n aristokratiese hiërargie.

Nadat die Romeinse Ryk in 66 v.C. sy verowering van die Kaukasus voltooi het, was die Georgiese koninkryke sowat 400 jaar lank onderhorige state en bondgenote van die Romeinse Ryk. In 337 n.C. het koning Mirian III van Iberië verklaar dat die Christelike geloof die staatsgeloof is. Die twee state was van die eerste lande in die streek wat gekersten geraak het – in 337 of 319 n.C. Dit het letterkunde en kuns bevorder en eindelik ’n sleutelrol gespeel in die vereniging van die twee Georgiese state. Die aanvaarding van Christenskap het die koninkryk effektief verbind aan die naburige Oos-Romeinse Ryk, wat amper ’n millennium lank ’n groot invloed op Georgië uitgeoefen het en ’n groot deel van sy huidige kulturele identiteit gevestig het.

Die vroeë koninkryke het teen die Middeleeue in verskeie feodale streke verbrokkel. Dit was hierna maklik vir die Arabiese volke om die grootste deel van Oos-Georgië in die 7de eeu te verower. Van toe af tot in die 10de eeu was Georgië deel van die Chasar-ryk. Die streke sou eers weer aan die begin van die 11de eeu ’n enkele Georgiese koninkryk word.

Hoewel die hoofstad, Tbilisi, in 645 n.C. ook verower is, het Iberië onder die Arabiese heersers aansienlike onafhanklikheid geniet. In 813 n.C. was prins Ashot I – ook bekend as Ashot Kurapalat – die eerste lid van die Bagrationi-familie wat heerser van die koninkryk geword het. Ashot se bewind was die begin van ’n periode van byna 1 000 jaar waartydens die Bagrationi-dinastie oor minstens ’n deel van die huidige Georgië regeer het.

Bagrat III (bewind 1027–'72) het Oos- en Wes-Georgië verenig. In die volgende eeu het Dawid IV die Bouer (bewind 1089–1125) die land se goue era begin deur die Seldjoek-Turke uit die land te verdryf en Georgië se kulturele en politieke invloed suidwaarts uit te brei tot in Armenië en ooswaarts tot by die Kaspiese See.

Die Koninkryk Georgië het sy hoogtepunt in die 12de en 13de eeu bereik. Dié tyd onder Dawid die Bouer en koningin Tamar word algemeen Georgië se goue era of die Georgiese Renaissance genoem. Die "renaissance", wat die Wes-Europese Renaissance voorafgegaan het, is gekenmerk deur die opbloei van die romanties-ridderlike tradisie, deurbrake in filosofie en ’n verskeidenheid politieke innovasies in die gemeenskap en die staat, onder meer godsdiens- en etniese verdraagsaamheid.

Oorblyfsels van die goue era is talle groot katedrale, romantiese gedigte en letterkunde en die epiese gedig "Die Ridder in die Luiperd se Vel".

Dawid die Bouer se kleindogter, Tamar, het die opposisie geneutraliseer en ’n energieke buitelandse beleid gevolg wat voordeel getrek het uit die val van mededingende magte van die Seldjoeks en Bisantium. Met die hulp van ’n magtige militêre elite het sy voortgebou op die sukses van haar voorgangers en die Kaukasus oorheers. Sy het die land uitgebrei tot oor groot dele van die hedendaagse Azerbeidjan, Armenië en Oos-Turkye – tot met die Mongoolse indringing binne twee dekades ná haar bewind.

Die Mongole is uiteindelik verdryf deur George V van Georgië, die seun van Demetrius II, en hy het die land se vorige mag en Christelike kultuur hervestig. George V was die laaste groot koning van die verenigde Georgiese staat. Ná sy dood het verskillende plaaslike heersers geveg vir onafhanklikheid van ’n sentrale bewind. In die 15de eeu het die koninkryk heeltemal verbrokkel. Georgië is verder verswak deur verskeie rampspoedige invalle deur Tamerlane. Teen 1466 het die koninkryk in wanorde verval en in drie onafhanklike koninkryke en vyf semi-afhanklike prinsdomme verdeel. Naburige lande het die interne verdeling van die streek uitgebuit en van die 16de eeu af het die Persiese en die Ottomaanse Ryk onderskeidelik die oostelike en westelike deel van Georgië oorgeneem.

Die leiers van die streke wat gedeeltelik outonoom gebly het, het op verskeie geleenthede rebellies gereël. Nog invalle deur die Perse en Ottomane het die streke egter verder verswak. Weens die aanhoudende oorloë het die Georgiese bevolking van vyf miljoen in die 13de eeu afgeneem tot 250 000 aan die einde van die 18de eeu. Met die dood van die Persiese heerser Nader Shah in 1747 het die twee Oos-Georgiese streke Kartli en Kakheti se konings weggebreek onder Persiese beheer. Hulle is in 1762 deur die energieke koning Heraclius II herenig.

In 1783 het Rusland en die oostelike koninkryk Kartli-Kacheti die Verdrag van Georgijefsk onderteken waarin die band van Ortodokse Christenskap tussen die Russiese en die Georgiese volk erken word en Oos-Georgië beskerming belowe word. Ondanks dié ooreenkoms het Rusland Georgië nie gehelp toe die Turke en Perse die land in 1785 en 1795 ingeval, Tbilisi verwoes en die inwoners vermoor het nie. In 1801 het Rusland Oos-Georgië geannekseer, die koninklike familie van die troon af gesit en die outokefalie van die Georgies-Ortodokse Kerk beëindig.

Op 22 Desember 1800 het tsaar Paul van Rusland, na bewering ná ’n versoek van die Georgiese koning, George XII, ’n bevel onderteken waarvolgens Georgië (Kartli-Kacheti) in die Russiese Ryk opgeneem word. Dit is op 8 Januarie 1801 gefinaliseer en op 12 September 1801 deur tsaar Aleksander I bekragtig. Die Georgiese adel het nie die bevel erken nie tot in April 1802, toe hulle in ’n katedraal aangehou en gedwing is om trou aan die Russiese troon te sweer.

Hierna is die westelike deel van Georgië deur tsaar Aleksander geannekseer. Van 1803 tot 1878, tydens oorloë tussen Rusland en die Ottomaanse Ryk, is verskeie van Georgië se voormalige gebiede soos Adzjarië oorgeneem. Die prinsdom Goeria is in 1828 afgeskaf en in die Russiese Ryk opgeneem en Megrelië in 1857. Die streek Swaneti is tussen 1857 en 1859 geleidelik geannekseer.

Ná die Russiese Rewolusie van 1917 het Georgië hom op 26 Mei 1918 onafhanklik verklaar te midde van die Russiese Burgeroorlog. Die parlementêre verkiesing is gewen deur die Mensjewistiese Georgiese Sosiaal-Demokratiese Party en sy leier, Noe Zjordania, het die eerste minister geword.

In 1918 het ’n oorlog tussen Georgië en Armenië uitgebreek oor Georgiese grondgebied wat hoofsaaklik deur Armeniërs bewoon is. Dit is deur Britse ingryping beëindig en van 1918 tot 1920 was Georgië onder Britse beskerming.

In Februarie 1921 is Georgië deur die Rooi Leër aangeval. Die Georgiese leër is verslaan, die regering het gevlug en op 25 Februarie 1921 is ’n kommunistiese regering deur die Sowjetunie ingestel onder die Bolsjewis Filipp Macharadze.

Die Sowjetregering was egter eers sterk gevestig nadat ’n opstand in Augustus 1924 onderdruk is. Georgië is opgeneem in die Transkaukasiese Sosialistiese Sowjetrepubliek saam met Armenië en Azerbeidjan. Die republiek is in 1936 ontbind en Georgië het die Georgiese Sosialistiese Sowjetrepubliek geword.

Josef Stalin, ’n etniese Georgiër, was ’n vooraanstaande Bolsjewis en het Wladimir Lenin in 1922 opgevolg as algemene sekretaris van die Kommunistiese Party van die Sowjetunie.

Op 9 April 1989 is ’n vreedsame demonstrasie in die hoofstad, Tbilisi, deur die Sowjetunie onderdruk. In Oktober 1990 is ’n nasionale vergadering verkies. ’n Groep politici het verenig om die Ronde Tafel Vrye Georgië te stig en hulle het 155 van die 250 parlementêre setels gewen. Die heersende Kommunistiese Party het net 64 setels gewen.

Op 9 April 1991, kort voor die verbrokkeling van die Sowjetunie, het Georgië hom onafhanklik verklaar. Op 26 Mei is Zwiad Gamsachoerdia verkies tot die eerste president van ’n onafhanklike Georgië. Hy het nasionalisme aangemoedig en belowe om Georgië se gesag te hervestig oor streke soos Abchasië en Suid-Ossetië, wat onder die Sowjetunie as outonome oblaste geklassifiseer is.

Hy is tussen 22 Desember 1991 en 6 Januarie 1992 afgesit in ’n bloedige staatsgreep. ’n Burgeroorlog het uitgebreek wat byna tot in 1995 voortgeduur het. Edward Sjewardnadze het in 1992 na Georgië teruggekeer en by die leiers van die staatsgreep, Tengiz Kitowani en Jaba Ioseliani, aangesluit en die Staatsraad gevorm.

Sluimerende dispute tussen plaaslike separatiste en die Georgiese bevolking in Abchasië en Suid-Ossetië het ontplof in wydverspreide inter-etniese geweld. Die twee gebiede, wat deur Rusland ondersteun is, het de facto-onafhanklikheid van Georgië verkry. In 1995 is Sjewardnadze amptelik verkies tot president.

In 1992/'93 is rofweg 230 000 tot 250 000 Georgiërs vermoor of uit Abchasië gesit deur separatiste en Noord-Kaukasiese vrywilligers (onder andere Tsjetsjniërs). Sowat 23 000 Georgiërs het ook uit Suid-Ossetië gevlug.

In 2003 is Sjewardnadze, wat in 2000 herkies is, in die Roosrewolusie afgesit nadat die Georgiese opposisie en internasionale monitors beslis het die parlementêre verkiesing van 2 November is deur bedrog gekenmerk. Die rewolusie is gelei deur Micheil Saakasjwili, Zoerab Zjwania en Nino Boerdjanadze, voormalige lede en leiers van Sjewardnadze se regerende party. Saakasjwili is in 2004 tot die nuwe president verkies.

Ná die Roosrewolusie is ’n reeks hervormings ingestel om die land militêr en ekonomies te versterk. Die nuwe regering se pogings om Georgië se gesag in die suidwestelike outonome republiek Adzjarië te hervestig, het in 2004 tot ’n groot krisis gelei. Sukses in Adzjarië het Saakasjwili aangemoedig om dieselfde in Suid-Ossetië te probeer, maar sonder sukses.

Dié gebeure, asook beskuldigings dat Georgië betrokke was in die Tweede Tsjetsjniese Oorlog, het daartoe gelei dat betrekkinge tussen die land en Rusland versuur het, en dit is vererger deur Rusland se openlike hulp aan die twee wegbreekstreke. Ondanks die toenemende probleme het Georgië en Rusland in Mei 2005 ’n ooreenkoms onderteken waarvolgens Rusland sy militêre basisse (wat uit die Sowjet-era dateer) in Desember 2007 aan Adzjarië en die suidelike streek Samtsche-Jawacheti onttrek het. Rusland het egter nie sy troepe aan Abchasië onttrek nie, hoewel hy veronderstel was om dit te doen kragtens ’n verdrag wat in 1999 in Istanboel onderteken is.

Op 7 Augustus 2008 het Georgiese magte die hoofstad van Suid-Ossetië, Zchinwali, begin bombardeer en die volgende dag het Georgiese voetsoldate, tenks en polisiekommando's die streek binnegegaan. Verskeie sleuteldorpe is oorgeneem en Russiese vredehouers en Suid-Ossetiese magte het teruggewyk.

Nadat ’n Russiese vredehouersbasis egter gebombardeer en personeellede gedood is, het Russiese soldate die streek binnegeval en dit het gelei tot ’n geveg van drie dae waarin die stad Zchinwali in puin gelê is. Hierna is Georgiese magte gedwing om terug te val en die Russiese lugmag het lugaanvalle op Georgiese magte in Suid-Ossetië asook teikens in Georgië self begin uitvoer. Die Georgiese lugmag het teenaanvalle gedoen. ’n Tweede oorlogsfront het ontstaan toe Abchasië, met Russiese hulp, Georgiese troepe in die Kodori-vallei aanval. Die Georgiese troepe het gou teruggewyk.

Russiese troepe het die Georgiese dorp Gori, waar Georgiese troepe vroeër saamgetrek het voordat hulle na Tbilisi teruggewyk het, binnegeval. Guerrillastryders het gevolg en hulle het gesteel en gemoor, en brandstigting is ook aangemeld.

Op 12 Augustus 2008 het oudpres. Dmitri Medwedef gelas dat Russiese operasies in Georgië beëindig word en dat Russiese troepe geleidelik aan onder meer Gori onttrek word. Russiese magte het egter in Abchasië en Suid-Ossetië agtergebly en Rusland het kort daarna dié twee gebiede se onafhanklikheid erken.

Sedert die oorlog hou Georgië vol Rusland beset die twee wegbreekstreke en dat hulle wetlik deel van Georgië bly. Die land het groot internasionale steun gekry vir dié standpunt, hoewel pogings om internasionale toegang te beperk en ’n ekonomiese verbod op die streke te plaas, gemengde reaksie ontlok het.

Georgië is verdeel in nege streke, een stad en twee outonome republieke. Hulle is weer onderverdeel in 69 distrikte.

Daar is twee amptelike outonome streke in Georgië, waarvan een hom onafhanklik verklaar het. Nog ’n streek het hom onafhanklik verklaar, maar is nie amptelik outonoom nie.

Die outonome streek Abchasië het hom in 1999 onafhanklik verklaar. Die de facto- onafhanklike Suid-Ossetië is amptelik bekend as die Zchinwali-streek om dit te onderskei van die Russiese Noord-Ossetië. Dit was outonoom in die Sowjetunie, maar sy outonomiteit is weggeneem toe dit in 1995 tot Zchinwali hernoem is. Hoewel daar ’n aanbod was om die streek weer outonoom te maak, het die inwoners in 2006 in ’n referendum, wat nie deur Georgië erken word nie, gestem om onafhanklik te wees. Rusland erken Suid-Ossetië se onafhanklikheid, maar Georgië nie; die land beskou die Russiese teenwoordigheid as ’n besetting van Georgiese grondgebied. Albei streke het nou minimale internasionale erkenning as onafhanklike gebiede.

Adzjarië het hom eensydig outonoom verklaar onder Aslan Abasjidze, wat noue bande met Rusland het en toegelaat het dat ’n Russiese militêre basis in Batoemi gebou word. Ná die verkiesing van Micheil Saakasjwili tot president in 2004 het die spanning tussen Adzjarië en Georgië toegeneem en dit het gelei tot demonstrasies in die streek en die bedanking van Abasjidze. Die streek het sy outonomiteit behou.

Georgië is in die Suid-Kaukasus geleë, tussen die breedtegrade 41° en 44° N en die lengtegrade 40° en 47° O. Dit het ’n oppervlakte van 67 900 km en is baie bergagtig. Die Lichi-bergreeks verdeel die land in oos (die historiese Iberië) en wes (Kolchis). Berge skei ook die noordelike deel van die res van Georgië.

Die Groot Kaukasus-bergreeks vorm die land se noordgrens. Die hoofpaaie na Rusland deur die bergreeks loop deur die Roki-tonnel tussen Suid- en Noord-Ossetië en die Darial-kloof in die Georgiese streek Chevi. Die suidelike deel van die land word begrens deur die Klein Kaukasus-bergreeks.

Die hoogste berg is Sjchara (5 068 m bo seevlak), gevolg deur Janga (Dzjangi-Taoe) (5 059 m). Ander prominente pieke sluit in Kazbek, Sjota Roestaweli, Tetnoeldi, Oesjba en Ailama. Van laasgenoemde pieke is net Kazbek van vulkaniese oorsprong. Die gebied tussen Kazbek en Sjchara (sowat 200 km aan die hoof-Kaukasus-bergreeks) word oorheers deur gletsers. Van die sowat 2 100 gletsers in die Kaukasus kom sowat 30% in Georgië voor.

Die term Klein Kaukasus-bergreeks word dikwels gebruik vir die bergagtige Suid-Georgië wat aan die Groot Kaukasus-bergreeks verbind word deur die Lichi-reeks. Die gebied bestaan uit verskeie bergreekse (grootliks van vulkaniese oorsprong) wat met mekaar verbind is en plato's wat nie hoër as 3 400 m is nie. Prominente geografiese eienskappe sluit in die vulkaniese plato Jawacheti, mere soos Tabatskoeri en Parawani, en minerale- en warmbronne. Twee van die grootste riviere is die Rioni en die Mtkwari.

Die Kroebera-grot is die diepste bekende grot in die wêreld. Dit is in die Arabika-massief van die Gagra-bergreeks in Abchasië geleë. In 2001 het ’n Russies-Oekraïnse span ’n wêreldrekord opgestel toe hulle 1 710 m diep geduik het. In 2004 het ’n Oekraïnse span die 2 000 m-merk bereik. In Oktober 2005 is ’n ongerepte deel deur die CAVEX-span ontdek en hulle het bevestig dat die grot 2 140 m diep is.

Die Georgiese landskap is taamlik uiteenlopend. In die weste is van moeras- en reënwoude tot permanente sneeu en gletsers, terwyl ’n klein deel in die ooste ook halfdroë vlaktes bevat. Woude bedek sowat 40% van Georgië se oppervlak, terwyl die alpynse en subalpynse sone sowat 10% beslaan.

’n Groot deel van die natuurlike habitat in die laagliggende dele van Wes-Georgië het die afgelope 100 jaar verdwyn weens die uitbreiding van landbou en stede. Die meeste van die woude wat die Kolchis-vlakte bedek het, bestaan nie meer nie – behalwe in nasionale parke en reservate (soos die Paliastomi-meergebied). Vandag kom die meeste woude in die bergagtige gebiede voor. Wes-Georgië se woude laer as 600 m bo seevlak bestaan hoofsaaklik uit bladwisselende bome – veral eikebome, haagbeuke, Oosterse beuke, olms, esbome en kastaiings. Immergroen spesies soos buksbome word ook wyd aangetref.

Die wes-sentrale hange van die Mescheti-bergreeks in Adzjarië en sommige plekke in Samegrelo en Abchasië is bedek met gematigde reënwoude. Tussen 600 en 1 000 m bo seevlak raak die bladwisselende woude gemeng met breëblaar- en keëldraende spesies. Dié sone bevat veral beuke-, Kaukasiese sparhoutboom- en denneboomwoude. Van 1 500 tot 1 800 m raak die woude grootliks keëldraend. Die boomlyn eindig gewoonlik op sowat 1 800 m en dan begin die alpynse sone; in die meeste gebiede strek dit tot sowat 3 000 m bo seevlak. Bokant dié merk lê sneeu en gletsers.

Die landskap van Oos-Georgië (die gebied oos van die Lichi-bergreeks) verskil heelwat van dié in die weste, hoewel die woude in die laagliggende gebiede soos die Mtkwari- en Alazani-riviervalleie ook moes plek maak vir landbou.

Oos-Georgië bestaan in die algemeen uit valleie en klowe wat deur berge geskei word. Hier is byna 85% van die woude bladwisselend. Keëlboomwoude kom net oorheersend voor in die Borjomi-kloof en in die heel westelike dele. Veral beuke, eieke en haagbeuke kom voor, maar daar is ook esdorings, esse en haselneutbome. In die Bo-Alazani-riviervallei is daar taksisboomwoude.

Meer as 1 000 m bo seevlak (veral in die streke Toesjeti, Chewsoereti en Chewi) oorheers denne- en berkewoude. In die algemeen kom woude in Oos-Georgië voor tussen 500 en 2 000 m bo seevlak, terwyl die alpynse sone strek van 2 000 tot 3 500 m. Bo dié merk lê sneeu en gletsers.

Georgië se klimaat is taamlik uiteenlopend vir so ’n klein land. Daar is twee hoofstreke, min of meer oos en wes. Die Groot Kaukasus speel ’n belangrike rol daarin om die klimaat gematig te maak en die land te beskerm teen die kouer lug uit die noorde. Die Klein Kaukasus beskerm weer die land gedeeltelik teen droë, warm lug uit die suide.

’n Groot deel van Wes-Georgië val in die noordelike buiterand van die vogtige subtropiese sone met ’n jaarlikse reënval van tussen 1 000 en 4 000 mm. Die reën kom meestal eweredig deur die jaar voor, hoewel meer reën in die herfs kan voorkom. Die klimaat wissel na gelang van die hoogte; die laelande van Wes-Georgië is relatief warm dwarsdeur die jaar, terwyl die bergagtige gebiede koel, nat somers en winters met sneeu het. Adzjarië is die natste streek in die Kaukasus, met die Berg Mtirala-reënwoud oos van Koboeleti wat ’n jaarlikse reënval van 4 500 mm het.

Oos-Georgië het ’n oorgangsklimaat tussen vogtig suptropies en kontinentaal. Die streek se weerpatroon word beïnvloed deur droë lug vanaf die Kaspiese See in die ooste en vogtige lug vanaf die Swartsee in die weste. Die vogtige lug vanaf die Swartsee word dikwels afgekeer deur verskeie bergreekse (Lichi en Mescheti) wat die ooste en die weste van die land skei. Die jaarlikse reënval is minder as in die weste en wissel tussen 400 en 1 600 mm.

Die natste seisoene is die lente en herfs, terwyl dit in die winter en somer droër is. ’n Groot deel van Oos-Georgië het warm somers, veral in die laagliggende gebiede, en relatief koue winters. Nes in die weste speel die hoogte bo seevlak ’n belangrike rol; die klimaat bo 1 500 m is aansienlik kouer as in die laagliggende dele. Die dele van die streek bo 2 000 m kry dikwels selfs in die somer ryp.

Vanweë die verskeidenheid in die landskap en sy lae ligging is Georgië die tuiste van sowat 1 000 spesies gewerweldes (330 voëls, 160 visse, 48 reptiele en 11 amfibieë). ’n Groot getal karnivore woon in die woude, soos bruinbere, wolwe, rooikatte en Kaukasiese luiperds. Die fisant is ’n endemiese voël wat nou ook algemeen in die res van die wêreld voorkom. Die getal ongewerweldes is ook groot, maar syfers wissel tussen publikasies. Daar is bv. 501 spesies spinnekoppe in Georgië.

Daar is net meer as 6 500 spesies fungusse aangeteken, maar daar is waarskynlik veel meer, veral in die lig daarvan dat geskat word net sowat 7% van alle fungusse wêreldwyd is al ontdek.

Georgië is ’n demokratiese, semi-presidensiële republiek. Die president is die staatshoof en die eerste minister die regeringshoof. Die uitvoerende gesag bestaan uit die president en kabinet. Die kabinet bestaan uit ministers, met die eerste minister aan die hoof, en word deur die president aangestel. Die ministers van verdediging en binnelandse sake is nie deel van die kabinet nie en val onder die president self.

Die wetgewende gesag lê by die parlement. Dit het 150 lede, bekend as afgevaardigdes. Hulle word vir ’n termyn van vier jaar verkies. Vyf partye en verkiesingsblokke het verteenwoordigers in die parlement gekry in die 2008-verkiesings. Op 26 Mei 2012 het Saakasjwili ’n nuwe parlementsgebou ingewy in die stad Koetaisi in Wes-Georgië in ’n poging om mag te desentraliseer en politieke beheer nader aan Abchasië te skuif. Die parlementsetel is in Desember 2018 na Tbilisi teruggeskuif.

Die politieke stelsel is steeds in ’n oorgangstadium en aanpassings word gereeld gedoen aan die magsbalans tussen die president en die parlement, met voorstelle uit die opposisie wat wissel van ’n oorgang na ’n parlementêre republiek tot die herinstelling van die monargie. Volgens waarnemers is daar ’n gebrek aan vertroue tussen die regering en die opposisie.

Opinies verskil oor die mate van politieke vryheid in Georgië. Saakasjwili het in 2008 geglo die land is "op pad om ’n Europese demokrasie te word". Freedom House lys Georgië as ’n gedeeltelik vrye land.

In die Georgiese parlementsverkiesing van Oktober 2012 het die opposisie-koalisie "Georgiese Droom – Demokratiese Georgië" geseëvier. Dit is die volgende dag deur die destydse president, Saakasjwili, bevestig. Salome Zurabisjwili is die huidige president nadat sy in 2018 altesaam 59,52% van die stemme in die presidentsverkiesing gewen het. Giorgi Gakharia dien sedert 2019 as eerste minister.

Menseregte in die land word in die grondwet gewaarborg. ’n Onafhanklike "openbare verdediger" is deur die parlement aangestel om te verseker dié regte word toegepas. Georgië het ook die internasionale Raamwerkkonvensie vir die Beskerming van Nasionale Minderhede in 2005 onderteken.

Die regering is gekritiseer vir die gewelddadige optrede op 26 Mei 2011 teen betogers, onder andere die Georgiese opposisieleier Nino Boerjanadze, toe hulle met traangas en rubberkoeëls uiteengejaag is. Hulle het geweier om Roestaweli-laan in Tbilisi te verlaat tydens ’n onafhanklikheidsdag-parade al het hul permit reeds verval en al is hulle gevra om op ’n alternatiewe plek byeen te kom. Mensregte-aktiviste sê die betogings was vreedsaam, maar volgens die regering het baie betogers maskers gedra en was hulle gewapen met stokke en petrolbomme. Boerdjanadze het gesê daar is geen gronde vir bewerings dat ’n staatsgreep beplan is nie en dat die betoging wettig was.

Georgië handhaaf goeie betrekkinge met sy buurlande Armenië, Azerbeidjan en Turkye. Die land is lid van die Verenigde Nasies, Raad van Europa, die Wêreldhandelsorganisasie, die Organisasie vir Veiligheid en Samewerking in Europa, die Asiatiese Ontwikkelingsbank en verskeie ander internasionale organisasies. Dit handhaaf politieke, ekonomiese en militêre betrekkinge met Japan, Uruguay, Suid-Korea, Israel, Sri Lanka, die Oekraïne en baie ander lande.

Die groeiende invloed van Amerika en Wes-Europa op Georgië plaas stremming op die land se betrekkinge met Rusland. Georgië streef tans daarna om ’n volle lid van die Noord-Atlantiese Verdragsorganisasie (Navo) te word. In Augustus 2004 is die Individuele Vennootskapsaksieplan van Georgië amptelik by Navo ingehandig. Op 29 Oktober 2004 het die Noord-Atlantiese Raad van Navo die plan goedgekeur en Georgië het die tweede stadium van Euro-Atlantiese Integrasie betree. In 2005 is ’n staatskommissie aangestel om die plan in werking te stel.

Op 14 Februarie 2005 is die ooreenkoms onderteken waarvolgens ’n Navo-samewerkingsoffisier aan Georgië toegeken is. In 2006 het die Georgiese parlement eenparig gestem vir die wetsontwerp wat voorsiening maak vir integrasie met Navo. Die meeste Georgiërs en politici steun Navo-lidmaatskap.

Die weermag bestaan uit ’n leër en lugmag. Hulle is saam bekend as die Georgiese Gewapende Magte. Die sendings en funksies van die weermag is geskoei op die grondwet, die land se wet op verdediging en nasionale militêre strategie asook die internasionale ooreenkomste wat Georgië onderteken het. Dit word uitgevoer onder die leiding en gesag van die departement van verdediging.

Sedert Saakasjwili in 2004 aan die bewind gekom het, het hy die begroting vir die weermag verhoog en die weermag vergroot. Van die lede ondergaan opleiding in gevorderde tegnieke deur Amerikaanse militêre instrukteurs en intelligensiepersoneel. Georgiese troepe was al in Irak en Afganistan gestasioneer.

Die departement van binnelandse sake is in beheer van wetstoepassing. Die polisie het in die afgelope jare ’n groot transformasie ondergaan en die polisie het baie pligte oorgeneem wat voorheen deur onafhanklike regeringsagentskappe uitgevoer is. Nuwe pligte sluit in grensveiligheid, doeanefunksies en gekontrakteerde veiligheidsverskaffing. Die polisie het ook in 2004 ’n nuwe 022-noodtelefoonlyn ingestel. ’n Intelligensiediens is in beheer van nasionale veiligheid.

In 2005 het Saakasjwili die hele verkeerspolisiemag afgedank weens korrupsie. ’n Nuwe mag is toe opgebou met nuwe rekrute. Dié nuwe "Patroeli"-mag is in die somer van 2005 ingestel.

Soos die meeste inboorlinge van die Kaukasus pas die Georgiërs nie in een van die etniese hoofgroepe van Europa en Asië nie. Georgies, die grootste van die Kartweliese tale, is nie Indo-Europees, Turks of Semities nie. Die huidige Georgiese volk het waarskynlik ontstaan uit ’n samesmelting in die antieke tye tussen plaaslike volke en immigrante wat uit die rigting van Anatolië na die Suid-Kaukasus gekom het.

Etniese Georgiërs maak sowat 84% van die land se huidige bevolking van 4 661 473 uit (soos in Julie 2006). Dit sluit die wegbreekstreke Abchasië en Suid-Ossetië in. Ander etniese groepe sluit in Abchasiërs, Armeniërs, Azerbeidjanners, Wit-Russe, Bulgare, Estlanders, Duitsers, Grieke, Moldowiërs, Ossetiërs, Pole, Russe, Turke, Oekraïners en Georgiese Jode. Laasgenoemde is een van die oudste Joodse gemeenskappe in die wêreld. In April 2013 was daar "meer as 6 000" geregistreerde Iranse burgers in Georgië.

Die grootste taalgroep is die Kartweliese tale; dit sluit in Georgies, Swan, Mingrelies en Laz. Die amptelike taal is Georgies, met Abchasies die amptelike taal in Abchasië. Georgies is die eerste taal van sowat 71% van die bevolking, gevolg deur Russies (9%), Armeens (7%) en Azerbeidjans (6%). Sowat 7% praat ander tale.

In die vroeë 1990's, ná die verbrokkeling van die Sowjetunie, het gewelddadige konflikte uitgebreek in die outonome streke Abchasië en Suid-Oossetië. Baie Ossetiërs het die land verlaat en veral na Rusland (Noord-Ossetië) getrek. Aan die ander kant het meer as 150 000 Georgiërs Abchasië verlaat ná die uitbreek van gevegte in 1993.

Volgens die 1989-sensus was 341 000 inwoners, of 6,3% van die bevolking, etniese Russe, 52 000 was Oekraïners en 100 000 Grieke. Sedert 1990 het 1,5 miljoen Georgiërs die land verlaat. Minstens 1 miljoen etniese Georgiërs woon onwettig in Rusland. Die meeste van die land se immigrante kom van Turkye en China.

Die meeste Georgiërs (83,9% in 2002) behoort tot die Georgies-Ortodokse Kerk. Dit is een van die oudste Christelike kerke en is volgens die Kerk deur Andreas gestig. Die historiese Iberië (die huidige Oos-Georgië) het die Christelike geloof in die 4de eeu n.C. aangeneem ná sendingwerk deur St. Nino van Kappadosië. Die Kerk het in die Middeleeue outokefaal geword. Die outokefalie is tydens die Russiese oorheersing van die land afgestel, maar in 1917 heringestel; dit is in 1990 deur die Ekumeniese Patriargaat van Konstantinopel erken. Hoewel daar godsdiensvryheid is en die kerk en staat geskei is, word die spesiale status van die Georgies-Ortodokse Kerk in die grondwet erken.

Godsdienstige minderheidsgroepe sluit in Moslems (9,9%), Armeens-Apostoliese Christene (3,9%) en Rooms-Katolieke (0,8%). Volgens 'n landwye opname het 0,8% tot ander gelowe behoort en 0,7% het geen godsdiens aangedui nie.

Ondanks ’n lang geskiedenis van godsdienstige harmonie in Georgië was daar al verskeie voorvalle van diskriminasie teen "nietradisionele" godsdienste, soos Jehovasgetuies, deur die volgelinge van Wasil Mkalawisjwili, wat van sy Ortodokse priestersamp onthef is.

Die onderwysstelsel het sedert 2004 groot, hoewel omstrede, hervormings ondergaan. Opvoeding is verpligtend vir alle kinders tussen die ouderdomme van ses en veertien. Daar is drie vlakke: elementêr (6–12 jaar), basies (12–15 jaar) en sekondêr (15–18 jaar), of ’n alternatiewe beroepsvlak van twee jaar. Studente met ’n sekondêreskool-sertifikaat het toegang tot hoër onderwys.

In 2008 was daar 20 instellings wat hoër onderwys aangebied het.

Die Georgiese kultuur het oor duisende jare ontwikkel sedert die dae van die historiese state Iberië en Kolchis. Dit het voortgeduur in die verenigde Georgiese koninkryk onder die heerskappy van die Bagrationi-dinastie. In die 11de eeu het die kultuur ’n goue eeu en renaissance beleef van klassieke letterkunde, kuns, filosofie, argitektuur en wetenskap.

Die taal Georgies en die klassieke Georgiese letterkunde van die digter Sjota Roestaweli het in die 19de eeu ’n herleweing ondergaan ná ’n lang tydperk van onrus in die geskiedenis. Dit het die basis gevorm vir romantisisme en die romanskrywers van die moderne era, soos Grigol Orbeliani, Nikoloz Baratasjwili, Ilia Tsjawtsjawadze, Akaki Tsereteli, Wazja Psjawela en baie ander. Die kultuur is ook beïnvloed deur Klassieke Griekeland en die Romeinse, die Bisantynse en later die Russiese Ryk.

Die Georgiërs het hul eie, unieke drie Georgiese skrifte wat volgens tradisie in die 3de eeu v.C. ontwerp is deur koning Pharnavaz I van Iberië.

Die land is bekend vir sy uitgebreide folklore, unieke tradisionele musiek, teater, rolprentwese en kuns. Bekende kunstenaars van die 20ste eeu sluit in skilders soos Niko Pirosmani, Lado Goediasjwili, Elene Achwlediani; balletchoreograwe soos George Balantsjine, Wachtang Tsjaboekiani en Nino Ananiasjwili; digters soos Galaktion Tabidze, Lado Asatiani en Moechran Matsjawariani; en rolprent- en teaterregisseurs soos Robert Stoeroea, Tengiz Aboeladze, Georgi Danelija en Otar Ioseliani.

Die Georgiese argitektuur is deur baie beskawings beïnvloed. Daar is verskeie argitektuurstyle vir kastele, torings, forte en kerke. Die forte van die Bo-Swaneti en die kasteeldorp Sjatili in Chewsoereti is van die beste voorbeelde van Middeleeuse kasteelargitektuur. Nog voorbeelde van argitektuurstyle is onder meer Roestaweli-laan in Tbilisi in die Hausmann-styl en die Ou Stasdistrik.

Kerkargitektuur meng klassieke koepels en oorspronklike basilika-styl, en is bekend as die Georgiese kruiskoepelstyl. Dit het in die 9de eeu in die land ontwikkel; voorheen was die meeste kerke basilikas. Voorbeelde van Georgiese kerkargitektuur kan ook buite die land gevind word: die Batsjkowo-klooster in Bulgarye (1083), die Iviron-klooster op Berg Athos in Griekeland (10de eeu) en die Klooster van die Kruis in Jerusalem (9de eeu).

Georgiese kuns strek oor die voorhistoriese tye, die Antieke Griekse en Romeinse tyd, die Middeleeue en die moderne tyd. Een van die beroemdste skilders van die laat 19de en vroeë 20ste eeu is Niko Pirosmani.

Die land het ’n lewendige musiekkultuur, wat veral bekend is vir die vroeë ontwikkeling van veelstemmigheid. Baie streke het hul eie tradisionele musiek.

Georgiese kos en wyn het oor eeue heen ontwikkel en is deur elke era beïnvloed. Een van die ongewoonste tradisies is "soepra", of "Georgiese tafel", wat ook ’n manier is om saam met vriende en familie te kuier. Die hoof van die "soepra" is die "tamada". Hy stel die hoogsfilosofiese heildronke in en maak seker almal geniet die ete.

Verskeie streke is bekend vir hul spesifieke geregte, soos chinkali (vleiskluitjies) uit die oostelike berggebied en chatsjapoeri hoofsaaklik uit Imereti, Samegrelo en Adzjarië. Geregte is ook van lande soos Rusland, Griekeland en meer onlangs China na Georgië gebring.

Die gewildste sportsoorte in die land is sokker, basketbal, rugby, stoei, judo en gewigoptel. Georgië is histories bekend vir sy fisieke opvoeding; dit is bekend dat die Romeine gefassineer was deur die Georgiërs se fisieke eienskappe nadat hulle die oefentegnieke van Iberië gesien het. Hulle het ’n standbeeld van die Iberiese koning Pharsman opgerig nadat hy Georgiese oefenmetodes tydens ’n besoek aan Rome demonstreer het.

Die gewildste stoeistyl is kakhetian. Ouer style bestaan ook wat minder algemeen is; die streek Khevsureti het byvoorbeeld drie verskillende style. Nog gewilde sporte in die 19de eeu was polo en "lelo", ’n tradisionele Georgiese sportsoort wat later deur rugby vervang is. Rugby word as nasionale sport van Georgië beskou.

Die Georgiese nasionale rugbyspan het tot dusver vir vyf rugbywêreldbekertoernooie gekwalifiseer, maar nog nie tot die uitklopfase deurgedring nie. Hulle behoort tot die sterkste Europese spanne buite die Sesnasies-toernooi en ding gereeld met ander opkomende rugbyspanne in die Europese Nasiesbeker mee. Veral wedstryde teen die politieke aartsvyand Rusland geniet groot aandag en word as 'n soort "Dawid teen Goliat" beskou, veral as gevolg van Georgië se sterk wenrekord teen die noordelike buurland. Sedert 2002 ding Georgië en Roemenië om die Antimbeker mee; dié beker is na die Metropolis van Moentenië en Dobroedja van die Roemeens-Ortodokse Kerk, die Georgiër Antim Iverianul, genoem.

Ook motorsport word beoefen. Die Roestawi Internasionale Motorpark, wat oorspronklik in 1978 gebou is, is in 2012 heropen ná opknappingswerk van $20 miljoen.

Daar is argeologiese bewyse dat Georgië al sedert antieke tye handel dryf met ander lande, hoofsaaklik vanweë sy ligging aan die Swartsee en later aan die historiese Syroete. Goud, silwer, koper en yster word tradisioneel in die Kaukasua-berge gemyn. Wynmakery is ook ’n baie ou tradisie. Regdeur Georgië se moderne geskiedenis was landbou en toerisme groot bronne van inkomste vanweë die land se klimaat en topografie.

Vir die grootste deel van die 20ste eeu was Georgië se ekonomie deel van die Sowjetunie se beheerde ekonomie. Sedert onafhanklikwording in 1991 het die Georgiese ekonomie strukturele hervormings ondergaan om ’n vryemarkekonomie te vestig. Nes ander voormalige Sowjetrepublieke het ’n ekonomiese ineenstorting Georgië in die gesig gestaar. Die burgeroorlog en militêre konflik in Abchasië en Suid-Ossetië het die krisis vererger. Die landbou en nywerheid het agteruitgegaan en teen 1994 het die BBP gekrimp tot ’n kwart van wat dit in 1989 was. Die eerste internasionale hulp uit die Weste is in 1995 verleen deur die Wêreldbank, Internasionale Monetêre Fonds (IMF) en Duitsland.

Sedert die vroeë 21ste eeu was daar merkbare positiewe ontwikkelings in die ekonomie. In 2007 het Georgië se reële BBP ’n groeikoers van 12% bereik en dit het die land een van die vinnigs groeiende ekonomieë in Oos-Europa gemaak.

Die Russiese verbod op die invoer van wyn uit Georgië en Moldowa in 2006 en die verbreking van finansiële bande in 2007 is deur die IMF as ’n "eksterne skok" beskryf – Rusland was tot in 2007 een van Georgië se grootste handelsvennote. Boonop het Rusland die prys van gas vir Georgië verhoog. Dit het inflasie die hoogte laat inskiet.

Vandag is Georgië in ’n groter mate deel van die wêreldwye handelsnetwerk. Die grootste bron van inkomste is steeds uit toerisme om die Swartsee. Volgens die regering is daar 103 oorde in verskillende klimaatsones in die land. Toeriste-aantreklikhede sluit in meer as 2 000 mineraalbronne en meer as 12 000 historiese en kulturele monumente, waarvan vier Unesco-wêrelderfenisgebiede is (die Bagrati-katedraal Koetaisi, die Gelati-klooster, die historiese monumente van Mtscheta en die Bo-Swaneti). Van die land se belangrikste produkte is sitrusvrugte, tee, metale, chemikalieë en tekstielprodukte. Georgië het verder aansienlike hidroëlektrisiteitsbronne. Sy grootste invoerprodukte is gas, olieprodukte, masjinerie en onderdele, en vervoertoerusting. Die chroniese tekort aan energie- en gastoevoer in die verlede is oorbrug deur toenemende invoere uit Azerbeidjan in plaas van Rusland.

Georgië is ook ’n belangrike internasionale vervoertussenganger danksy die hawens van Batoemi en Poti, die oliepyplyn van Bakoe deur Tbilisi na Ceyhan (die Bakoe-Tbilisi-Ceyhan-pyplyn) en ’n parallelle pyplyn, die Suid-Kaukasus-pyplyn.

Dienste (wat nou 65% van die BBP uitmaak) in plaas van landbou (10,9%) word ’n al hoe groter faktor in Georgië se ekonomie, wat in 2008 ondanks die internasionale finansiële krisis met 2,3% gegroei het. In 2010–'12 het die ekonomie ’n groeikoers van 6% per jaar getoon. Die reële BBP het in 2010 met 6,3% gegroei en in 2011 het dit gestyg tot 7%. Buitelandse beleggings, wat voor die 2008-konflik die kern van die ekonomiese groei was, het egter nog nie ten volle herstel nie en werkloosheid was in 2010 steeds 16,3%.

Georgië hoop om in die toekoms ekonomiese groei te stimuleer deur belasting, buitelandse beleggings, hidroëlektrisiteit, landbou, toerisme en tekstielvervaardiging. Die regering het ook lof van die Wêreldbank gekry vir sy stryd teen korrupsie, wat ook ’n positiewe uitwerking op die ekonomie het.

Vervoer vind plaas per spoor, pad, lug en waterweë. Vanweë sy posisie in die Kaukasus en aan die Swartsee is Georgië ’n sleutelland waardeur energie-invoere van Azerbeidjan na die Europese Unie plaasvind. Die land het in onlangse jare baie geld bestee aan die modernisering van sy vervoerstelsels. Die bou van nuwe paaie was ’n prioriteit en dus het die paaie by groot stede soos Tbilisi drasties verbeter. Binnelandse paaie is egter steeds in ’n swak toestand en tot op datum is nog net een nasionale snelweg, die ს 1, gebou.

Die Georgiese spoorweg verskaf ’n belangrike verbinding met die Kaukasus, asook tussen die Swart- en Kaspiese See. Dit het die land in staat gestel om voordeel te trek uit toenemende energie-invoere van Azerbeidjan en die Europese Unie, die Oekraïne en Turkye. Die spoorweg het sedert 2004 nuwe treine aangeskaf en die bestuur hervorm om die diens doeltreffender en geriefliker te maak. Groot klem word ook gelê op infrastruktuele ontwikkeling, veral vir die Tbilisi-spoorwegaansluiting. Nog ’n projek wat beplan word, is ’n Kars-Tbilisi-Bakoe-spoorlyn wat ’n belangrike standaard-spoorverbinding sal verskaf tussen ’n groot deel van die Kaukasus en Turkye.

Lug- en seevervoer word ook uitgebrei – eersgenoemde vir veral passasiers en laasgenoemde vir hoofsaaklik vrag. Georgië het tans vier internasionale lughawens; die grootste is die Tbilisi Internasionale Lughawe – die tuiste van die Georgiese Lugdiens, wat vlugte na talle groot Europese stede bied. Ander lughawens is redelik onderontwikkel, maar planne bestaan om dié probleem op te los.

Daar is verskeie seehawens aan die Swartsee; die grootste is by Batoemi en is ’n belangrike vragterminaal in die Kaukasus wat dikwels ook deur Azerbeidjan gebruik word. Passasiersveerbote verbind Georgië met Turkye en die Oekraïne.



</doc>
<doc id="30498" url="https://af.wikipedia.org/wiki?curid=30498" title="Álvaro Recoba">
Álvaro Recoba

Álvaro Alexander Recoba Rivero (* 17 Maart 1976 in Montevideo), noemnaam "El Chino", is 'n Uruguaanse sokkerspeler. Hy speel sedert 2007 in die Italiaanse A Series, maar is tans op leenbasis vanaf Internazionale na Torino oorgeplaas. Hy het 69 keer vir die Uruguaanse nasionale span uitgedraf tydens die 2002 wêreldbeker.


</doc>
<doc id="30501" url="https://af.wikipedia.org/wiki?curid=30501" title="Aa, Noord-Brabant">
Aa, Noord-Brabant

Die Aa is 'n klein riviertjie in Nederland. Die rivier se oorsprong is naby Meijel in die suidoostelike provinsie Limburg, in Die Peel. Dit vloei noordwes deur die provinsie Noord-Brabant na ’s-Hertogenbosch, rofweg langs die Zuid-Willemsvaartkanaal. In ’s-Hertogenbosch, by die samevloei van die Aa en die Dommel, word die Diezerievier gevorm wat 'n paar kilometer verder in die Maas in vloei. Die hoofstede langs die loop van die Aa is Asten, Helmond, Veghel en ’s-Hertogenbosch.


</doc>
<doc id="30504" url="https://af.wikipedia.org/wiki?curid=30504" title="Dommel">
Dommel

Die Dommel is 'n rivier in België en Nederland, die linker sytak van die Dieze. Dit ontstaan in noordoostelike België naby Peer en vloei in die suidelike deel van Nederland in. Die Dommel verkry water van die Keersop, Tongelreep, Gender en Kleine Dommel strome en smelt by ’s-Hertogenbosch met die Aa saam om die Dieze te vorm wat vervolgens na die Maas vloei. Die hoof stede en dorpe langs die Dommel se loop is Peer, Neerpelt, Valkenswaard, Dommelen, Eindhoven, Son en Breugel, Boxtel, Sint-Michielsgestel en ’s-Hertogenbosch.



</doc>
<doc id="30506" url="https://af.wikipedia.org/wiki?curid=30506" title="Carcassonne">
Carcassonne

Carcassonne (Oksitaans "Carcassona" ) is 'n stad in die suide van Frankryk geleë in die departement Aude en die gewes (fr. "région") Languedoc-Roussillon. Die stad is die prefektuur van Aude en is bekend vir die Cité de Carcassonne, 'n goedbewaarde Middeleeuse bouwerk wat as Wêrelderfenisterrein aangewys is deur UNESCO in 1997.

Die inwoners van die stad staan as "les Carcassonnais" bekend. In die omgangstaal staan die stad plaaslik algemeen as "Carca" bekend.

Carcassonne was reeds vroeg die ligging van 'n aktiewe prehistoriese nedersetting geleë naby die Atax (die Aude). Dit is in dié verband dat die toponiem "Carcasso" vir die eerste keer sy verskyning maak. Plinius die Ouere het die naam in die eerste eeu na Christus gebruik, maar dit blyk dat die term reeds voor dit in die 5de eeu v.C. bestaan het. Die oorspronklike ligging van Carcassonne was op die plato waar die A61-pad vandag loop. Dit is vervolgens in die 6de eeu om onbekende redes verplaas na die hedendaagse ligging van die Cité de Carcassonne. Aan die einde van die 2de eeu v.C. was die terrein al 'n oppidum met gragte wat die Galliese inwoners geherberg het. In 118 n.C het die Romeine die plek wat deur die "Volques Tectosages"-stam gevestig is ingeneem en versterkings aan die oppidum aangebring.

Vervolgens het die Wesgote die oppidum in die 5de eeu ingeneem, daarna die Sarasene in die 8ste eeu wat dertig jaar lank in die omgewing vertoef het voor hulle deur die Franke verjaag is. Laasgenoemde het die naam "Karkashuna" agtergelaat. Ander name verskyn as "Carcasona" of "Carcassione". Ná die verbrokkeling van die Carolingiese Ryk, is 'n feodale era gevestig met die Trencavel-familie aan die hoof daarvan wat daar as 'n dinastie regeer het van die 11de eeu tot die 13de eeu. Carcassonne het vooruitgegaan en 'n belangrike strategiese plek die Languedoc verwerf.

Die Katharisme het Carcassonne bereik waar dit 'n groot aantal volgelinge binne die stadsmure verwerf het. Die Kathare is beskerm deur die burggraaf ("vicomte") Raimond-Roger Trencavel, die stad het uit die pous se oogpunt 'n kettergebied geword. Gevolglik het die stad swaar deurgeloop onder die vure van die kruistog wat deur Simon de Montfort gelei is. In Augustus 1209 het die kruisvaarderleër Carcassonne beleër. Die twee burge het vinnig geval, hulle is afgebrand en in puin gelê. Die stadsmure van die Cité het die aanvallers weerstaan, droogte en dors het egter die oorgawe van die Burgraaf van Carcassonne na twee weke se beleëring afgedwing. Hy is onmiddellik in die tronk gestop waar hy spoedig vermoor is. Na die inneming van die Cité is die grondgebied van die Trencavel aan 'n Baron in die noorde toegeken, die gevierde Simon de Montfort. Sy seuns het die gebied aan die koning van Frankryk geskenk wat dit in 1224 in die koninklike domein opgeneem het.

Laasgenoemde gebeurtenis was van groot belang in die geskiedenis van Carcassonne. Ná die rebelliepoging van die Carcassonnais gelei deur die seun van die burggraaf Trencavel in 1240, het Sint Lodewyk die bevolking van die stad verjaag en het hulle toegelaat om hulle aan die ander oewer van die rivier te vestig: dit het gelei tot die stigting van 'n nuwe stad. 'n Bastide is vervolgens geskep onder die Cité de Carcassonne. Carcassonne het daarna ontwikkel tot 'n stad met twee sentrums en ekonomiese en maatskaplike wedywering tussen die Cité en die Bastide. Geleidelik het die Bastide Saint-Louis ekonomies vooruitgegaan totdat dit die Cité verbygesteek het, wat al sy mag en politieke gesag verloor het.

Die onderste stad ("ville basse") het in 1248 'n "consulat", 'n middeleeuse plaaslike regeringsvorm, verkry. Ses konsuls het die stad regeer met die ondersteuning van stadsouderlinge. In die 14de eeu was die stad die eerste tekstielproduksiesentrum, waar die roumateriaal wol afkomstig uit die Montagne Noire en die Corbières gebruik is. Die produksie is uitgevoer na Konstantinopel of Alexandrië deur die groot Europese handelaars.
In 1348 is die stad soos die res van Europa deur die Swart Dood getref en die epidemie het herleef in die daaropvolgende eeu. In dieselfde tydperk het die Honderdjarige Oorlog talle rampe veroorsaak. Die Swart Prins het die onderste stad in 1355 deur brandstigting vernietig, maar die Cité de Carcassonne is gespaar. 'n Beleg sou te lank neem en sou sy plundertog vertraag het. Die bastide is in 1359 heropgebou en versterk. Die tekstielnywerheid het herleef en verder ontwikkel.

Aan die begin van dié tydperk het die onderste stad vinniger gegroei as die Cité wat ook sy militêre rol verloor het. In 1531 het die protestantisme sy verskyning gemaak, maar die Calviniste is uit die "ville basse", wat beter versterkings gehad het, verjaag. Dit het 'n basis geword vir die Katolieke wat in 'n stryd gewikkel was met die protestantse dorpies van die omgewing: Limoux, Bram, ens. Eskalering van die wedywering tussen die "Cité" en die "ville basse" het op die ou einde gelei tot die vernietiging van die "ville basse". Aan die begin van 1560 is die Protestante van die stad uitgemoor. Karel IX het die stad besoek tydens sy koninklike toer van Frankryk (1564-1566), vergesel van die hof en hoogeplaatstes in die koninkryk: sy broer die Hertog van Anjou, Hendrik van Navarre en die Kardinale van Bourbon en Lotharinge.

In 1659 het die Verdrag van die Pireneë die grense van die provinsie Roussillon aan Frankryk toegeken, wat Carcassonne se militêre belangrikheid verminder het. Vestingwerke is verwaarloos en stadig maar seker het die "Cité" sy belangrikheid verloor met die oordrag van talle instansies na die "ville basse" wat toegeneem het. Die rykdom wat deur die handel in tekstiel bekom is, het die verfraaiing van die stad moontlik gemaak. Luukse geboue is opgerig, water is na die stad aangelê en plaveisel en beligting is op die strate aangebring wat die stad gemoderniseer het. Die ou stadsmure van die "ville basse" is in die 18de eeu gesloop en die "Portail des Jacobins" ("Hek van die Jacobins") is in die tydperk opgerig. Ongelukkig vir die stad het verskeie probleme die agteruitgang van dié enkele nywerheid tot gevolg gehad. Onder die Restaurasie is die aktiwiteite gemeganiseer en het salarisse erg geval. Die stad se tekstielnywerheid het ook gely onder die sterk groeiende kompetisie van die wynbou.

Tydens die Franse Rewolusie was die stad nouliks betrokke en die salarisse in die tekstielnywerheid het dramaties geval as gevolg van mededinging uit Engelens. Op 29 Januarie 1790 is die "département" Aude geskep en het Carcassonne die hoofstad van die streek geword. Die prys van voedsel het egter steeds gestyg en hongersnood en algemene ontevredenheid het ontstaan.

Carcassonne het "Carcassonne-Cité" tussen 1795 en 1800 geabsorbeer.

In die 19de eeu het 'n verandering in mentaliteit posgevat ten opsigte van historiese monumente en pogings is aangewend om die Franse erfenis te restoureer en bewaar. Die Cité was geheel en al geruïneer en verwaarloos sou ondersteuning ontvang van die vakkundige uit die Aude en Carcassonne, Jean-Pierre Cros-Mayrevieille, wie ook ondersteun sou word deur Prosper Mérimée, die Inspekteur van geskiedkundige monumente. Die eerste restourasiewerk wat uitgevoer is was aan die Basiliek Saint-Nazaire-et-Saint-Celse.

Verskeie onteienings het gevolg, alle wonings wat in die "lices" (oop spasies tussen die binneste en buitense mure van die sitadel) gebou is, is gesloop en 'n deel van die bevolking is uit die Cité verwyder. 'n Halfeeu se werk het die grootste Middeleeuse versterking in die Weste tot sy 13de eeuse glorie herstel. Die argitek Viollet-le-Duc, 'n spesialis in Franse restourasie, het die leiding geneem in die restourasie. Hy het egter soms polemiek veroorsaak met sy restourasiekeuses en veral van sy persoonlike inisiatiewe. Die Cité de Carcassonne word egter wêreldwyd beskou as 'n toonbeeld van restourasiewerk: slegs 30% van die bouwerk was restourasie werk, veral dakke en inkepings langs die versterking se mure.

In 1907 het die wynmakers van Carcassonne deelgeneem aan die wynbouersopstand om aandag te vestig op die probleme in die wynbou in Languedoc. Herhalende bedrog deur sekere produsente, oorproduksie, skimmel en kompetisie het daartoe gelei dat hulle hulle frustrasie op die regering uitgehaal het wat aanvanklik nie opgetree het en wynbouregulasies in plek gestel het nie. Carcassonne het in September 2007 by die "Confédération générale des vignerons" (CGV, "Algemene konfederasie van wynbouers"), die belangrikste sindikaatverening aangesluit.

In 1944 is die Cité de Carcassonne deur Duitse troepe beset wat die kasteel gebruik het as 'n bergplek vir ammunisie en plofstof. Die inwoners is uit die "cité" verban. Joë Bousquet, aanvoerder van die Erelegioen, was hoogs verontwaardig oor die besetting en het in 'n brief aan die prefek aangedring dat die "cité", wat deur alle lande as 'n kultuurerfenis beskou is, vrygestel moes word.

In 1997 het die Cité de Carcassonne bevestiging ontvang van die sitadel se klassifikasie as 'n wêrelderfenisterrein deur UNESCO en die onderste stad, "La Bastide Saint-Louis", as 'n bewaringsgebied. Vandag is dit met meer as drie miljoen toeriste een van die mees besoekte plekke in Europa.

Carcassonne is in die suide van Frankryk geleë, 80 km oos van Toulouse. Die stad se strategiese ligging op die roete tussen die Middellandse See en die Atlantiese Oseaan is reeds sedert die Neolitiese tydperk bekend. Die stad is geleë in 'n pas tussen die "montagne Noire" (Swartberge) in die noorde en die Corbières in die ooste, die Lauragais-vlakte in die weste en die Aude-vallei in die suide. Die natuurlike gebied word die Carcassès of "le Carcassonnais" genoem.
Die oppervlak van die "commune" (munisipaliteit / distrik) is 65 km²; een van die groter munisipaliteite in vergelyking met die talle klein munisipaliteite van die Aude departement. Die naburige munisipaliteite is: Pennautier, Villemoustaussou, Villalier, Berriac, Villedubert, Trèbes, Montirat, Palaja, Cazilhac, Cavanac, Couffoulens, Lavalette, Roullens, Caux-et-Sauzens en Pezens.

Die weerstasie van Carcassonne-Salvaza verskaf reeds sedert 1948 daagliks verskeie weerparameters. Maar gereelde meetings is reeds sedert 1849 op die inisiatief van Don de Cépian, 'n ingenieur van die département wat 'n reënmeter by Carcassonne opgerig het, geneem. Hierdie data verskaf kennis oor die weerstoestande aan die einde van die 19de eeu.

Die klimaat is tipies mediterreens. Dit word gekenmerk deur droë en warm somers en matige herfs en winter sonder ys en lentes met min reën. Sneeu is raar, dit val omtrent 7 dae per jaar tussen Desember en Maart en smelt baie gou. Yskoue dae kom baie selde voor.
Neerslag is die sterkste in van die herfs tot Oktober en in die lente in April. Somerreën kom as donderstorms voor wat soms geweldadig kan wees met hael wat wingerde kan beskadig.
Carcassonne is baie winderig en gemiddeld 117 dae per jaar waai die wind sterker as 55 km/h. Dit is die oostewind, die seewind of die westewind wat "Cers" genoem word.

Carcassonne het verskeie oorstromings van die Aude verduur in 1872 en 1875. Die oorstromings van die jaar 1891 is onder die belangrikste met water wat 8 m gestyg het in die onderste kwartier van die stad. In Augustus 1912 is Carcassonne deur 'n tornado getref wat verwoesting gesaai het: onder meer is bome is ontwortel en dakke vernietig.

Carcassonne is geleë op die hoofroete tussen Toulouse en die Middellandse See. Die "Canal du Midi" wat dateer uit die 17de eeu was vroeër 'n baie belangrike waterweg. Vandag loop die "Autoroute des Deux Mers" ("snelweg van die twee seë"), en meer spesifiek die oostelike tak van die A61 suid van die stad verby, wat direkte toegang aan Toulouse of Montpellier verskaf. Twee afritte ( en ) bedien die munisipaliteit. Op die sekondêre netwerk oorkruis die departementele 6113 (vroeër RN 113) Carcassonne en verskaf dit verbindings aan Toulouse in die weste en Narbonne in die ooste. In die suide bied die departementele 118 'n pad deur die Audevallei om by Limoux uit te kom. In die noorde strek dieselfde pad 118 tot by die Montagne Noire en verbind dit die stad met Mazamet.

Carcassonne kan ook per trein bereik word te dank aan die Toulouse-Sète-spoorlyn, deur Narbonne. Die stad is ook verbind aan Quillan deur 'n gedeelte van die ou lyn Carcassonne-Rivesaltes. Carcassonne se stasie is geleë noord van die middestad naby oewer van die Canal du Midi. Dit is in 1857 gebou deur die "Compagnie des chemins de fer du Midi" ("Die Spoorwegmaatskappy van die Suide"). Die stasie se argitektuur is in die klassieke styl met 'n hoof deel en twee vleuels weerskante daarvan wat na agter strek en 'n klok aan die fasade sonder 'n tweede vloer. Die bou van die stasie het die begin van toerisme na die Cité de Carcassonne aangedui. L'hôtel Terminus is in 1914 deur die argitek Belin ingewy en is 'n merkwaardige gebou in die kwartier om die stasie waarvan die ontwikkelaar gebaat het by die instroming van toeriste.

Die lughawe Carcassonne Salvaza, herdoop na "Aaéroport de Carcassonne en Pays Cathare" in 2004, is suidwes van die stad geleë in die bedryfsgebied van Salvaza. Dit bied vlugte na die Verenigde Koninkryk (Londen, Liverpool en Nottingham), na Ierland (Dublin, Cork en Shannon) en na België (Charleroi) deur die lugredery Ryanair. In 2002 is die lughawe toegelaat om sy hoofaanloopbaan langer te maak om groter vliegtuie te kan bedien. Die lughawe het in 2005 339 505 passasiers bedien en teen 2007 466 305: 'n styging van 37,4 % in twee jaar..

In die middestad is die voorkeur vervoermiddel van die inwoners die motor. Die spitsverkeer in die omgewing is swaar, veral in die somer met die toestroming van toeriste. Die nasionale pad 113 wat direk in die stad in loop raak baie gou opeengehoop. 'n Eerste gedeelte van 'n westelike verbypad is in 1980 gebou wat 'n afrit na snelweg 23 en die nasionale pad 113 gebied het. Die noord-oos verbypad behoort in 2008 voltooi te word en sal toelaat dat die verkeer van die RN113 weggelei kan word deur 'n verbypad na die noorde. Hierdie padwerke het 'n brug oor die Auderivier genoodsaak. In die middestad bied drie parkeergarages parkering.

Elf busdienslyne deurkruis Carcassonne en verbind die stad met die lughawe. Die Agglo Busmaatskappy bestuur gesamentlik al die busse van die agglomerasie van Carcassonne. Gedurende die somervakansie word die "bastide" Saint-Louis gratis bedien deur klein elektriese voertuie wat "Les Toucs" genoem word.

Carcassonne is geleë op die oewer van die rivier Aude en word tradisioneel in twee verdeel: "la ville basse" ("onderdorp") wat aan die wesoewer van die rivier geleë is, en "la ville haute" ("bodorp") (of "cité") wat geleë is teen die heuwel wat oor die Aude uitkyk. Die "cité" is gebou op 'n klein plato wat gevorm word deur die wyer wording van die Aude ongeveer 150 meter bo die "ville basse". Die "ville basse" is op die vlak van die Aude geleë op 'n hoogte van 100 m bo seespieël.

Die Aude kom in Carcassonne aan nadat dit deur die berge slinger in diep klowe van die bovallei van die Aude en word dan 'n baie kalmer rivier. Dit gaan by Païcherou verby langs die Saint-Michel-begraafplaas, waarna dit in twee takke verdeel wat 'n eiland vorm wat "l'île du Roy" genoem word. Vier brûe oorkruis die rivier: Garigliano-brug, Vieux-brug (wat slegs deur voetgangers gebruik kan word), Neuf-brug en die de l'Avenir-brug. Die Canal du Midi loop ook noord van die stad verby tussen die stasie en die tuin vAndré-Chénier langs die "bastide" Saint-Louis.

Die stad is geleë in 'n pas tussen die Montagne Noire in die noorde en die Pireneë in die suide. Die vlakte bestaan uit onlangse neerslae uit die Aude en van die Pireneë. Dit vorm die sandsteen van Carcassonne, wat gekenmerk word deur afwisseling van sandsteen, konglomerate en mergelsandsteen wat uit die Eoseen dateer.

Die twee belangrikste kwartiere is die "cité" of "ville haute" en die "bastide" of "ville basse". Die twee dele van die stad word verbind deur die Trivalle met die Vieux-brug wat die Aude kruis. Die "Cité" is geleë op 'n hoë heuwel wat deur stadsmure omring word wat in die Middeleeue gebou is. Die habitat hier is dig en oud. Verkeer is problematies, gereguleer en verbode tydens Julie en Augustus. Die "ville basse" is 'n ou "bastide" ("versterkte nedersetting") wat volgens 'n reëlmatige seshoekige plan uitgelê is met bastions (bolwerk wat van 'n vestingwerk uitsteek) wat daaruit steek. Die strate sny mekaar loodreg en is om 'n sentrale plein gerangskik, die Place Carnot. 'n Boulevard omsirkel die bastide saam nadat die ou stadsmure in 1764 in opdrag van die biskop Armand Bazin de Bezons vernietig is. Die boulevard is breed en oop in teenstelling met die strate van die bastide wat heelwat smaller is. Baie van die strate van die bastide is tot voetgangerverkeer beperk.

Die res van die stad is verdeel in 'n aantal kwartiere: La Conte et Joliot-Curie, Ozanam et Saint-Saëns, Saint-Georges, le Viguier, Saint-Jacques, la Cité Fleming, Grazailles-la Reille, la Cité la Prade, la Cité Albignac, le Palais, Gambetta, le Plateau, les Capucins, Bellevue en Pasteur.

Die stad beskik oor talle uiters klein, geïntegreerde dorpies: Montlegun, Montredon, Grèzes, Herminis, Maquens en Villalbe.

Carcassonne het teen 1999 19 399 wonings gehad. Min huise is sedert 1999 gebou en slegs 8,9% van die hoofwonings is na 1990 gebou. In teenstelling hiermee dateer 29,2% van alle bouwerk uit vóór 1949.

88,3% van die wonings is hoofwonings, verdeel in 53,9% individuele wonings en 46,1 % woonstelle (onderskeidelik 59,1% en 40,9% in die regio). 47,6% van die inwoners is eienaars van hulle wonings teenoor 48,7% huurders (onderskeidelik 56,8% en 37,6% in die regio).

Opmerklik het 3 771 wonings of 19,4% onder huurbeheer (HLM of "Habitation à loyer modéré") geval in 1999 (9,6% in die regio), die stad voldoen dus nie aan die bepalings van artikel 55 van die wet op Solidariteit en stedelike vernuwing van Desember 2000 nie, wat bepaal dat te minste 20% maatskaplike behuising vir die belangrikste munisipaliteite (bekend as "communes") opsy gesit moet word. Mens kan ook let op die aantal wonings wat leeg staan: in 1999 was 9,4% leeg teenoor 7,7% in die regio as geheel. Die HLM-kantoor van Aude het in 1988 deelgeneem aan programme vir die verbetering van behuising deur huise met geïntegreerde huisoutomatisering op te rig. Die wonings wat as "l'étoile" en "Roosevelt" bekendstaan in Carcassonne is die eerste HLM-wonings wat geoutomatiseerd is. Die kwartier Viguier en La Conte beslaan die grootste gros van die maatskaplike behuising in die stad en die meerderheid van die bevolking in die gebiede is dus immigrante of van immigrante-oorsprong. Die buurte bestaan uit HLM-wonings en woonstelle.

Die meeste wonings het 4 kamers (63,8%), of 3 kamers (19,9%), gevolg deur 2 kamers (11,8%). Klein wonings bly min (studio's: 4,5%). Die stad beskik dus oor groot wonings aangesien ruimte vir behuising nie beperk is nie en daar geringe aanvraag vir klein wonings is. Die wonings in die stad is oor die algemeen goed uitgeurs met byna 89,9% wat sentrale lugversorging het en 57,4% wat 'n motorhuis of parkeerplek het (onderskeidelik 76,5% en 61,7% vir die regio).

Verskeie stedelike ontwikkelingsprojekte is onderweg in die noorde van die stad. Die projekte is daarop gemik om nuwe kommersiële sones in plek te stel om nuwe sakeondernemings na Carcassonne te lok en om nuwe woongebiede daar te stel. Die ZAC ("zone d'aménagement concerté", "sone vir gekoördineerde ontwikkeling") van Hauts de Grazailles, geleë tussen die ringpad en die Canal du Midi word oorweeg en sal dit moontlik maak om tussen 500 en 700 wonings en openbare dienste geboue soos skole op te rig op 27 hektaar. Die ZAC Montredon is 'n nuwe buurt wat geskep sal word deur die verskuiwing van die hospitaal in 2012. Die terrein sal die nuwe gesondheidssentrum huisves sowel as wonings en opebare geriewe. Ten slotte is die onderverdeling van Montredon onderweg om op 'n terrein van 17 hektaar in die klein dorpie Montredon die konstruksie van maatskaplike besuising en woonstelle moontlik te maak.


</doc>
<doc id="30509" url="https://af.wikipedia.org/wiki?curid=30509" title="470 v.C.">
470 v.C.





</doc>
<doc id="30510" url="https://af.wikipedia.org/wiki?curid=30510" title="399 v.C.">
399 v.C.




</doc>
<doc id="30511" url="https://af.wikipedia.org/wiki?curid=30511" title="Langste woord">
Langste woord

Sekere Afrikaanse woordsamestellings kan besonders lank wees en daar is altyd iemand wat met 'n langer en meer onpraktiese woord vorendag kan kom. Volgens die "TOTAL Book of SA Records" word die langste Afrikaanse woord aangegee as Hottentottensoldatetentoonstellingstoegangskaartjieknipapperaatbedieningsmeganismehersteller (98 letters).

Van die ander langer woorde sluit in:

Die langste woord opgeneem in die Afrikaanse Woordelys en Spelreëls(AWS) is



</doc>
<doc id="30512" url="https://af.wikipedia.org/wiki?curid=30512" title="Citroën">
Citroën

Citroën is 'n Franse motorvervaardiger. Die maatskappy is in 1919 deur André-Gustave Citroën gestig en het die eerste massaproduksie-motorfabrikaat buite die VSA geword. Dit was die eerste maatskappy wat 'n verkoop- en diensnetwerk vir hul motorvoertuite tot stand te gebring het. Citroën is sedert 1976 deel van PSA Peugeot Citroën.

André Citroën het aan die begin van die 20e eeu 'n motorfabriek geopen. In 1919 bou Citroën die Tipe A, wat 'n groot sukses was. In 1922 kom die 5CV daarby. In die jare 1930 word die 2CV vrygestel, waarvan daar sowat 4 miljoen vervaardig is.


</doc>
<doc id="30514" url="https://af.wikipedia.org/wiki?curid=30514" title="Pous Gregorius IV">
Pous Gregorius IV

Gregorius IV was die 101ste pous van die Rooms-Katolieke Kerk.

Pous Gregorius IV is in Rome gebore, die seun van Johannes. Op 20 September 827 volg hy Pous Valentinus op en regeer tot sy dood op 11 Januarie 844. Hy word opgevolg deur Pous Sergius II. 
Die naam ‘Gregorius’ beteken 'wagter'.

Voor sy verkiesing was Gregorius kardinaal van die Sint Markus basiliek.

Pous Gregorius IV het in Desember 827 na sy verkiesing die opperheerskappy van die Frankiese keiser Lodewyk die Vrome onomwonde erken. Die pouslike afhanklikheid van die keiser van die Heilige Romeinse Ryk het egter begin verbrokkel deur die stryery tussen Lodewyk se drie seuns uit sy eerste huwelik Lotarius I, Pepyn van Akwitanië en Lodewyk die Duitser. Toe die seuns teen hulle pa rebelleer het omdat hy 'n deel van hulle gebied aan sy vierde seun uit sy tweede huwelik (met die ambisieuse Judith van Beiere), Karel die Kale gegee het, het Gregorius Lotarius gesteun, in die hoop dat dit vrede sou bevorder, maar dit het die Frankiese biskoppe gepla. Gregorius het egter aangedring op die oppergesag van die opvolger van Petrus.

Twee leërs een van Lodewyk en een van sy seuns het teenoor mekaar gestaan by Rotfeld naby die huidige Colmar teen die einde van Junie 833. Die seuns het Gregorius gevra om na Lodewyk te gaan om te onderhandel. Lotarius het hom egter verkul. Lodewyk se ondersteuners het gedros en die keiser moes onvoorwaardelik oorgee. Lodewyk is afgeset en verneder. Die hele episode staan bekend as "Campus Mendacii" (die veld van leuens). Lodewyk is later weer in ere herstel op die ryksdag van Nijmegen. Na Lodewyk se dood, het Gregorius weer vergeefs probeer om tussen die broers te bemiddel.

Gregorius het Ostia laat herbou en versterk as vesting teen die Sarasene. Op 1 November 837 roep die pous die feesdag Allerheilige uit.



Saamgestel en vertaal uit die , , en wikipedia.


</doc>
<doc id="30522" url="https://af.wikipedia.org/wiki?curid=30522" title="Pous Sergius II">
Pous Sergius II

Sergius II was die 102de pous van die Rooms-Katolieke Kerk.

Pous Sergius II is gebore Rome, Italië. In Januarie 844 volg hy Pous Gregorius IV op en regeer tot sy dood op 27 Januarie 847. Hy word opgevolg deur Pous Leo IV. 
Die naam ‘Sergius’ beteken 'dienaar'.

Pous Sergius II is tot pous verkies nadat hy sy teenstander Teenpous Johannes VIII uitgeskakel het. Deur die toedoen van pous Sergius word Johannes se lewe gespaar en word hy na 'n klooster verban. Sergius is gekroon sonder die goedkeuring van Lotarius I die keiser van die Heilige Romeinse Ryk. Die keiser stuur sy seun Lodewyk met 'n leër na Rome. As kompromis is Lodewyk as koning van die Lombarde gekroon.

Tydens Sergius se bewind is Rome geplunder deur die Sarasene. Hulle plunder ook die Sint Pieterskerk en die Sint Pauluskerk. In Augustus 846 val die Sarasene ook Ostia en Porto aan.

Sergius het die stad Rome herontwikkel, maar het (vermoedelik deur sy broer Benedictus) van verdagte metodes gebruik gemaak om geld te bekom. Simonie het hoogty gevier tydens sy pontifikaat.

Twee verskillende uitgawes van die "Liber Pontificales" gee teenstellende beskryings van die pous. In een uitgawe het hy hom aan die vleeslike genietinge oorgegee en die kerksake aan sy broer Benedictus oorgelaat. Hy sou bowendien aan jig gely het. Die ander uitgawe is egter baie positief oor hom.



Saamgestel en vertaal uit die , , en wikipedia.


</doc>
<doc id="30523" url="https://af.wikipedia.org/wiki?curid=30523" title="Henning Mankell">
Henning Mankell

Henning Mankell (* 3 Februarie 1948 in Stockholm, grootgemaak in Sveg; † 5 Oktober 2015 in Gotenburg) was 'n Sweedse toneelregisseur en skrywer wat veral met sy reeks speurromans oor die polisie-inspekteur "Kurt Wallander" internasionale bekendheid verwerf het.

Mankell se familie was van Duitse afkoms. Hy was 'n kleinseun van Johann Hermann Mankell wat in Hesse gebore is en later na Swede geëmigreer het. Sy grootvader was die gelyknamige Sweedse komponis Henning Mankell. Hy het sy derde huwelik met die teaterregisseur Eva Bergman, die tweede dogter van Ingmar Bergman, aangegaan.

Henning Mankell het sy toneelloopbaan as regie-assistent by die Riks-teater in Stockholm begin. Hy het reeds op 20-jarige ouderdom begin om selfstandig toneelstukke in kollagevorm te skryf en te ensceneer met die doelwit om die "maatskappy te ontmasker". Ook die prosa, wat hy in die vroeë 1970's begin skryf het, het hierdie bedoeling gehad. In 1973 het Mankell sy eerste roman, "Bergsprängaren", vrygestel. Politieke en maatskaplike kwessies neem nog steeds 'n belangrike plek in sy werke in. Sedert die 1980's is Mankell onder meer in Mosambiek werksaam waar hy by die opbou van 'n teater betrokke was.

In sy roman "Mördare utan ansikte" ("Moordenaar sonder gesig") het hy die literêre figuur van polisie-inspekteur Kurt Wallander geskep wat die hoofkarakter in 'n hele reeks van internasionaal gewilde speurverhale geword het. Mankell se speurromans staan in die tradisie van die Sweedse skrywers Maj Sjöwall en Per Wahlöö en hulle polisie-inspekteur Martin Beck.

Mankell woon afwisselend in Swede en die Mosambiekse hoofstad, Maputo, waar hy as toneelregisseur 'n belangrike bydrae tot die kulturele opbou van die land gelewer het. Hy het 'n aantal werke uitgereik gegrond op y ervarings in Afrika.

In Januarie 2014 het hy bekendgemaak dat kanker by hom gediagnoseer is. In Mei daardie jaar het hy gesê dat die behandeling werk en dat hy beter word. Hy is egter op 5 Oktober 2015 (in die ouderdom van 67) hieraan oorlede.


Kurt Wallander is die fiktiewe hoofkarakter in Henning Mankell se speurromans. Die peinsende, geïnrtoverteerde polisie-inspekteur uit Ystad, 'n klein stad in die Suid-Sweedse landskap Skåne, woon in die Mariagatan en deurloop in alle romans vanaf "Mördaren utan ansikte" 'n voortgesette proses van verandering. Op hierdie manier verweef Mankell die oplossing van misdaad ten nouste met die biografie van sy protagonis en beskryf 'n man wat ná sy egskeiding deur 'n lewenskrisis gaan: Eensaamheid, die volwassewording van sy dogter "Linda Wallander", tydelike alkoholverslawing, die diagnose van diabetes mellitus, ernstige gewigsprobleme en die permanente stryd teen sy geslagsdrang wat ondanks sy afnemende gewildheid onder die skone geslag nog steeds baie sterk is.

Wallander ly dikwels onder die wêreld se slegtheid en beskou grumisdade as 'n neweverskynsel van die Westerse samelewing se negatiewe ontwikkeling. Die hoofkarakter fungeer sodoende as die skrywer se spreekbuis en formuleer sy kritiek op die maatskappy. Danksy Wallander se morele aanspraak, sy selfdissipline (wat dikwels aan opoffering grens) en die alomteenwoordige idee van mislukking, ongeag Wallander se sukses by die oplossing van misdade, skep Mankell vir die leser 'n hoë potensiaal van identifikasie met sy hoofkarakter. Die polisie-inspekteur word in die romans ondanks sy vasberade, onbevreesde en moedige optrede nie as 'n tipiese held uitgebeeld nie, maar eerder as 'n gewone mens wat met talle probleme te kampe het.

Die noukeurige beskrywing van Wallander se tuisstad (Mankell gebruik in sy romans outentieke name van strate en kroeë) het van Ystad en die skiereiland Skåne 'n gewilde toeristebestemming gemaak, en die plaaslike toerismeliggame het lankal begin om voordeel te trek uit 'n spesifieke bemarking van plekke wat in die werke van Mankell voorkom.




</doc>
<doc id="30525" url="https://af.wikipedia.org/wiki?curid=30525" title="Straatligkinders">
Straatligkinders

Straatligkinders is 'n Afrikaanse rock-/emo-/poppunkmusiekgroep van Potchefstroom. Hulle beskryf self hulle musiekstyl as "Afrikaanscore". Hulle het in Augustus 2006 op die musiektoneel verskyn toe Hein Kruger (baskitaar) en Bennie de Jager (hoofkitaar) besluit het om iets nuuts in Afrikaans te skep. Hein se broer, Ruan, is genader om vir hul nuwe projek tromme te speel. 'n Gemeenskaplike vriend het ook vir Hein aanbeveel om Bouwer as 'n moontlike sanger te gebruik. Die vier het toe bymekaar gekom om Straatligkinders te stig. Hul eerste optrede het gou plaasgevind op November 2006 in 'n klub in Potchefstroom, wat deur hul vriende bygewoon is.

In Desember 2006 besluit hulle op 'n musiekvideo vir hul snit "Die beskermer". Dit is verfilm in 'n fabriek in Potchefstroom en het op 17 Januarie 2007 op MK89 begin draai. Dit het 'n goeie ontvangs van die publiek geniet en toe gereeld begin roteer. Daarna was hulle hoog in aanvraag om reg oor Suid-Afrika by allerhande plekke te gaan optree.

Hul tweede optrede was vir liefdadigheid en dit het hul in samewerking met Luminol, ook 'n plaasliek groep, aangepak. Al die opbrengs van hierdie vertoning het na die liefdadigheids organisasie gegaan. Straatligkinders het toe hul EP in Potchefstroom vrygestel, met 500 mense wat dit bygewoon het. Daarna het hulle, hul eerste optrede buite Potch gehad by Thrashers Skate Park in Pretoria. Van toe af het optredes na Pretoria en Johannesburg om die week plaasgevind.

In Maart 2007 was die Straatligkinders aangeteken op die Oppikoppi wenslys vir Paasfees. Hulle het toe as gevolg van stemme vanuit die publiek, ander musiekgroepe soos Lark, Taxi Violence en The Metanoya Rockonfusion uitgestof. Die musiekfees was deur MK89 uitgesaai en 'n halfuur was spesiaal aan die Straatligkinders se optrede toegewy. Die groep het toe aan hul eerste studio album, Bloeisels, begin werk wat in Augustus 2007 vrygestel is deur Brettian Records.

Straatligkinders het op 'n konsert in die Strand op 17 Augustus 2008, wat aansluit by hul toer met hul eerste studio-album "Bloeisels", aangekondig dat hulle besig is om aan hul tweede studio-album te werk. Die groep het tydens hierdie konsert snitte van die album "Bloeisels" uitgevoer, sowel as snitte van hul EP "Maak Jou Oë Toe En Jou Hart Oop" en een snit van hul opkomende album.






</doc>
<doc id="30526" url="https://af.wikipedia.org/wiki?curid=30526" title="Radio-aktiewe verval">
Radio-aktiewe verval

Radioaktiewe verval is die proses waarmee 'n onstabiele atoomkern sy energie verloor deur straling in die vorm van partikels of elektromagnetiese golwe. Hierdie verval of energieverlies veroorsaak dat 'n atoom van een soort, die "moedernuklied", omgeskakel word na 'n atoom van 'n ander soort, die "dogternuklied". 'n Koolstof-14 atoom gee byvoorbeeld straling af om 'n stikstof-14 atoom te vorm. Op atoomvlak is hierdie 'n lukrake proses in die opsig dat dit onmoontlik is om te voorspel wanneer 'n spesifieke atoom sal verval, maar gegewe 'n groot aantal soortgelyke atome, is die gemiddelde vervaltempo wel voorspelbaar.

Die SI-eenheid van radioaktiewe verval is die becquerel (Bq). Een Bq word gedefinieer as een transformasie per sekonde. Aangesien 'n monster met 'n redelike hoeveelheid radioaktiewe materiaal baie atome bevat, is 'n Bq 'n baie klein mate van aktiwiteit en word veelvoude soos TBq (terabecquerel) of GBq (gigabecquerel) dikwels gebruik. 'n Ander eenheid van radioaktiwiteit is die curie, Ci, wat oorspronklik gedefinieer is as die aktiwiteit van een gram suiwer radium, isotoop Ra-226. Tans is dit gelykstaande aan die aktiwiteit van enige radionuklied wat teen 'n tempo van 3.7 × 10 Bq verval. Die gebruik van die Ci word tans deur die SI ontmoedig.

Die neutrone en protone waaruit die kern bestaan asook ander partikels wat hulle mag nader, word deur verskeie interaksies beïnvloed. Die sterk kernkragte, wat nie op 'n makroskopiese skaal waargeneem kan word nie, is die kragtigste oor subatomiese afstande. Die elektrostatiese kragte is ook beduidend, terwyl die swak kernkragte verantwoordelik is vir betaverval.

Die wisselwerkinge van hierdie kragte is eenvoudig. Sommige samestellings van die partikels in 'n kern het die eienskap dat as hulle net so effens sou skuif, hulle 'n laer energie toestand aanneem (met die gevolg dat die ekstra energie elders heen gaan). 'n Mens kan dit vergelyk met 'n sneeubedekte veld op 'n berg: alhoewel wrywing tussen die sneeukristalle die sneeu se gewig kan ondersteun is die stelsel in wese onstabiel ten opsigte van 'n laer potensiële energietoestand en 'n versteuring kan die pad na 'n toestand van groter entropie in die hand werk. 'n Sneeustorting kan dus maklik voorkom. Die totale energie verander nie tydens die proses nie, maar omdat entropie altyd groter word sal 'n sneeustorting slegs in een rigting plaasvind. Die einde van hierdie "rigting" word in kernfisika na verwys as die "grondtoestand".

So 'n ineenstorting ('n "vervalgebeurtenis") vereis 'n spesifieke aktiveringsenergie. In die geval van 'n sneeustorting word die energie tipies verskaf deur 'n versteuring buite die stelsel, al kan sulke versteurings soms buitengewoon klein wees. In die geval van 'n opgewekte atoomkern, kan die versteuring kom vanaf kwantum vakuumfluktuasies. 'n Kern (of enige opgewekte stelsel in kwantummeganika) is onstabiel en kan dus "spontaan stabiliseer" om 'n minder opgewekte toestand aan te neem. Hierdie proses word aangedryf deur die entropie: die energie verander nie, maar aan die einde van die proses, is die totale energie meer verdun in 'n gegewe volume in die ruimte. Die gevolglike transformasie verander die struktuur van die kern. So 'n reaksie is dus 'n kernreaksie, in teenstelling met chemiese reaksies wat ook deur entropie aangedryf word, maar slegs veranderinge in die buitenste elektrone van atome behels eerder as in die kern self.

Sommige kernreaksies behels wel die invloed van eksterne energiebronne in die vorm van botsings met partikels van buite die kern. Hierdie reaksies word egter nie as "verval" beskou nie maar is eerder voorbeelde van 'n geïnduseerde kernreaksie. Kernsplyting en kernversmelting is algemene voorbeelde van geïnduseerde kernreaksies.



</doc>
<doc id="30528" url="https://af.wikipedia.org/wiki?curid=30528" title="Accra">
Accra

Accra is die hoofstad en grootste stad van Ghana met 'n bevolking van 2 291 352 in 2013 en 'n oppervlakte van 173 km². Dit is Ghana se grootste stad en die administratiewe, kommunikasie-, en ekonomiese middelpunt van Ghana. Die primêre ekonomiese aktiwiteite is finansiële en regeringsdienste, kommunikasie, konstruksie, vervoer en landbou (veral visserye). Meer as 70% van Ghana se vervaardigingskapasiteit is in die hoofstad.

Die stad Accra is die hoofstad van Ghana sedert 1877, en bevat openbare geboue wat die oorgang van 'n negentiende-eeuse voorstad van Victoriasborg tot die moderne metropolis wat dit vandag is weerspieël.

Die woord "Accra" is afgelei van die Akan-woord 'Nkran' wat beteken 'miere', 'n verwysing na die talle miershope wat op die platteland rondom Accra gesien word.

As 'n kusstad is Accra kwesbaar vir die impak van klimaatsverandering en seevlak styging, met bevolkingsgroei wat toenemende druk op die kusgebiede plaas.



</doc>
<doc id="30529" url="https://af.wikipedia.org/wiki?curid=30529" title="Pous Leo IV">
Pous Leo IV

Leo IV was die 103de pous van die Rooms-Katolieke Kerk.

Pous Leo IV is in Rome gebore die seun van Radoaldus. Op 10 April 847 volg hy Pous Sergius II op en regeer tot sy dood op 17 Julie 855. Hy word opgevolg deur Pous Benedictus III. Die naam ‘Leo’ beteken 'Leeu'.

Pous Leo IV is eenparig verkies tot opvolger van Pous Sergius II sonder die goedkeuring van die keiser Lotarius I. Ten tye van sy verkiesing was hy kardinaal van "Santi Quatri Coronati". Die pous se bewind is gekenmerk deur probleme met die Sarasene. Hy het die Sint Pieterskerk en die Sint Pauluskerk, wat deur hulle verniel is, herstel. Toe die Sarasene Gaeta beleër het, het die pous in 848 en 849 die mure herstel en versterk. Toe die Moslems Portus aangeval het, het hy die stede Napels, Gaeta en Amalfi aangemoedig om 'n verbond teen hulle te vorm. Cesarius, seun van hertog Sergius I van Napels het die bevel oor die vloot gekry. Die seeslag by Ostia wat daarop gevolg het, was een van die bekendste in die Middeleeue en Rafael het 'n fresco daarvan gemaak in sy kamers in die Vatikaan.

Nog 'n episode in Leo IV se lewe wat in fresco's vasgelê is, is die "Incendio di Borgo", 'n brand is die Angel-Saksiese wyk van Rome, wat volgens die legende deur die pous gestop is deur net die kruisteken te maak.

Om die Sarasene finaal te fnuik het Leo 'n nuwe muur laat bou op die regter oewer van die Tiber, dit is in 852 voltooi. Die gebied wat deur die muur omring is, is nou nog bekend as die "Civitas Leonina" (die stad van Leo).

Leo IV het drie sinodes gehou, waarvan een in 850 deur Lodewyk II bygewoon is. Die stryd met Hincmar van Reims wat gedurende sy bewind begin het, het eers tydens die bewind van Pous Nicolaas I belangrik geword.

Pous Leo IV het twee vorste gekroon. In 850 kroon hy Lodewyk II die seun van Lotarius I tot keiser van die Heilige Romeinse Ryk en in 853 kroon hy Alfred die seun van Ethelwulf tot koning van die Wes-Sakse.

Die legende dat Leo IV deur Pousin Johanna opgevolg is, is waarskynlik onwaar.

Pous Leo IV word as heilige vereer in die Rooms-Katolieke Kerk. Sy feesdag is op 17 Julie.



Saamgestel en vertaal uit die , , en wikipedia.


</doc>
<doc id="30531" url="https://af.wikipedia.org/wiki?curid=30531" title="Pous Benedictus III">
Pous Benedictus III

Benedictus III was die 104de pous van die Rooms-Katolieke Kerk.

Pous Benedictus III is gebore in Rome die seun van Petrus. Op 29 September 855 volg hy Pous Leo IV op en regeer tot sy dood op 17 April 858. Hy word opgevolg deur Pous Nicolaas I. 
Die naam ‘Benedictus’ beteken 'die geseënde'.

Ten tye van sy verkiesing was Pous Benedictus III kardinaal van Sint Callisto. Oorspronklik is Adrianus verkies, maar hy het nie die verkiesing aanvaar nie. Na die verkiesing, maar voor die kroning van die pous, het 'n groep belangrike Romeine Anastasius III as pous verkies. Anastasius het die wettige pous uit Rome verdryf, maar in September 855 keer die wettige pous terug en word gekroon. Dit het aanleiding gegee tot die gerug dat Benedictus meer as een keer regeer het.

Benediktus het hom beywer vir die heiligheid van die huwelik en probeer om die morele verval van die adel en die hoë geestelikheid te keer. Hy het ook beswaar gemaak teen die afsetting van biskoppe deur die gewone gemeentelede in Engeland.

Pous Benedictus het tussenbeide getree in die konflik tussen die seuns van Lotarius I (Lotarius II, Lodewyk II en Karel II die Kale). Hy het ook Lotarius II tereggewys omdat hy onderdak verskaf het aan Ingeltrude, die vrou van hertog Boso wat weggeloop het. Ingeltrude het 'n internasionale skandaal veroorsaak en die pous het haar geëkskommunikeer.

Daar is ook spekulasie dat Benedictus 'n fiktiewe persoon was, wat bedink is om die Pousin Johanna uit die lys van pouse te skrap. Daar is egter tot nou toe geen bewyse daarvoor gevind nie. Die bestaan van 'n silwer munt met sy beeltenis skyn die teendeel te bewys.



Saamgestel en vertaal uit die , , en wikipedia.


</doc>
<doc id="30532" url="https://af.wikipedia.org/wiki?curid=30532" title="Pous Nicolaas">
Pous Nicolaas

Pous Nicolaas kan verwys na 'n aantal pouse en/of teenpouse van die Rooms-Katolieke Kerk nl:



</doc>
<doc id="30533" url="https://af.wikipedia.org/wiki?curid=30533" title="Sognefjord">
Sognefjord

Die Sognefjord in die Sogn-distrik van die Noorse provinsie (fylke) Sogn og Fjordane is met 204 kilometer die langste fjord in Europa en met 1 308 meter ook die diepste ter wêreld. Die fjord vertak in talle kleiner sytakke soos byvoorbeeld die Aurlandsfjord, die Lustrafjord en die Nærøyfjord, die nouste fjord in Europa.

Sy westelike eindpunt lê naby Sygnefest, terwyl Årdalstangen aan die Årdalsfjord sy oostelike eindpunt vorm. Skjolden aan die noordelike eindpunt van die Lustrafjord is die punt wat die verste van die oop see afgeleë is.

Die binneste gedeelte van die fjord is aan die lykant van hoë bergreekse soos Breheimen (met die hoogste gletser in Europa, die Jostedalsbreen) geleë. Terwyl die monding van die Sognefjord in die oop see deur 'n tipiese seeklimaat gekenmerk word, het sy binnelandse eindpunt en die sytakke 'n kontinentale klimaat. Net voor die monding van die fjord lê 'n rotsskuinste sodat net warm water van die Noordsee se oppervlakte die fjord kan binnestroom. Die fjord het dus 'n relatief milde klimaat sodat veral die noordoewer die ideale omgewing bied om grootskaals vrugte te verbou.

In twee nedersettings langs die oewer van die Sognefjord, Urnes en Kaupanger, het historiese staafkerke bewaar gebly. Die staafkerk van Urnes is die oudste staafkerk in Noorweë, terwyl dié in Borgund, sowat 30 kilometer stroomop van die fjordhawe Lærdalsøyri, as die belangrikste in die land beskou word.

Ander belangrike nedersettings langs die fjord met argitektoniese en ander besienswaardighede sluit onder meer Balestrand, Vadheim, Høyanger, Vik, Leikanger, Gudvangen, Aurland, Flåm, Sogndal, Kaupanger, Lærdal, Hafslo, Marifjøra en Skjolden in.

Langs die grootste deel van die noordoewer loop 'n motorpad (alhoewel daar tussen Høyanger en Låne 'n tonnel gebou moes word en die pad tussen Sogndal en Graupe 'n draai in die binneland maak). Valleie soos Lærdal, Aurland, Flåm en Gudvanfen, wat in die suidooste by die fjord se eindpunte aansluit, word deur padtonnels met lengtes van meer as 20 kilometer met mekaar verbind. Op verskillende plekke verbind veerbote die Sognefjord se twee oewers met mekaar, soos byvoorbeeld tussen Rutledal en Rysjedalsvika, Brekke en Lavik, Balestrand en Helle, Hella en Dragsvik, Dragsvik en Vangsnes, Kaupanger en Revsnes, Kaupanger en Årdalsvangen en Solvorn en Urnes.

Flåm aan die Aurlandsfjord word deur die steil "Flåmsbanen"-spoorlyn met 'n lengte van 20 kilometer met die "Bergensbanen"-spoorlyn en sodoende ook internasionale spoorlyne verbind. 

Die bogrondse kragleiding oor die Sognefjord naby die dorp Leikanger pronk met die tweede grootste spanwydte ter wêreld (4 597 meter) en vervoer elektrisiteit uit die Hermansverk-kragsentrale na die nasionale kragnetwerk.

Die Sognefjord-gebied was reeds in die vroeë 20ste eeu - naas Italië en die stranddorpe langs die Noord- en Oossee - 'n gewilde vakansiebestemming vir welgestelde toeriste, veral Europese adellikes. Die bekendste gereelde besoeker was die Duitse keiser Wilhelm II wat hier 'n kwarteeu lank vakansie na vakansie deurgebring het. Wanneer die keiserlike jag "Hohenzollern" die Sognefjord ingevaar het, het gewoonlik talle boere, handelaars en hoteleienaars op sy oewer versamel - die beroemde gas was met sy reisgeselskap van tot by 2 000 mense, waaronder 'n orkes, 'n belangrike bron van inkomste.

Die keiserlike jag het steeds die dorpie Balestrand aangedoen wat in die laat 19de eeu danksy Duitse en Britse toeriste bekendheid verwerf het. Houtchalets in die kenmerkende Belle Époque-boustyl met torinkies, lang stoepe en filigrane houtsnywerk oorheers nog steeds hierdie dorp met 800 inwoners.

Keiser Wilhelm II het 'n aantal spore agtergelaat - waaronder verskeie monumente en skulpture soos die Fritjov-monument in Vangsnes, waarvan die bronsfiguur, wat hierdie legendariese Wiking uitbeeld, deur die keiser geborg en volgens sy persoonlike smaak as monumentale standbeeld uitgevoer is.



</doc>
<doc id="30537" url="https://af.wikipedia.org/wiki?curid=30537" title="Pous Nicolaas I">
Pous Nicolaas I

Nicolaas I die Grote was die 105de pous van die Rooms-Katolieke Kerk.

Pous Nicolaas I die Grote is gebore in Rome in 'n vername familie, die seun van Theodore, ongeveer in 820. Bekend vir sy vroomheid, goedhartigheid, kennis en welsprekendheid het hy tot die kerk toegetree op jeugdige ouderdom. Hy word as sub-deken aangestel deur Pous Sergius II en as deken deur Pous Leo IV. Op 24 April 858 volg hy Pous Benedictus III op deur die invloed van keiser Lodewyk II van die Heilige Romeinse Ryk. Hy regeer tot sy dood op 13 November 867. Hy word opgevolg deur Pous Adrianus II. Die naam ‘Nicolaas’ beteken 'oorwinnaar oor/uit die volk'.

Wes-Europa was in die tyd spiritueel uitgeput en politiek onseker. Die Sarasene en die Wikings het gereeld invalle gedoen en geplunder. Nicolaas is gesien as die pligsgetroue verteenwoordiger van die pouslike mag van Rome. Hy was vervul met 'n hoë besef van sy missie vir die handhawing van die Christelike moraliteit en die verdediging van die wet van God teen magtige wêreldse biskoppe.

Aartsbiskop Johannes van Ravenna het die inwoners van die pouslike staat onderdruk. Hy het sy assistent-biskoppe hardhandig behandel, onwettig geld van hulle gevra en het ook priesters onwettig in die tronk gesit. Hy het dokumente vervals om sy eise teen die pous te staaf en het pouslike gesante sleg behandel. Aangesien die waarskuwings van die pous het op dowe ore geval het en die aartsbiskop tot drie keer toe geweier het om voor 'n pouslike tribunaal te verskyn, is hy geëkskommunikeer. Die aartsbiskop beroep hom op die keiser in Pavia en trek met twee keiserlike gesante na Rome. Nicolaas het hom voor die sinode in Rome in die herfs van 860 laat verskyn, maar Johannes het ontvlug. Die pous het toe persoonlik na Ravenna gegaan om al die sake te ondersoek en te regulariseer. Die aartsbiskop het hom weer op die keiser beroep, maar is aangesê om hom aan die pous te onderwerp, iets wat hy toe gedoen het op die sinode in Rome in November 861. Later het Johannes egter 'n verbond gesluit met die geëkskommunikeerde aartsbiskoppe van Trier en Keulen, hy is weer geëkskommunikeer en moes hom weer aan die pous onderwerp.

'n Verdere konflik het ontstaan tussen Nicolaas en aartsbiskop Hincmar van Reims oor die magte van die pous. Biskop Rothad van Soissons het by die pous appèl aangeteken teen die beslissing van die sinode van Soissons in 861 wat hom geëkskommunikeer het. Hincmar het die appèl teengestaan, maar moes erken dat die pous die reg het om in ernstige sake ('causae majores') die reg het om onafhanklik 'n oordeel te vel. Hencmar het ook met die pous verskil oor die aanstelling van Wulfad as aartsbiskop van Bourges, maar ook hier moes Hincmar hom by die pouslike besluit neerlê en het die Frankiese sinodes die besluite van die pous bekragtig.

Nicolaas het dieselfde ywer aan die dag gelê in ander sake van kerklike dissipline, veral wat die huwelikswette betref. Ingeltrude, die vrou van hertog Boso van Spoleto, het by haar man weggeloop om by haar geliefde bly. Nicolaas het die biskoppe van die gebiede van Karel II die Kale gevra om haar te ekskommunikeer tensy sy na haar man terugkeer. Aangesien sy nie ag geslaan het op die oproep om voor die sinode van Milaan in 860 te verskyn, is sy toe geëkskommunikeer.

Nicolaas is ook betrek by die desperate pogings van Lotarius II van Lotaringe om van sy eerste vrou ontslae te raak. Lotarius het sy eerste wettige vrou Theutberga verlaat om met Waldrada te trou. Die biskoppe van Lotaringe op sinode van Aken op 28 April 862 het die troue goedgekeur. Tydens die sinode van Metz in Junie 863 het die pouslike afgevaardigdes, wat deur die koning omgekop is, die besluit bekragtig en die afwesige Theutberga veroordeel. Die pous het egter sy eie tribunaal opgeroep. Die twee aartsbiskoppe, Gunter van Keulen en Thietgaud van Trier is voor die Lateraanse sinode gebring in Oktober 863 waar hulle veroordeel en afgeset is asook Johannes van Ravenna en Hagano van Bergamo. Die keiser, Lodewyk II het die aartsbiskoppe probeer beskerm en koning Lotarius het Rome met 'n leër aangeval. Die pous is vir twee dae in die Sint Pieterskerk vas gevang sonder kos, maar het nie bes gegee nie. Die keiser (wat 'n koors ontwikkel het) is met die pous versoen en het Rome verlaat. Hy het die aartsbiskoppe opdrag gegee om terug te gaan huis toe. Nicolaas het aanhou probeer om Lotarius met sy wettige vrou te versoen, maar te vergeefs.

Nog 'n huwelikskrisis waarin Nicolaas hom bemoei het, was die huwelik van Judith die dogter van Karel II die Kale en Boudewyn, die graaf van Vlaandere, sonder haar vader se goedkeuring. Frankiese biskoppe het Judith geëkskommunikeer, maar die pous het verdraagsaamheid bepleit om die vryheid van die huwelikskeuse te beskerm.

In die Bisantynse Ryk is Nicolaas gesien as 'n pous wat die pouslike mag wou uitbrei as "heerser van die kerk" teenoor die siening van "eerste tussen gelykes" (primus inter pares) wat die Bisantyne aan die biskop van Rome toegeken het. Hy het aangevoer dat die afsetting van die patriarg Ignatius in 857 strydig was met die kerklike reg. Hy het op 8 Mei 862 'n brief geskryf aan alle oosterse biskoppe waarin hy vra dat hulle wyer om Photius, wat in Ignatius se plek aangestel is, te erken. In die sinode van Rome in 863 is Photius geëkskommunikeer.

Volgens die Bisantyne was Photius wettige en geldig verkies in 858. Dit is twee maande later deur 'n sinode bevestig. Dit het gelei tot 'n skeuring in die in die kerk oor die "Filioque" klousule en Nicolaas se heerser-beginsel. Die sinode van Konstantinopel in 867 ekskommunikeer Nicolaas en verwerp sy heerser-beginsel, sy inmenging in Bulgarye en die toevoeging van die "Filioque" klousule aan die geloofsbelydenis van Nicea.

Bulgarye is bekeer deur Griekse sendeling. In Augustus 863 stuur koning Boris 'n afgevaardigde na die pous met 106 vrae oor die leer en dissipline van die kerk. Nicolaas het die vrae uitvoerig beantwoord in sy "Responsa Nicolai ad consulta Bulgarorum". Saam met die antwoorde het die pous ook 'n gesant na Bulgarye gestuur om Boris oor te haal om by die Roomse kerk aan te sluit. Dit was vergeefs, die Bulgare het by die Oosters-Ortodokse Kerk aangesluit.

Pous Nicolaas I het sending aangemoedig. Hy het die saamsmelting van die bisdomme van Bremen en Hamburg goedgekeur en het Sint Ansgar, aartsbiskop van Bremen en sy opvolgers as pouslike gesante vir die Dene, Swede en Slawiërs aangestel. Hy het baie besluite geneem en briewe geskrywe. Hy het ook aktief opgetree teen biskoppe wat hulle kerklike taak verontagsaam het.

In Rome het Nicolaas verskeie gemeentes gestig en voortdurend religieuse lewe aangemoedig. Hy was self vroom en het 'n asketiese lewe gely. Regino van Prüm skryf dat die inwoners van Rome en sy tydgenote die pous hoogs gerespekteer het.

Daar word baie gedebatteer oor die kwessie of die pous gebruik gemaak het van die vervalste "pseudo-Isidoriese"-dekrete. Na deurtastende navorsing bevind Schrörs dat die pous nie die dekrete gebruik het nie en ook nie bekend was met die volledige inhoud daarvan nie. Hy het miskien 'n algemene kennis van die dekrete gehad, maar het nie sy siening van die wet daarop baseer nie. Sy moontlike kennis van die dekrete het hy van die Frankiese Ryk bekom.

Pous Nicolaas I word as heilige vereer in die Rooms-Katolieke Kerk en die Oosters-Ortodokse Kerk. Sy feesdag is op 13 November.



Saamgestel en vertaal uit die , , en wikipedia.


</doc>
<doc id="30540" url="https://af.wikipedia.org/wiki?curid=30540" title="Cairns">
Cairns

Cairns is 'n streekstad en plaaslike raadsgebied wat in Queensland, Australië geleë is. Die eerste Europeërs het hul in 1876 daar gevestig. Die stad is na William Cairns, die destydse goewerneur van Queensland, vernoem. Die stad is gevestig om myners op pad na die Hodgkinson-rivier goudveld te ondersteun. Die nedersetting het agteruitgegaan nadat 'n makliker roete na Port Douglas ontdek is. Cairns se toekoms is egter verseker toe dit ontwikkel is as 'n spoorwegeindpunt en 'n hawe vir die uitvoer van suikerriet, goud en edelmetale en goedere geproduseer deur die landboubedrywighede in die omliggende plato- en kusgebiede. Die stad brei steeds vinnig uit en het 'n bevolking van 122 731 (met ingang 2006) en is hoofsaaklik afhanklik van die suiker- en toerismebedrywe.

Cairns is padlangs ongeveer 1 701 km vanaf Brisbane geleë en ongeveer 2 420 km vanaf Sydney. Dit is 'n gewilde reisbestemming vir buitelandse toeriste vanweë die tropiese klimaat en nabyheid aan vele besienswaardighede.

Die Groot Koraalrif is binne 'n uur se reis per boot vanaf Cairns. Die Daintree Nasionale Park en Cape Tribulation sowat 130 kilometer noord van Cairns is gewilde plekke om 'n tropiese reënwoud te gaan ervaar. Dit dien ook as 'n vertrekpunt vir mense wat Cooktown, die Cape York skiereiland en die Atherton Plato wil verken.

Die stad se natuurlike omgewing benut vir die skep van verskeie klein temaparke vir toeriste. Hieronder tel die Rainforestation natuurpark, die Tjapukai Aborigine Kultuurpark en die Kuranda Skyrail Gondola Kabelspoor, wat sowat 7.5 km oor die wêrelderfenis reënwoud strek. 'n Ander groot trekpleister in Cairns is sy strandmeer.

Cairns is geleë aan die ooskus van die Cape York skiereiland op 'n kusstrook tussen die Koraalsee en die Great Dividing Range. Die noordelike deel van die stad is by Trinity Bay geleë en die stadskern is by die Trinity Inlet geleë. Sommige van die stad se woonbuurte is op vrugbare vloedvlaktes geleë. Die Mulgrave-rivier en die Barron-rivier vloei deur die stadsgrense maar nie deur die stad self nie. Die strandgebied lê op 'n modderbank. Die hoogste berg in Queensland, Mount Bartle Frere is binne die stadsgrense geleë.

Cairns is 'n stad met 'n reglynige uitleg wat van die suide by Aloomba na die noorde in Ellis Beach loop. Die stad beslaan ongeveer 52 km van noord na suid. Cairns het ook onlangs 'n skerp toename in voorstedelike ontwikkeling ervaar met baie woongebiede wat tans gebou is op grond wat voorheen benut is vir die verbouing van suikerriet.

Noemenswaardige streke van die stad is:

Die laagliggende noordelike strande wat bestaan uit 'n aantal strandgemeenskappe wat na die noorde van die kus uitstrek. Elke strandwoongebied is oor die algemeen geleë aan die einde van 'n vertakking vanaf die Captain Cook Highway. Van noord na suid is hierdie woongebiede Machans Beach, Holloways Beach, Kewarra Beach, Clifton Beach, Palm Cove en Ellis Beach.

Smithfield is 'n woongebied wat in die binneland geleë is teenaan die berge van die Great Dividing Range en dien as die hoofkern vir die noordelike strande. Dit is geleë tussen Yorkey's Knob en Trinity Park. Smithfield is die sentrale sakekern vir die noordelike strande met die groot Smithfield Winkelkompleks. Die Kennedy Highway begin by die kruising met die Captain Cook Highway wat tans 'n groot verkeersirkel is.

In die binneland vanaf die noordelike strande langs die kant van die Barron-rivier se vloedvlakte is die woonbuurte van Caravonica, Lake Placid, Kamerunga, Stratford en Freshwater. Hierdie gebied word soms die Freshwater Valley genoem. Verder boontoe vanaf Freshwater Valley word Redlynch Valley aangetref. Redlynch woonbuurt is aan die westekant van die Redlynch Valley geleë en Brinsmead is aan die oostekant geleë. Stratford, Freshwater, Redlynch en Brinsmead word vanaf Cairns geskei deur Mount Whitfield (hoogte 365 m) en die Whitfield bergreeks. Crystal Cascades en Copperlode dam is ook agter die bergreeks geleë.

Cairns se middestad is geleë op wat eens 'n moeras was en is naby aan die voorstede van Cairns North, Manunda, Edge Hill, Whitfield, Kanimba, Parramatta Park, Mooroobool, Manoora, Portsmith, Earlville, Westcourt, Bungalow, Woree en Bayview Heights. Die klein voorstad Aeroglen is tussen Mount Whitfield en die lughawe langs die Captain Cook Highway ten noorde van die sentrale sakesentrum geleë.

Southside Cairns wat hoër en binne 'n bergagtige vallei geleë is, sluit die woonbuurte van White Rock, Mount Sheridan, Bentley Park, Wrights Creek, Edmonton en Centenary Heights en die woonbuurte Babinda, Goldsborough, Little Mulgrave, Aloomba en Gordonvale in wat langs die Mulgrave-rivier geleë is. Die suidelike deel van Cairns is bewoon langs 'n smal strook tussen die Trinity Inlet na die ooste en die Lamb Range aan die weste. Dit word bedien doer die Bruce Highway. Daar word ook beplan om laasgenoemde uit te brei na 'n hoofroete tussen Woree en Grodonvale as gevolg van toenemende verkeer.

Die dorp Kuranda is opstroom langs die Barron-rivier geleë aan die westekant van die Kuranda bergreeks wat ook deel is van die Great Dividing Range. Kuranda is in die Tablelands plaaslike bestuurgebied geleë en kan as gevolg van die geografie nie beskou word as deel van Cairns se voorstedelike gebiede nie, dit maak egter 'n belangrike deel uit van Cairns se ekonomie. Die Cairns stadsraad het aangedui dat hulle daarin belangstel om die administrase van Kuranda en Port Douglas oor te neem.

Cairns is geleë op die Australiese inboorlingstamme se Irukandji grondgebied.

Die plek waar Cairns vandag geleë is, is vir die eerste keer deur Kaptein James Cook in 1770 waargeneem en later verder verken deur verskeie amptelike verkenningstogte sowat 'n 100 jaar later waar die verdere potensiaal vir die ontwikkeling na 'n hawe besef is. Die goudstormloop op die plato in die weste, die sogenaamde "tablelands", en die daarmee gepaardgaande behoefte om die goud uit te voer het die vestiging van Cairns in 1876 versnel. Die land waarop die nedersetting ontwikkel is het aanvanklik uit wortelboom begroeide moerasse bestaan. Die moeras is geleidelik deur arbeiders skoongemaak en sandbanke is neergelê en geleidelik opgevul met klip uit 'n steengroef by Edge Hill, droë modder, saagsels van verskeie saagmeulens en oorskot van die konstruksie van die spoorlyn vanaf Herberton op die Atherton plato, 'n projek wat in 1886 begin is. Die spoorlyn het die verbouing van grond in die laaglande moontlik gemaak. Suikerriet, mielies, rys, piesangs, pynappels, ander vrugte en melkboerdery op die plato is verbou. Die sukses van die plaaslike landbou het gehelp om Cairns as 'n hawestad in eie reg te vestig en in 1906 is 'n haweraad gestig wat die ekonomiese toekoms van die stad verseker het.

Tydens die Tweede Wêreldoorlog is Cairns gebruik as 'n afspringplek vir die Geallieerdes se operasies in die Stille Oseaan.

Na die Tweede Wêreldoorlog het Cairns geleidelik 'n middelpunt vir toerisme geword. Die opening van die Cairns Internasionale Lughawe in 1984 en die bou van die Cairns Convention Centre het die stad se reputasie as 'n gesogte bestemming vir vakansiegangers en besigheidskonferensies gevestig.

Cairns het 'n warm tropiese klimaat. Daar kom 'n nat seisoen met tropiese monsoonreëns tussen Desember en April voor en 'n droë seisoen tussen Mei en November, wat anders as in die res van tropiese Australië nie geheel en al droog is nie: daar kom gereeld buie in hierdie tydperk ook voor. Die gemiddelde reënval van Cairns is 1 993 mm per jaar. Die dorpsgebied van Babinda aan die suidekant van die stad is een van Australië se natste dorpe met 'n jaarlikse reënval van meer as 4 200 mm per jaar. Die stad het warm vogtige somers met meer gematigde temperature in die winter. Die temperatuur wissel van 'n gemiddelde 25.7 °C in Julie tot 31.4 °C in Januarie. Moesonaktiwiteit tydens die nat seisoen veroorsaak af en toe grootskaalse vloeding van die Barron- en Musgrave-riviere wat pad- en spoortoegang na die stad afsny.

Cairns dien as die hoof handelsentrum vir die verre noordelike Queensland en Cape York skiereiland streke. Dit is ook die setel van die streekskantore van vele regeringsdepartemente.

Toerisme speel 'n groot rol in Cairns se ekonomie. Volgens Tourism Australia is Cairns die vierde gewildste bestemming vir internasionale toeriste in Australië na Sydney, Melbourne en Brisbane. Die stad val nie onder die top tien bestemmings van plaaslike toerisme nie, hoofsaaklik vanweë sy afstand vanaf groot stede, maar lok steeds 'n aantal plaaslike vakansiegangers. Die stad se nabyheid aan die Groot Koraalrif en die nat tropiese dele van Queensland maak dit 'n gewilde bestemming. Die stad het honderde hotelle, vakansie-oorde, motelle en koshuise vir rugsakreisigers. Aktiwiteite in die streek sluit in gholf, stroomversnellingsvaarte, snorkel, duik en staptogte.

Die grond rondom Cairns word steeds gebruik vir die verbouing van suikerriet. Hierdie plase word toenemend deur nuwe woonbuurte verdring soos die stad groei. Binne die stadsraad se grense word suikermeulens in Gordonvale en Babinda bedryf. Die Barron Gorge Hidro-elektriese Kragstasie is naby Kuranda geleë en voorsien in van die dorp se kragbehoeftes.

Plaaslike ondernemings in Cairns is tot en met 2007 deur die Cairns Region Economic Development Corporation bygestaan wat die trosmodel vir ekonomiese ontwikkeling bevorder het.

Die voorstede van Cairns bevat 'n aantal winkelsentrums van verskeie groottes. Die grootste hiervan is die Cairns Central winkelsentrum en is naby aan die sentrale sakekern en Stockland Cairns geleë in die voorstad van Earlville.

Die stad ondergaan tans 'n oplewing wat die bou van baie nuwe hoë geboue tot gevolg gehad het. Die stad is vinnig besig om te ontwikkel in 'n groot ekonomiese kern, nie net vir toerisme nie maar ook vir dienste asook kantoorruimte wat in aanbou is waaronder die Cairns Corporate Tower #2 ook tel.

The Cairns Post is 'n dagblad wat in die stad gepubliseer word; 'n weeklikse koerant, The Cairns Sun, word ook gepubliseer. The Courier-Mail is 'n Queensland wye dagblad wat vanaf Brisbane uitgegee word. The Australian word ook wyd versprei in Cairns.

Cairns Newspapers publiseer ook verskeie voorstedelike dorpskoerante – die Cairns Northern News en die Southern Herald – wat versprei word in die woonbuurte vanaf Palm Cove in die noorde tot by Gordonvale in die suide.

Cairns word bedien deur drie kommersiële televisie-uitsaaidienste en die twee openbare uitsaaiers – die ABC en SBS. Die kommersiële stasies is streeksfiliale van die Ten-, Nine- en Seven-netwerke. Austar Limited verskaf ook betaalkanale per satelliet.

Cairns se radiostasies sluit 'n aantal openbare, kommersiële en gemeenskapdienste in. Die ABC saai ABC Radio National, ABC Local, ABC Classic FM en die Triple J jeugnetwerk uit. Kommersiële dienste sluit in 4CA-FM, AM846, HOT FM, Sea-FM, 4CCR-FM, 87.6 XFM, 98.7FM, 101.9 Coast FM, en 104.3 4TAB sports radio.


</doc>
<doc id="30541" url="https://af.wikipedia.org/wiki?curid=30541" title="Trevor Nasser">
Trevor Nasser

Trevor Nasser is 'n Suid-Afrikaanse virtuoos en speel kitaar, mandolien en banjo. Hy is ook musieklektor. Hy het sy pa se musiekskool oorgeneem.




</doc>
<doc id="30561" url="https://af.wikipedia.org/wiki?curid=30561" title="Pous Adrianus II">
Pous Adrianus II

Adrianus II was die 106de pous van die Rooms-Katolieke Kerk.

Pous Adrianus II is gebore in 792 in Rome uit die adellike geslag van die Colonna, die seun van biskop Talarus. Twee vorige pouse Pous Stefanus II en Pous Sergius II is ook uit die familie. Pous Gregorius IV maak hom kardinaal van Sint Markus. Hy is reeds na die dood van Pous Leo IV en Pous Benedictus III as pous voorgestel, maar het geweier. Op 14 Desember 867 op die ouderdom van 75 jaar, volg hy Pous Nicolaas I op en regeer presies vyf jaar tot sy dood op 14 Desember 872. Daar is gerugte dat hy vergiftig is. Hy word opgevolg deur Pous Johannes VIII. 
Die naam ‘Adrianus’ beteken 'inwoner van Adrië'.

Pous Adrianus II het die beleid van sy voorganger Pous Nicolaas I ten opsigte van die Franke voortgesit. Lotarius II, koning van Lotaringe sterf in 869 en die pous onderhandel met die Frankiese konings om die keiser Lodewyk II te laat erf van sy broer Lotarius.

Photius die patriarg van Konstantinopel is deur die nuwe keiser Basil van Masedonië verdryf, kort na die konsilie waarop die vorige pous Nicolaas I geëkskommunikeer is. Photius se teenstander Ignatius is nou weer die patriarg. Hy belê die Vierde konsilie van Konstantinopel (wat in Rome die agste ekumeniese konsilie genoem is) en ekskommunikeer Photius as ketter. Pous Adrianus was verteenwoordig op die konsilie, maar sy gesante kon nie die geskil oor die Bulgaarse kerk oplos nie.

Soos sy voorganger moes Adrianus hom onderwerp aan die keiser Lodewyk II. Lodewyk het die pous laat dophou deur Arsenius, biskop van Orte en Arsenius se nefie Teenpous Anastasius III wat toe die pous se bibliotekaris was.

As jong man was Adrianus getroud met Stefania, en hulle het 'n dogtertjie gehad. Beide het by hom gebly toe hy pous geword het. Hulle is egter vermoor deur 'n familielid van Anastasius, met de naam Eleuterius.

In Duitsland voer die pous deur die heiligverklaring van die abdis Walburga op 1 Mei, die Walpurgisnag in, wat op die nag voor 1 Mei gevier word.

Aan die begin van Adrianus II se pontifikaat het die hertog van Spoleto, Lambert I Rome aangeval tydens die heilige seremonies om dit te plunder. Die aanval is afgeweer, die hertog is geëkskommunikeer en die keiser het Lambert se hertogdom van hom af teruggeneem.

Die bekende sendelinge van die Slawiese volke sints Cyrillus en Methodius het die pous in 867 besoek. Hy het hulle toestemming gegee om Slawies, pleks van Latyn in die heilige rites te gebruik.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="30563" url="https://af.wikipedia.org/wiki?curid=30563" title="Staafkerk van Borgund">
Staafkerk van Borgund

Die Staafkerk van Borgund (Bokmål: "Borgund stavkirke", Nynorsk: "Borgund stavkyrkje") is in die Noorse munisipaliteit Lærdal (provinsie Sogn og Fjordane) word as een van die uitmuntendste voorbeelde van die Noorse staafboukuns beskou. Dit is nooit omgebou of uitgebrei nie en word dus as die prototipe van 'n Middeleeuse Noorse staafkerk beskou. Die kerk is daarnaas een van die oudste houtgeboue in Europa en 'n trekpleister vir toeriste.

Die Staafkerk van Borgund is sowat 30 kilometer oos van die dorp Lærdalsøyri aan die grootpad E16 tussen Fagernes en Sogndal in die Lærdal en aan die oewer van die rivier Lærdalselva en 345 meter bo seevlak geleë. Die kerk is net soos Germaanse heiligdomme nie in 'n dorp opgerig nie, maar op 'n afgeleë plek wat vroeër ook as vergaderplek vir die boere van die omgewing gedien het.

Die staafkerk is ná die jaar 1181 opgerig en aan die apostel Andreas gewy. Dit is tans een van die oudste bewaarde houtgeboue in Europa. Van die oorspronklik meer as 1 000 staafkerke in Noorweë het slegs 28 bewaar gebly. Naas die Staafkerk van Heddal het ook die kerkgebou in Borgund grotendeels in sy oorspronklike toestand bewaar gebly en het in baie gevalle as voorbeeld vir herstelwerk en restourasie van ander staafkerke gedien.

Die oudste dokumente, wat na die Staafkerk van Borgund verwys, dateer uit die jaar 1342. Die kerkgebou is nogtans ouer en het in die tydperk tussen 1150 en 1200 ontstaan. Volgens dendrochronologiese ondersoeke is die hout, wat as boumateriaal gedien het, in die winter van 1180/81 gekap, en ook rune-inskrifte op die hout verwys na hierdie datum.

Argeologiese ondersoeke is in die jare 1969 en 1985 gedoen, en onder die bodem van die staafkerk is spore van 'n ouer gebou ontdek.
Net soos ander staafkerke het ook dié van Borgund gedurende die oorgangsperiode van die heidense tot die christelike geloof ontstaan. Die oorspronklike Nordiese godsdiens was in hierdie tydperk veral in landelike gebiede nog lewendig – die Edda, 'n beduidende versameling mitiese en religieuse liedere uit die Nordiese heldetydperk is veertig jaar ná die oprigting van die staafkerk in Borgund in 1220 neergeskryf. Terwyl baie plaaslike heersers hulle aan die nuwe godsdiens onderwerp het wat deur koning Olaf Tryggvason in die laat 10de eeu met geweld in Noorweë ingevoer is, het veral boere hulle aanvanklik teen die nuwe geloof verset. Die christendom het eers ná 'n oorgangsfase van sowa tweehonderd jaar geseëvier.

Rune-inskrifte op die bouhout, wat vir die staafkerk in Borgund gebruik is, getuig van sinkretisme. Een van die inskrifte lui: "Ek het hier op Sint Olafsdag verbygery. Die Norne (= Nordiese skikgodinne) het my baie skade berokken toe ek verbygery het." Die Sint Olafsdag was 'n gedenkdag ter ere van die heilige Olav II Haraldsson wat op 29 Julie gevier is. Nogtans vind 'n mens in die staafkerk min elemente van die Nordiese godewêreld. Daar is veral simbole van animistiese geloofsoortuigings soos voorsorgmaatreëls teen bose geeste en ander magiese simbole – die Christelike kruis verskyn byvoorbeeld baie kere op die gewels en dakke. Die draakkoppe, wat in oostelike en westelike rigting wys, is om dieselfde rede aangebring soos die waterspuwers wat Christelike kerke vanaf die Romaanse tot in die Renaissance-tydperk versier het – met hul vreesaanjaende voorkoms het hulle soortgelyke bose magte afgeskrik.

Die staafkerk-boukuns berus op die skeepsboutradisies van die Wikingtydperk en versinnebeeld 'n tweede belangrike invloed uit die voor-christelike periode – skeepsbou het 'n sentrale rol in die Wiking-leefwyse gespeel sodat die skip uiteindelik as 'n religieuse simbool gedien en die onderwerping van die element water versinnebeeld het. Skepe was daarnaas ook die vervoermiddel waarmee die siele van oorledenes hul oorgang na die hiernamaals bewerkstellig het. By die oprigting van staafkerke is skeepsbouelemente dus as heidense religieuse simboliek oorgeneem.

Die kenmerkende argitektoniese karakteristieke van die Staafkerk van Borgund het die aanleiding tot die vakterm "Borgund-tipe" gegee wat nou na 'n aantal soortgelyke staafkerke verwys.

Die saaldak van die verhoogde hoofskip rus op twaalf houtpilare. Aan die oostelike kant sluit 'n koorkamer met 'n halfronde koornis by die hoofskip aan. Rondom die hoofskip is 'n sybeuk opgerig, maar in teenstelling met die klassieke argitektoniese verdeling van 'n kerkgebou in hoofskip en sybeuk moet hierdie gedeeltes in Borgund as die staafkerk se sentrale ruimte beskou word aangesien net die neweruimte vroeër oor kerkbanke beskik het. Die koorruimte is in argitektoniese opsig sowel in sy binneste asook sy buitenste duidelik van die sentrale ruimte geskei.

Rondom die kerk en sy koorruimte loop die sogenaamde "svalgang", 'n oordakte galery wat vroeër ná die kerkdienste as 'n vergaderplek vir kerkgangers gedien het. Daarnaas kon kerkgangers hier hul wapens neerlê voordat hulle die kerkgebou betree het. Sowel die "svalgang" asook die sybeuke is van plat lessenaarsdakke voorsien.

Die Staafkerk van Borgund beskik oor ses vlakke. Die hoofskip en die reghoekige koorruimte is van geweldakke voorsien. Oor die dak van die hoofskip is drie bykomende klein geweldakke aangebring wat in 'n spits torinkie met windwyser toeloop. Die hoeke van hierdie dakke se gewels is met draakkoppe versier wat volgens 'n heidense tradisie simboliese beskerming aan die kerk verleen.

In 1738 is dele van die dak se nok, die draakkoppe en ander gedeeltes van die dakversierings vervang. Een oorspronklike draakkop uit die Middeleeue is nogtans opbewaar. Die sybeuk se gewelhoeke en die kleiner gewels van die "svalgang" is daarenteen met kruise versier wat vanweë hul groot aantal as magiese beskermingstekens beskou kan word.

Die dakke is met houtspane bedek, en ook die naels, waarmee die spane vasgespyker is, is van hout vervaardig. 'n Aantal spane dateer waarskynlik nog uit die Middeleeue. Vanweë die gebrek aan materiaal is metaal slegs vir die deurslotte en skarniere gebruik.

Die kerk beskik oor 'n westelike en 'n suidelike portaal wat albei van archivolte (halfronde boë) en halfsuile omraam word en met dierornamente en blaarranke versier is. Die suidelike portaal met sy effens meer beskeie dekorasie is van kapitele met gesnyde beelde van leeus. Die westelike portaal toon naas die ranke ook vegtende, draakagtige diere. Die kerkingang by die wesportaal beskik oor 'n sogenaamde spookdrumpel: 'n traptree wat keer dat spoke die kerk binnekom. Die ingang is om hierdie rede ook betreklik smal.

Die wesportaal toon sekere invloede van die destydse steenboukuns, en die pilare regs en links van die portaal het die gedaantes van pilare met basis en kapiteel. Die portaal met sy ronde boë is ryk versier. Ook die koorruimte beskik oor 'n portaal in suidelike rigting, alhoewel dit ernstig beskadig is. Die koorruimte se dak is keëlvormig en het – analoog met die portale – 'n kort toring met 'n keëlvormige dak en 'n kruis.

Die Middeleeuse binneruimte het goed bewaar gebly en is in sy oorspronklike toestand gelaat. Slegs die Middeleeuse koorhek is ná die Reformasie verwyder. Die Middeleeuse houtvloer en die sitbanke langs die mure het gedeeltelik, die steenaltaar en die doopvont uit speksteen volledig bewaar gebly.

Die preekstoel dateer uit die periode tussen 1550 en 1570, terwyl die altaartafel in 1654 en die raam van die altaarskildery in 1620. Die skildery toon in sy middel die kruisiging van Jesus van Nasaret, terwyl die Jonkvrou Maria aan die linker- en Johannes die Doper aan die regterkant uitgebeeld word. Die timpaanveld vertoon 'n swewende duif op 'n blou agtergrond. Onderaan die skildery is 'n inskrif met goue letters op 'n swart agtergrond.

Die staafkerk beskik daarnaas oor 'n tabernakel uit die tydperk tussen 1550 en 1570, terwyl die kerk se inwydingskruise nog steeds aan die suidelike binnemuur van die kerkskip. Die figure en runes, wat aan die binnekant van die koor ingesny is, dateer vermoedelik uit die Middeleeue.

Die dakkonstruksie rus op houtpilare wat onderling deur sint-andrieskruise gestut word. Die pilare se eindpunte is met houtsnywerk versier wat maskers van mense en fabelwesens uitbeeld. Vroeër het kykgate in die muurplanke van die verhoogde sentrale ruimtes as vensters gedien. Die groter vensters, wat laster ingebou is, is tydens die restourasie weer verwyder.

Aan die suidekant van die begraafplaas is 'n kloktoring opgerig waar met die uitsondering van 'n klein klok in die dakruiter alle klokke van die staafkerk opgehang is. Die toringkonstruksie het sy oorsprong in die Middeleeue, en daar word aangeneem dat dit gelyktydig met die kerkgebou opgerig is. Aan sommige gedeeltes van die kloktoring is planke aangebring om die ou boumateriale te beskerm.

Die staafkerk is tot by die jaar 1868 gereeld vir kerkdienste gebruik; daarna het 'n nuwe kerkgebou 100 meter wes van die staafkerk sy funksie oorgeneem. Die begraafplas is steeds gebruik. In 1877 het die "Fortidsminneforeningen", 'n verenging wat hom vir die bewaring van die staafkerk beywer het, die historiese gebou gekoop wat vinnig tot 'n toeristetrekpleister ontwikkel het. Reeds in 1898 is 'n toeristegids met Noorse en Engelse teks gepubliseer. Die staafkerk dien tans as 'n museum, aangesien hier geen kerkdienste meer gehou word nie.
Die toerisme het egter tot slytasie gelei, en in 1973 is 'n houtvloer ter beskerming van die kerk se oorspronklike vloer aangebring. Ook die rune-inskrifte is van 'n kunststofafdekking voorsien. Die "svalgang" is vir besoekers gesluit. Weens die groot aantal toeriste bly slytasie steeds 'n probleem.

Die Staafkerk van Borgund staan tans tussen die begin van Mei en die einde van September oop vir besoekers. Op 2 Mei 2005 is 'n uitstallingsentrum naby die kerk geopen wat die geskiedenis van staafkerke en die godsdiens in die Middeleeue behandel.
Die kerkgemeente Borgund maak deel uit van die Noorse Kerk. Saam met Tønjum en Hauge is Borgund 'n deel van die groot gemeente van Lærdal in die bisdom Bjørgvin (Bergen).

Die Staafkerk van Borgund het reeds twee keer as 'n voorbeeld vir namaaksels gedien: Die "Chapel in the Hills" in Rapid City in die Amerikaanse deelstaat Suid-Dakota uit die jaar 1969 is 'n kopie van die Noorse kerk, terwyl die Gustav-Adolf-staafkerk in die Duitse dorp Hahnenklee in die Harz-gebergte slegs rofweg volgens sy Noorse eweknie ontwerp en in 1908 ingewy is.




</doc>
<doc id="30564" url="https://af.wikipedia.org/wiki?curid=30564" title="Cape York-skiereiland">
Cape York-skiereiland

Die Cape York-skiereiland is 'n skiereiland in die noorde van Queensland, Australië. Cape York as aan die bopunt van die skiereiland en is die noordelikste punt van die Australiese kontinent. Dit is deur Lt. James Cook in 1770 na die Graaf van York vernoem.

Vanaf die punt is dit ongeveer 140 km na Nieu-Guinee oor die Straat van Torres met sy vele eilande. Cape York skiereiland beslaan ongeveer 137 000 km en het 'n bevolking van 18 000 waarvan 'n groot persentasie Aborigine inboorlinge en Straat van Torres bewoners is.

Geografies is die gebied 'n verweerde en bykans gelyke vlakte met 'n paar lae heuwels aan die oostekant. Die hoogste van hierdie vorm die "Iron Range" reeks, wat veral bekend is vir sy ongewone tropiese reënwoude. Hier kom spesies soos die Eclectus papegaai en die Suidelike gewone Cuscus voor wat ook in Nieu-Guinee aangetref kan word.

Die grond is verbasend onvrugbaar selfs vergeleke met ander dorre dele van Australië. Die onvrugbaarheid van die grond is een van die groot redes waarom die streek so yl bewoon is.

Die laaglande aan die westekant van die skiereiland word gedomineer deur kronkelende stadig vloeiende riviere wat in die Golf van Carpentaria uitvloei en sluit die Mitchel-, Staaten- en Gilbert-Einasleigh-rivier in.

Die klimaat van die Cape York skiereiland is tropies met monsoonreëns, die nat seisoen duur vanaf November tot April en die droë seison vanaf Mei tot Oktober. Die temperatuur is warm tot baie warm met 'n koeler klimaat in die hoogliggende gebiede. Die gemiddelde jaarlikse temperature wissel van 18 °C in hoogliggende gebiede tot 27 °C in die laagliggende gebiede in die verre suidweste. Temperature bo 40 °C en onder 5 °C is seldsaam.

Die gemiddelde jaarlikse reënval is hoog en wissel vanaf meer as 2 000 mm In die Iron Range en 700 mm noord van Weipa aan die suidelike grens. Bykans al hierdie reën val tussen November en April en slegs op die oostelike hange van die Iron Range bergreeks is die mediaan reënval tussen Junie en September meer as 5 mm. Tussen Januarie en Maart wissel die mediaan maandelikse reënval tussen ongeveer 170 mm in die suide tot meer as 500 mm in die noorde en op die Iron Range reeks.

Daar is baie riviere waaronder die Endeavour-, Annan-, Bloomfield-, Pascoe-, Jardine-, Wenlock-, Archer-, Holroyd-, Mitchel- en Staaten-rivier tel. Die Cape York skiereiland dra soveel as 'n kwart van Australië se totale oppervlak afloopwater by. Met slegs 2.7 % van Australië se landoppervlak lewer dit meer afloop as die hele Australië suid van die Steenbokskeerkring.

'n Teerpad in die binneland verbind Cairns en die Atherton Plato aan Lakeland Downs en Cooktown. Die pad ten noorde van Lakeland Downs tot by die punt van die skiereiland word soms beskadig deur swaar reëns wat tydens die nat seisoen val. Cape York is 'n gewilde bestemming tussen Mei tot Oktober vir vierwiel aangedrewe geesdriftiges wat hulle vermoëns en voertuie wil beproef op die oorblywende dele van die Overland Telegraph Track.

Van die wêreld se grootste en oudste rotstekeningversamelings kan om die klein dorpie van Laura gevind word en sommiges is oop vir besigtiging deur die publiek.

Daar is groot bauxietneerslae langs die weskus (Langs die Golf van Carpentaria). Weipa is die middelpunt van hierdie mynboubedrywighede.

Alhoewel die grootste deel van die kaap yl bevolk is, is daar nedersettings te Cooktown, Lakeland, Laura, coen en Weipa asook Aborigine gemeenskappe te Wujal Wujal, Hopevale, Lockhart River, Injinoo, New Mapoon, Umagico, Old Mapoon, Napranum, Aurukun, Pormparaaw en Kowanyama. Straat van Torres eilandbewoners het ook gemeenskappe op die vasteland gevestig by Bamaga en Seisia.

Die hoofnywerhede is toerisme, mynbou, visserye en beesboerderye.




</doc>
<doc id="30565" url="https://af.wikipedia.org/wiki?curid=30565" title="Pous Johannes VIII">
Pous Johannes VIII

Johannes VIII was die 107de pous van die Rooms-Katolieke Kerk.

Pous Johannes VIII is gebore in Rome, Italië ongeveer in die jaar 820 die seun van Gundus. In 852 word hy as aartsdeken aangestel. Op 13 Desember 872 volg hy Pous Adrianus II op en regeer tot sy dood op 16 Desember 882. Die pous is dood (volgens die Annale van Fulda) nadat sy familie hom eers vergiftig het en toe hy nie gou genoeg wou sterf nie, met 'n hamer oor die kop geslaan het. Hy word opgevolg deur Pous Marinus I. 
Die naam ‘Johannes’ beteken 'God is genadig'.

Pous Johannes VIII se verkiesing is teengestaan deur (die latere) Pous Formosus en die het hom teengestaan deur sy hele pontifikaat. Daar is teenstrydige beskrywings van sy pontifikaat. Party historici beskou hom as die beste pous in die 9de eeu, terwyl ander aanvoer dat hy wreed, wêrelds en inkonsekwent was. Die pous het 'n hervorming van die curie deurgevoer. Sonder veel hulp van die Europese konings het hy probeer om die Sarasene uit Italië te verdryf. In 876 het self met 'n vloot die Saraseense seerowers verslaan. Dit het egter nie gehelp nie en hy moes skatting (tribuut) aan die Sarasene betaal. In die voorjaar van 878 moes die pous weens die bedreiging van die Sarasene Italië verlaat en het naar Arles gevlug.

Die pous het die gebruik van die Slawiese taal in die heilige ritus deur Sint Methodius in 880 herbevestig. In 879 beëindig hy die skeuring met die kerk in Konstantinopel deur Patriarg Photius te erken. Johannes VIII was ook ten gunste van die geloofsbelydenis van Nicea sonder die filioque.

Op 7 September 878 kroon hy Lodewyk II as koning van die Franke. Op 25 Desember 875 kroon hy Karel die Kale tot keiser van die Heilige Romeinse Ryk en op 9 Februarie 881 sy opvolger Karel die Dikke.

Volgens legende het 'n vrou met die naam Johanna onder naam Pous Johannes aan die begin van die 9de eeu regeer. Sy is uitgevang en uit die annale van die kerk verwyder. Die meeste historici verwerp die storie en glo dat dit in die 13de eeu geskryf is deur Martin van Opava.

Daar is geen verdere verbintenis tussen Pous Johannes VIII en die legende nie.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="30573" url="https://af.wikipedia.org/wiki?curid=30573" title="Pous Marinus">
Pous Marinus

Pous Marinus kan verwys na 'n aantal pouse van die Rooms-Katolieke Kerk nl:


Daar is ook drie pouse met die naam Martinus wat dikwels met Marinus verwar word nl.:



</doc>
<doc id="30575" url="https://af.wikipedia.org/wiki?curid=30575" title="Nikolaas I van Rusland">
Nikolaas I van Rusland

Nikolaas I Pawlowitsj (Russies: Николай I Павлович) (6 Julie 1796 tot 2 Maart 1855) was van 1825 tot met sy dood in 1855 keiser van Rusland. Hy was een van die land se heel konserwatiefste keisers.

Die skrywer Iwan Toergenef sou die Rusland van Nikolaas I soos volg beskryf: " ’n mengsel van lig en duisternis, van Europese beskawing en Asiatiese barbaarsheid".

Nikolaas se bewind word gekenmerk deur opstande en probleme, waarvan hy die meeste self veroorsaak het met sy regse uitkyk en algehele gebrek aan insig in die ontwikkeling van Europa.

So onderdruk hy in sy eerste regeringsjaar (1825) reeds die Dekabriste se opstand. Die Dekabriste is liberaalgesinde offisiere wat in Desember 1825 vergeefs rebelleer teen die tsaristiese absolutisme en vir ’n grondwet. Die lot van die offisiere wat oorleef nadat die opstand onderdruk word, is verskriklik. Die keiser lei self die verhoor. Die meeste offisiere kry ’n onmenslike gevangenisstraf of word verban. Talle word na Siberië gestuur, waar hulle van ontbering omkom. Een van die gevangenes is die beroemde skrywer Aleksander Poesjkin. Hy word eindelik na Suid-Rusland verban en word begenadig nadat hy Nikolaas om vergifnis vra.

Die rewolusies van 1848 in Europa veroorsaak ’n groot opskudding in Russiese regeringskringe. Hoewel alles rustig is in Rusland, dryf vrees dat die onrus daarheen sal oorspoel, Nikolaas tot streng maatreëls. Die sensuur op die pers word verskerp en die invoer van buitelandse boeke en tydskrifte wat liberale of sosialistiese idees voorstaan, word bykans onmoontlik gemaak.

In die buiteland is Nikolaas bekend as beskermheer van die wettigheid van regerings en ’n teenstander van rewolusies. Sy pogings om opstande in Europa te onderdruk besorg hom die etiket "gendarme van Europa". In 1825 word Nikolaas gekroon en begin hy die vryhede van die konstitusionele monargie in Kongres-Pole beperk. Nadat hy die November-opstand in 1831 onderdruk, sit die Poolse parlement Nikolaas af as koning van Pole. Die keiser reageer deur Russiese troepe na Pole te stuur. Hy onderdruk die opstand, skaf die Poolse grondwet af en verlaag Pole se status tot dié van ’n Russiese provinsie. In 1848 is Europa in die greep van talle rewolusies, en Nikolaas is aan die voorpunt van die reaksie daarteen. In 1849 kom die Hongare in opstand teen die Habsburgers en Nikolaas tree tussenbeide ten gunste van die Habsburgers en help ’n opstand in Hongarye onderdruk. Hy spoor ook Pruise aan om nie ’n liberale grondwet te aanvaar nie.

In hierdie stadium lyk dit of Nikolaas Europa domineer. Terwyl hy probeer om die status quo in Europa te handhaaf, aanvaar hy ’n aggressiewe beleid teenoor die Ottomaanse Ryk. Hy volg die tradisionele Russiese beleid in die sogenaamde Groot Oosterse Kwessie en probeer dit oplos deur die Ottomaanse Ryk te verdeel, dit ’n protektoraat te maak en te vestig in die grotendeels Ortodokse bevolking op die Balkan-skiereiland, wat in die 1820's nog steeds grotendeels onder Ottomaanse beheer is. Rusland voer van 1828 tot 1829 ’n suksesvolle oorlog teen die Ottomaanse Ryk. In 1833 onderhandel Rusland met die Ottomaanse Ryk en dit lei tot die Verdrag van Unkiar-Skelessi. Die belangrike Europese moondhede glo verkeerdelik dat die verdrag ’n geheime klousule bevat wat Rusland die reg gee om oorlogskepe deur die Bosporus en Dardanelle te stuur. Deur die Londense See-engteskonvensie van 1841 bevestig hulle die Ottomaanse beheer oor die seestrate en verbied lande, ook Rusland, om oorlogskepe daardeur te stuur. Vanweë sy rol as onderdrukker van Europese rewolusies en die geloof dat hy die steun van Brittanje het, tree Nikolaas so streng teen die Ottomaanse Ryk op dat dié land in 1853 oorlog teen Rusland verklaar. Brittanje en Frankryk vrees ’n Ottomaanse neerlaag teen Rusland. Hulle kies die Ottomaanse Ryk se kant en neem deel aan die Krimoorlog. Oostenryk gee diplomatieke steun aan die Ottomaanse Ryk en Pruise bly neutraal in die oorlog. Dit laat Rusland sonder enige Europese steun. Die geallieerde Europese moondhede land op die Krim en beleër ’n goed versterkte Russiese basis in Sewastopol. Nikolaas sterf voor die val van Sewastopol, maar hy het reeds die mislukking van sy eie regime erken. Rusland het nou ’n keuse: Hy kon met groot hervormings begin of sy aansien as ’n belangrike Europese mag verloor.

Nikolaas was getroud met Charlotte van Pruise (Alexandra Fjodorowna), dogter van Frederik Willem III van Pruise. Uit die huwelik is sewe kinders gebore:




</doc>
<doc id="30576" url="https://af.wikipedia.org/wiki?curid=30576" title="Katharina I van Rusland">
Katharina I van Rusland

Katharina I Aleksejewna (Rengen, Estland, 15 April 1684 – Sint Petersburg, 17 Mei 1727) was van 1741–1762 keiserin van Rusland. Sy was die tweede vrou van keiser Pieter die Grote.

Katharina I is gebore as Marta Skawronskaja, dogter van ’n Litause boer, Samoeil Skawronski. Sy word aangeneem deur die Baltiese Duitser Ernst Glück, ’n Lutherse dominee en onderwyser in Marienburg. Op 17-jarige ouderdom trou sy met ’n Sweedse dragonder. Toe Russiese troepe die stad binneval, word sy gevange geneem.

Ná haar vrylating word sy die minnares van prins Aleksander Mensjikof, die beste vriend van Pieter die Grote. In 1703 neem Mensjikof haar gereeld saam na sy huis en so leer sy die keiser ken.

Gou hierna word sy Pieter die Grote se minnares. In 1705 neem sy die Ortodokse geloof aan en verander haar naam in Jekaterina Aleksejewna. Sy trou (nie-amptelik vermoedelik al op 19 November 1707, maar amptelik eers op 1 Maart 1712) met die keiser en baar vir hom elf kinders. Die meeste sterf kort ná hul geboorte. Die enigste twee wat oorleef, is Anna en Elisabeth (albei voor die amptelike huweliksdatum gebore). Elisabeth was self van 1741–1762 keiserin en Anna se afstammelinge sou ná Elisabeth regeer tot met die Russiese Rewolusie van 1917.

In 1724 maak Pieter haar medeheerser. Die volgende jaar sterf hy sonder om ’n troonopvolger aan te wys. Hoewel sy erken word as sy opvolger, berus die ware mag in die hande van haar ou beskermheer Mensjikof en die Hoë Kroonraad.

By die volk is sy – self ’n ongeletterde vrou uit die volk – bemind, maar sy regeer nie lank nie. Sy sterf op 17 Mei 1727 op 43-jarige ouderdom. Voor haar dood het sy probeer om haar dogter Elisabeth as haar opvolger erken te kry, maar die hof besluit om die kleinseun van Pieter I as Pieter II op die troon te plaas.

Katharina was die eerste vrou wat oor keiserlike Rusland regeer het en het so die weg gebaan vir ’n nuwe neiging in die land se geskiedenis. Gedurende feitlik die hele 18de eeu is Rusland deur vroue regeer, onder andere Anna, Elisabeth en Katharina II. Almal het op Pieter die Grote se regeringstyl voortgebou en elk het op haar eie manier probeer om Rusland te moderniseer.


</doc>
<doc id="30579" url="https://af.wikipedia.org/wiki?curid=30579" title="Aleksander II van Rusland">
Aleksander II van Rusland

Aleksander II Nikolajewitsj (Russies: Александр II Николаевич) (Moskou, 29 April 1818 — Sint Petersburg, 13 Maart 1881) was van 1855 tot met sy sluipmoord in 1881 keiser van Rusland.

Aleksander II se hervormings het groot byval gevind. Hy begenadig in 1856 die Dekabriste en skaf in 1861 lyfeienskap af, wat hom die bynaam "Bevryder van Rusland" besorg. Dit word egter veral uit ekonomiese oorwegings gedoen. Aleksander wil ’n groot klas onafhanklike en selfstandige boere skep en daarnaas ’n groep mense wat Rusland se nywerheidsbehoeftes kan bevredig. Hy voer ook gedeeltelike selfbestuur in met die skep van zemstwo's. Dit word egter net in die sentrale dele gedoen omdat Aleksander bang is dit versterk die separatistiese idees in die grensgebiede. Hy verbeter ook regspraak, verslap sensuur en verkort in 1859 die diensplig in die leër van 25 tot 15 jaar.

Hy voer ook hervormings deur in die onderwys. Danksy hom word in die 1860's nuwe universiteite gestig. Tussen 1867 en 1869 voer hy kerklike hervormings deur. Die "Tsaar-bevryder" bring ook ’n einde aan die willekeur van die burokrasie en polisie. So verander hy Rusland geleidelik van ’n polisiestaat in ’n regstaat geskoei op die Europese model.

Ná die tweede Poolse opstand in 1863, wat hy hardhandig onderdruk, word sy politiek behoudender. Tydens sy bewind is Rusland se grondgebied aansienlik uitgebrei, veral in Asië. Die keiser bedwing die opstandige stamme van die Kaukasus. Die toenemende aanslae van die nihiliste beantwoord hy met streng polisiemaatreëls. Terselfdertyd laat hy egter ’n soort grondwet ontwerp wat verteenwoordiging van die zemstvo's in die regering moontlik maak. Die dag waarop hy die plan goedkeur, sterf hy ná ses mislukte aanslae in ’n sluipmoordaanval deur die rewolusionêre Narodnaja Wolja. Sy beleidrigtings was taamlik teenstrydig, en dit het veroorsaak dat die konserwatiewe hom te liberaal gevind het en die liberale te konserwatief. Hy word opgevolg deur sy meer konserwatiewe seun Aleksander III.

Aleksander was sedert 1841 getroud met Marie van Hesse-Darmstadt (Maria Aleksandrowna), dogter van Lodewyk II van Hesse-Darmstadt. Uit die huwelik is agt kinders gebore:



</doc>
<doc id="30580" url="https://af.wikipedia.org/wiki?curid=30580" title="Aleksander III van Rusland">
Aleksander III van Rusland

Aleksander III Aleksandrowitsj (Russies: Александр III Александрович) (Sint Petersburg, 26 Februarie 1845 — Liwadija, Krim, 20 Oktober 1894) was van 1881 tot 1894 keiser van Rusland.

Aleksander was die tweede seun van Aleksander II by sy vrou, Maria Aleksandrowna (Marie van Hesse-Darmstadt). Hy was glad nie soos sy sagmoedige, liberale pa nie en nog minder soos sy verfynde, filosofiese, sentimentele grootoom Aleksander I. Ondanks ’n belangstelling in musiek en ballet was hy nie juis verfynd en statig nie. Sy manier van optrede was kortaf, sy manier van praat bot en reguit, sy gelaatstrekke grof en sy manier van beweeg traag.

Hy het kroonprins geword met die skielike dood van sy oudste broer, Nikolaas, in 1865. Hy het toe begin om die beginsels van die reg en administrasie te bestudeer onder Konstantin Pobedonostsef, ’n professor aan die Moskouse Staatsuniversiteit.

Op sy sterfbed het sy oudste broer die wens uitgespreek dat sy toekomstige bruid, prinses Dagmar van Denemarke, met sy opvolger trou. Op 9 November 1866 het Aleksander toe ook met haar getrou. Dit was ’n gelukkige huwelik tot die einde, sonder die owerspel wat sy pa se persoonlike lewe gekenmerk het.

Die pogings van sy pa om groter outonomie aan die Russiese volk te gee, word deur Aleksander III beëindig. Weens die sluipmoord op sy pa glo hy sulke vryhede sal net meer rewolusionêre idees voortbring. Sy bewind is dan ook reaksionêr. Hy ontslaan die liberale ministers van sy pa, beperk die bevoegdhede van die zemstwo's, verskerp die staatstoesig op middelbare en hoër onderwys, brei die bevoegdhede van die polisie aansienlik uit en tree as bewaker van die ortodoksie streng op teen Jode, Rooms-Katolieke en Protestante. Opstandelinge en andersdenkendes word in massas na Siberië verban.

In 1887 beplan die Narodnaja Wolja weer eens om die keiser te vermoor, nes hulle met sy pa gedoen het. Onder die samesweerders is ene Aleksander Oeljanof. Hy kry die doodstraf en word op 5 Mei 1887 gehang. Aleksander was die oudste broer van Wladimir Iljitsj Oeljanof, wat later bekend geword het onder sy eertydse skuilnaam Wladimir Lenin. Die dood van sy broer het ’n groot invloed gehad op Lenin se politieke uitkyk.

Wat buitelandse beleid betref, was Aleksander III hoofsaaklik ’n man van vrede, maar nie noodwendig ’n voorstander van vrede tot elke prys nie. Hy het geglo die beste manier om oorlog te vermy, was om goed voorberei daarop te wees. Hy was teen te veel buitelandse invloed, veral Duitse invloed. Hy wou ’n homogene Rusland hê – homogeen in taal, administrasie en godsdiens. Dit was in skrille kontras met sy pa wat, hoewel hy ’n groot patriot was, baie pro-Duits was.

Op 28 Oktober 1866 trou Aleksander met die Deense prinses Dagmar. Sy neem die naam Maria Fjodorowna aan en hulle het ses kinders:



</doc>
<doc id="30586" url="https://af.wikipedia.org/wiki?curid=30586" title="Groot Koraalrif">
Groot Koraalrif

Die Groot Koraalrif (Engels: "Great Barrier Reef") is die wêreld se grootste koraalrifstelsel, met meer as 2 900 indiwiduele riwwe en 900 eilande wat vir meer as 2 600 km ver strek oor 'n gebied van ongeveer 344 400 km. Die rif is in die Koraalsee geleë langs die kus van Queensland in noordoos-Australië.
Die Groot Koraalrif kan selfs vanuit die ruimte waargeneem word en is die wêreld se grootste struktuur wat deur lewende organismes gevorm is. Die koraalrifstruktuur bestaan uit en word opgebou deur miljarde klein organismes wat as koraalpoliepe bekend staan. Die Groot Koraalrif onderhou 'n groot verskeidenheid lewensvorme en is in 1981 as 'n Wêrelderfenisgebied verklaar. CNN het die rif in hul lys van die sewe natuurwonders van die wêreld ingesluit. 'n Groot deel van die rif word beskerm deur die Groot Koraalrifseepark, wat poog om die menslike impak soos oormatige visvang en toerisme te beperk. Ander omgewingsdrukke op die rif en sy ekostelsel sluit in die waterkwaliteit van aflope, klimaatsveranderinge wat met grootskaalse verbleiking van koraal gepaard gaan en die sikliese uitbrake van doringkroon seesterre.

Australië het noordwaarts beweeg teen 'n tempo van 7 cm per jaar sedert die Senozoïese tydperk. Oostelike Australië het 'n tydperk van tektoniese opwaartse styging beleef wat gelei het tot die waterskeiding in Oos-Australië. Queensland het ook vulkaniese uitbarstings beleef in die tydperk met gepaardgaande basaltvloeie wat die geografie van die gebied beïnvloed het. Van hierdie granietformasies het eilande gevorm. Na die vorming van die koraalseekom, het koraalriwwe in die kom ontstaan, maar tot en met ongveer 25 miljoen jaar gelede was die noorde van Queensland steeds in die gematigde waters suid van die trope wat te koel was om die groei van korale te bevorder. Die geskiedenis van die ontwikkeling van die Groot Koraalrif is kompleks; na Queensland vanweë kontinentale verskuiwing in tropiese waters beland het, is die geskiedenis van die rif grootliks bepaal deur die veranderinge in die seevlak oor die jare heen. Die korale kan jaarliks ongeveer 1 tot 3 sentimeter in deursnee groei en vertikaal met enigiets van 1 tot 25 sentimeter. Die korale kan egter nie in water dieper as 150 m groei nie omdat hulle afhanklik is van sonlig en ook nie bo die seevlak groei nie. Die grond wat die substraat van die Groot Koraalrif gevorm het was eens op 'n tyd 'n kusvlakte gewees wat gevorm is op die sediment van die erosie van die Great Dividing Range en sommige groter heuwels (waarvan party self oorblyfsels was van ouer riwwe of vulkane).


</doc>
<doc id="30588" url="https://af.wikipedia.org/wiki?curid=30588" title="Dana Winner">
Dana Winner

Dana Winner (gebore 10 Februarie 1965 in Hasselt) is 'n Vlaamse sangeres. Haar eerste naam is Chantal Vanlee en sy woon tans in die Belgiese stad Geel.

Onder leiding van Jean Klüger bring sy in 1990 haar een eerste enkelplaat, "Op Het Dak Van De Wereld" uit. Die lied is 'n vertaling van die treffer ""Top of the world"" van die Carpenters van 1973, maar haar sukses kom eers in 1993 danksy haar treffer "Woordenloos".

In die 90s bou Dana haar loopbaan verder uit. Sy sing hoofsaaklik in Nederlands, maar daar is ook sterk aanvraag na haar musiek uit die buiteland. Sy was in aanvraag in Duitsland, Nederland en veral Suid-Afrika. Daarom het jy ook in die einde 90s albums in ander tale uitgereik. In 2006 reik sy weer 'n Nederlandse album uit, 'n eerste sedert die jaar 2000.

Op 25 Junie 2006 kry Dana haar eie Dana Winner tuinpad by die organisasie van die SIM-route (Schelde Internationale Muziekstroom). Haar straat, geleë in die Mariekerke by Bornem, word feestelik ingehuldig ter geleentheid van die "Vis- en Folkloredagen".

In Maart 2008 toer sy deur Suid-Afrika saam met Gerrie Pretorius as deel van haar "Suid-Afrika Platinum Worldtour".



</doc>
<doc id="30589" url="https://af.wikipedia.org/wiki?curid=30589" title="Bles Bridges">
Bles Bridges

Bles Bridges (1946–2000) was 'n legendariese Afrikaanse sanger wat hoofsaaklik minneliedjies gesing het. Hy is bekend vir liedjies soos "Ruiter van die Windjie", "Op die vlerk van 'n spierwit duif", "Maggie" en "Sweef soos 'n arend". Hy was die eerste Afrikaanse sanger wat in die Superbowl by Sun City opgetree het (in 1987) en was bekend vir die rose wat hy by konserte uitgedeel het, asook vir sy buite-egtelike verhouding in 1990. Hy is in 2000 in 'n motorongeluk oorlede.

Lawrence John Gabriel Bridges is op 22 Julie 1946 op Viljoensdrif gebore en het sy skoolloopbaan aan die Hoërskool Vereeniging voltooi. Sy bynaam, "Bles", is deur sy Ierse oupa aan hom gegee omrede hy op vroeë ouderdom min hare gehad het. In 1972 neem hy 'n langspeelplaat saam met Minnie van Heerden op. Die regisseur van die plaat, Corrie Mubyrgh, wat later met die sangeres Cora Marie sou trou, was van mening was dat die naam "Bles" nie byval by die publiek sou vind nie. Gevolglik is die album onder die titel "Morné en Marié sing" vrygestel, maar dit was egter nie ’n sukses nie.

Sy solo-debuutalbum, "Onbekende Weermagman", is 10 jaar later in 1982 uitgereik. Sy beroepsloopbaan begin egter eers in 1984 met die uitreiking van sy tweede album, "Bles", wat binne minder as 'n maand goue status verwerf het (meer as 25 000 kopieë verkoop). Die album het die bekende liedjie "Maggie" ingesluit.

In die 1980's het hy 'n konsert ter ondersteuning van die AWB se Volkhulpskema gehou waartydens R10 000 ingesamel is. Hy het ook in die 1980's kanker gehad en het na sy herstel ruim skenkings vir liefdadigheid en kankernavorsing gemaak. Sy vrou, Leonie, was sy klankingenieur en die komponis en/of skrywer van die meeste van sy liedjies, waaronder treffers soos ""Maggie"" en ""I am the Eagle, you're the Wind"". Dit was sy gewoonte om 'n paar rose tydens sy konserte aan vroulike lede van die gehoor in die voorste ry uit te deel. Leon Schuster het homself per geleentheid as 'n Afrikaner-dame vermom, en chaos veroorsaak toe hy nie vir hom 'n roos wou gee nie. Die episode is Schuster se trefferfliek, "Oh Schucks... Dis Schuster!" (1989) gebruik.

Bridges se grootste treffer was "Ruiter van die Windjie", wat in 1986 vrygestel is. 'n Hoogtepunt in sy loopbaan was op 14 en 15 November 1987, toe hy voor 'n uitverkoopte 8000-sitplek Superbowl by Sun City opgetree het. Hy het die naweek vyf vertonings gelewer. Dit maak hom die eerste en enigste kunstenaar nog wat dit kon regkry. Hy het selfs 'n groter skare as Frank Sinatra in 1982 getrek.

Op 24 Maart 2000 is hy in 'n motorbotsing oorlede. Hy is op 3 April 2000 uit die NG gemeente Driehoek in Vanderbijlpark begrawe. Hy laat sy ouers (Cecil en Maria), sy vrou (Leonie), sy dogter (Sunette), sy seun (Victor) en twee kleinkinders agter. Ten tyde van sy dood het Bles reeds meer as 2,6 miljoen albums (plate en CD's) verkoop.

Gerrie Pretorius reik in 2007 'n album genaamd "Ek sing vir jou Bles" ter nagedagtenis van Bles Bridges uit.

Albums vrygestel (Rekords en CD's):

Bles het twee video's vrygestel:

Bles het in 1989 in 'n rolprent "The Devil And Song" gespeel.
Hy het ook die temaliedjie van die rolprent Tawwe Tienies (1984) gesing.




</doc>
<doc id="30590" url="https://af.wikipedia.org/wiki?curid=30590" title="Wapen van Carcassonne">
Wapen van Carcassonne

Die huidige wapen van Carcasonne word soos volg beskryf: 

Die wapen is die resultaat van die samestelling van die voorheen aparte wapenskilde van die ville haute (boonste stad) en ville basse (onderste stad), waar op die onderste stad se wapen aangepas is met 'n kleiner skild bo die stadspoort wat verteenwoordigend is van "de France moderne".

Daar bestaan 'n aantal variasies op die skild:
Die rede wat aangegee word vir die verskeie variasies, en veral die kleiner skild, is dat die klein grootte daarvan dit moeilik maak om die detail te lees.

Ces armoiries de la ville haute représentent le pouvoir.

"D'azur, semée de fleurs de lis d'or sans nombre, au besant d'or mis en cœur, chargé d'un tourteau de gueules, surchargé d'un agneau pascal d'argent supportant une croix d'or avec un guidon d'argent chargé d'une croix de sable."


Die wapenskild van die "ville basse" verteenwoordig die wolnywerheid baie sterk.


</doc>
<doc id="30591" url="https://af.wikipedia.org/wiki?curid=30591" title="Gerrie Pretorius">
Gerrie Pretorius

Gerrie Pretorius is 'n bekende Afrikaanse sanger. Hy begin sy sangloopbaan in 2001 met die vrystelling van "Annemarie my Skat", wat ook sy eerste platinumalbum was. Hy het daarna verskeie ander albums uitgereik, waarvan verskeie platinumstatus bereik het. Van sy treffers sluit in "Annemarie my Skat", "Adio Amore" en "7 Sondes".

Pretorius reik in 2007 'n album genaamd "Ek sing vir jou Bles" ter nagedagtenis van Bles Bridges uit. In Maart 2008 het hy saam met Dana Winner, as deel van haar "Suid-Afrika Platinum Worldtour", deur Suid-Afrika gereis.

Pretorius het al verskeie kere in Nederland opgetree en ook 'n CD in die lae lande uitgegee, waarin hy 'n duet saam met Anny Schilder, 'n voormalige sangeres van BZN, sing.





</doc>
<doc id="30592" url="https://af.wikipedia.org/wiki?curid=30592" title="Lianie May">
Lianie May

Lianie May (* 2 Augustus 1976– ) is 'n Afrikaanse sangeres. Haar regte naam is Lianie Oosthuizen, en haar musiek klink baie soos dié van Shania Twain en Dolly Parton.

Lianie is in Vereeniging gebore, en het op 'n plaas by Oranjeville grootgeword, waar sy en haar man deeltyds met beeste boer. Sy matrikuleer in 1994 aan die Afrikaanse Hoërskool Sasolburg.

Na 'n optrede van Eden op Oranjeville het Lianie vir hulle 'n oudisie in 'n kleedkamer afgelê. Johan Vorster en Sean Else het haar toe genader om by Mozi-rekords aan te sluit, waarna sy haar debuut-CD in 2007 uitgereik het.

Haar liedjie "Pretoria" was geruime tyd op Radio Rippel se top-20. Sy is in September 2017 ná 'n 10 jaar lange verlowing met haar bestuuder, Barry Lubbe, getroud. Haar pa, Niccie Oosthuizen, is in 2015 weens longkanker oorlede. Sy woon nou in Pretoria.






</doc>
<doc id="30596" url="https://af.wikipedia.org/wiki?curid=30596" title="Groot FM">
Groot FM

Groot FM is 'n gemeenskapsradiostasie wat vanuit Pretoria, Suid-Afrika op 90.5 FM in Afrikaans uitsaai. Hulle bedien die groter Pretoria, Centurion en omliggende gebiede. Hulle kan ook landswyd en internasionaal deur hul oudio-stroom gehoor word.

Die stasie speel Afrikaanse en internasionale kontemporêre musiek en bied verskeie geselsprogramme aan. Hulle teikenmark is Afrikaanssprekende volwassenes tussen 35 en 55 jaar. 

Groot FM word deur "Media Management Solutions" onder leiding van Hardus Zevenster bestuur.

Op 5 Augustus 2013, na 18 jaar op die lug, en onder nuwe bestuur, is Radio Rippel se naam na Groot FM verander. 

Van die meer bekende omroepers by Radio Rippel was: Elsie Bornman, Anne Boyes, Pieter de Necker, Quan Engelbrecht, Riaan Grobler, Hennie Koortzen, Amanda Loftus, Michael Peek, Kobus Rudolph en
Mariska Rabie.



</doc>
<doc id="30597" url="https://af.wikipedia.org/wiki?curid=30597" title="Eden">
Eden

Eden is 'n Suid-Afrikaanse seun-sanggroep bestaande uit Jaco du Plessis (Jay), Paolo Azevedo en Johan Vorster. Sean Els was ook op 'n tyd lid van die groep. Hulle het reeds twee Huisgenoot Tempo Toekennings gewen. Van hulle treffers sluit in: "Kwart-oor-vyf", "54 5de Straat" en "Knieë Lam".

Eden se albums:





</doc>
<doc id="30598" url="https://af.wikipedia.org/wiki?curid=30598" title="Juanita du Plessis">
Juanita du Plessis

Juanita du Plessis (née Naudé) is 'n bekende Suid-Afrikaanse sangeres wat in Suidwes-Afrika gebore is. Sy het bekend geword na haar treffer "Ska-Rumba".

Juanita is getroud met Herman (Doepie) du Plessis. Saam het hulle drie kinders – Ruan, Mario en Franja (die laaste twee is 'n tweeling). Haar broer, Pieter Naudé, haar dogter, Franja du Plessis en seun Ruan Josh is ook sangers in eie reg. Die totale verkope van al haar albums beloop reeds meer as 2 miljoen eenhede.

In 2010 ontvang sy 'n SAMA-toekenning in die kategorie "beste Afrikaanse DVD" vir haar "10 Jaar Platinum Treffers". Die DVD bevat al Juanita du Plessis se suksesvolste treffers oor die eerste 10 jaar van haar sangloopbaan. In 2018 vier Juanita haar 20 jaar in die musiek bedryf met 'n treffers album: "20 Jaar, Treffers van 2008 - 2018."







</doc>
<doc id="30599" url="https://af.wikipedia.org/wiki?curid=30599" title="Nianell">
Nianell

Nianell (gebore 1971 as Sonia Nel) is 'n Suid-Afrikaanse sangeres en liedjieskrywer wat in Omaruru in Namibië gebore is. Sy het internasionale bekendheid verwerf met treffers soos ""Who Painted The Moon"" en ""Angel tongue"". Van haar Afrikaanse treffers sluit in "Magaliesburgse Aandlied" en "Sal jy onthou".

Haar liedjie, "I Hold the Sun and the Moon in my Hands" is benoem vir die 2010 Liedjie van die Jaar by die "LA Music Awards".

Nianell se suster, Riana Nel is ook 'n sangeres in eie reg, maar fokus meer op geestelike musiek.





</doc>
<doc id="30600" url="https://af.wikipedia.org/wiki?curid=30600" title="Sokkie">
Sokkie

'n Sokkie is 'n sosiale dans wat saam met 'n maat gedans word en veral gewild is onder Afrikaners. Die woord "sokkie" dui op hoe mense vroeër in hulle kouse (of kaalvoet) moes dans om die houtvloere in die studentesale te beskerm, hoewel dit nie meer die geval is nie. Daar word ook na die dans verwys as "langarm", "sakkie-sakkie", "kotteljons" of "Water-pomp".


Van die kunstenaars wat sokkie albums opgeneem het sluit in:

Van die kunstenaars wat sokkietreffers vrygestel het sluit in:

Daar word ook gesokkie op musiek van internasionale kunstenaars, soos byvoorbeeld:



</doc>
<doc id="30604" url="https://af.wikipedia.org/wiki?curid=30604" title="Wiel (tydskrif)">
Wiel (tydskrif)

Wiel was 'n maandelikse Afrikaanse motortydskrif en die enigste Afrikaanse tydskrif wat die mark bedien het. Die laaste redakteur was Francois Rabe. Die Wiel is deur Ramsay Son & Parker (EDMS) uitgegee. Hulle is ook die uitgewers van die Engelse "CAR"-tydskrif.

Wiel het op hulle webtuiste aangekondig dat hulle ná bykans 33 jaar hulle deure toemaak en dat die Februarie 2011-uitgawe die laaste uitgawe van die tydskrif sal wees.



</doc>
<doc id="30606" url="https://af.wikipedia.org/wiki?curid=30606" title="Afrikaanse Taal- en Kultuurvereniging">
Afrikaanse Taal- en Kultuurvereniging

Die Afrikaanse Taal- en Kultuurvereniging (ATKV) is 'n vereniging wat daarna streef om die Afrikaanse taal en kultuur te bevorder. Die ATKV is op 19 Augustus 1930 in Kaapstad gestig. Die ATKV het ongeveer 70 000 hooflede en bedryf ongeveer 30 kultuurprojekte per jaar wat bykans 55 000 inskrywings genereer en meer as 220 000 mense regstreeks betrek. Die ATKV loof jaarliks talle pryse uit, en is ook bekend vir sy sewe vakansieoorde.

Die ATKV is onder andere betrokke by die volgende werksaamhede:

Die afdeling Projekte organiseer byvoorbeeld in die laat 1980's en begin 1990's Kampustoneel in Pretoria, waaraan al die dramadepartemente deelneem het. Dit kan as die voorloper van vandag se Afrikaanse Kunstefeeste beskou word. Dramaturge soos Reza de Wet en Deon Opperman debuteer hier. Met die koms van die Kunstefeeste het die aandag na hoërskole en die jaarlikse landwye tienertoneel verskuif.

Die ATKV publiseer die tydskrif "Die Taalgenoot". Die tydskrif het in 1931 tot stand gekom en word kwartaalliks aan lede gestuur. Hulle publiseer ook maandeliks die tydskrif "Hoezit!" vir kinders tussen die ouderdomme van 8 en 14.

Die ATKV bedryf sewe vakansieoorde:




</doc>
<doc id="30610" url="https://af.wikipedia.org/wiki?curid=30610" title="Selfoon">
Selfoon

'n Selfoon of mobiele foon is 'n draagbare elektroniese toestel wat gebruik word vir mobiele stem- of datakommunikasie oor 'n netwerk van spesiale basisstasies wat in selle opgedeel is en GSM tegnologie gebruik. Selfone kan ook addisionele dienste en toebehore ondersteun soos SMS vir die stuur van teksboodskappe, e-pos, toegang tot die Internet en MMS vir die stuur van foto's en video's.

Van die grootste selfoonvervaardigers sluit in: Nokia, Apple, BlackBerry, Alcatel, Siemens, Fujitsu, LG, Motorola, NEC, Panasonic, Philips, Samsung, Sanyo, Sharp, Sony Mobile (voorheen Sony Ericsson), en Toshiba.

Die idee om selfone te ontwikkel het in 1947 ontstaan. In 1968 het twee maatskappye, naamlik AT&T en Bell Labs die idee verder geneem, en die stelsels ontwikkel wat nodig sou wees vir sellulêre kommunikasie.

Later, in 1973 het Dr. Martin Cooper, die ware uitvinder van die mobiele selfoon, die eerste selfoonoproep gemaak. Cooper ('n bestuurder by Motorola), het sy opponent, Joel Engel, van Bell Labs geskakel.

Vanaf 1981 tot 1983 is die eerste twee sellulêre netwerke in die VSA opgerig (in Washington-Baltimore en in Chicago).

Suid-Afrika se eerste twee sellulêre telefoonnetwerke, MTN en Vodacom, is op 1 Junie 1994 aangeskakel. Vodacom het met die bekendmaking van die nuus beoog om dieselfde jaar 150 000 – 200 000 intekenare te kry; by die aanskakeling was daar reeds meer as 36 000.



</doc>
<doc id="30618" url="https://af.wikipedia.org/wiki?curid=30618" title="MultiChoice">
MultiChoice

MultiChoice is 'n Suid-Afrikaanse maatskappy wat die DStv-satelliettelevisiediens bedryf. Dit is die grootste satelliet-televisiediens in Afrika suid van die Sahara. MultiChoice word deur die Naspers-mediakonglomeraat besit. 
In September 2018 het Naspers aangekondig dat diê sy video-vermaaklikheidsonderneming van die res van Naspers sal skei en dit afsonderlik op die Johannesburgse Effektebeurs (JSE) sal noteer. Die nuwe maatskappy,"MultiChoice Group", sluit MultiChoice Suid-Afrika, MultiChoice Afrika, Showmax Afrika en Irdeto in. Die notering het plaasgevind op 27 Februarie 2019, met aandele-kode MCG. Die aandeel was dadelik in aanmerking vir insluiting in die JSE Top40, die lys van die grootste 40 aandele deur markkapitalisasie.




</doc>
<doc id="30620" url="https://af.wikipedia.org/wiki?curid=30620" title="Franse geweste">
Franse geweste

Frankryk was sedert 1956 tot 2015 in 27 geweste (Frans: "régions") verdeel, waarvan 22 geweste in die Europese deel van Frankryk ("régions métropolitaines" – metropolitaanse geweste) en 5 oorsese geweste ("régions d'outre-mer") was. Die geweste is die hoogste vlak van gebiedsverdeling in die Franse Republiek en word verder in departemente (Frans: "départements") onderverdeel. Franse geweste vorm ook min of meer natuurlike geografies gebiede en het oor die algemeen 'n eie kulturele en sosiale identiteit. Baie van die moderne geweste kom ooreen en dra die naam van die historiese Franse provinsies.

Die aantal geweste is amptelik op 1 Januarie 2016 tot 18 verminder, nadat 'n aantal geweste in die Europese deel saamgesmelt het.


</doc>
<doc id="30625" url="https://af.wikipedia.org/wiki?curid=30625" title="Aude (département)">
Aude (département)

Aude (11) (Oksitaans "Aude") is 'n Franse departement van die gewes Oksitanië wat vernoem is na die rivier Aude. Die "département" is in die suide van Frankryk geleë en die hoofstad daarvan is Carcassonne, beroemd vir sy sitadel, 'n middeleeuse vesting met dubbele stadsmure wat goed bewaar is. Aude beskik oor 'n verskeidenheid landskappe en het 'n ryk kulturele erfenis wat groeiende toerisme ondersteun.



</doc>
<doc id="30627" url="https://af.wikipedia.org/wiki?curid=30627" title="Cité de Carcassonne">
Cité de Carcassonne

Die Cité de Carcassonne is 'n middeleeuse bouwerk in die stad Carcassonne in die department Aude in die suide van Frankryk. Dit is geleë op die regteroewer van die Auderivier, in die suidooste van die hedendaagse stad. Die middeleeuse sitadel, waarvan die oorsprong terugdateer na Gallo-Romeinse tye, se bekendheid is te danke aan die dubbele stadsmuur van byna 3 km met twee-en-vyftig torings wat op skouspelagtige wyse oor die Audevallei uittroon. Die Cité sluit ook 'n graaflike kasteel (die "château comtal") en 'n basiliek (die "basilique Saint-Nazaire") in.

Nadat dit van vernietiging gered is, is dit in die 19de eeu, op soms omstrede wyse, gerestoureer onder leiding van Eugène Viollet-le-Duc. Die Cité de Carcassonne is in 1997 deur UNESCO aangewys as 'n wêrelderfenisgebied. Die graaflike kasteel, die versterkings, die dwingels ("lices") en hulle torings behoort aan die staat en word bestuur deur die sentrum vir nasionale monumente van Frankryk, terwyl die res van die Cité deel van die munisipale owerheid se eiendom is.

Die Cité de Carcassonne is geleë op die regteroewer van die Aude en kyk uit oor die stad Carcassonne wat wes daarvan lê. Die stad bevind hom tussen die Montagne Noire en die Pireneë op die hoofroete tussen die Middellandse See en die Atlantiese Oseaan. Die teenwoordigheid van die twee bergreekse vorm 'n gang waarna gereeld deur klimatoloë verwys word in terme van die wind wat daardeur waai. Die ligging is tewens 'n strategiese plek in die suide van Frankryk waarvandaan die hoofkommunikasie roetes gemonitor kan word: in die noorde die Montagne Noire, in die suide die Corbières, in die weste die Lauragaisvlakte en in die ooste die wynbou vlakte langs die Middellandse See.

Die Cité is gebou bo aan 'n klein plato wat gevorm is deur die wyer wording van die Aude op 'n hoogte van ongeveer 150 meter bo die vallei van die "ville basse" (onderste stad). Die eerste stadsmuur is deur die Wesgote gebou volgens induikings in die terrein. Die plato, wat los staan van die Corbières van die "commune" Palaja teen 260 m hoog, gaan deur die Cité op 148 m en eindig in die Aude op 100 m. Aan die weste kant is die helling styl genoeg om moeilike toegang aan aanvallers te bied. In die Ooste is die helling minder styl en laat dit toegang aan handelaars toe, maar ook aan aanvallers. Die belangrikste verdedigingsmeganismes word dus ook aan dié kant van die Cité aangetref.

Die Cité was opeenvolgend 'n protohistoriese terrein, 'n Gallo-Romeinse sitadel, 'n Wesgotiese vesting, 'n hertogdom, daarna die setel van 'n burggraaf, en uiteindelik 'n koninklike "sénéchaussée". Daar word van elkeen van die stappe tussen die Romeinse tydperk en die einde van die Middeleeue getuig in die geboue waaruit die Cité bestaan.

Die oorblyfsels van 'n versterkte oppidum, oppidum Carcaso naby die hedendaagse ligging van die Cité, is deur argeoloë ontdek. Die plek was reeds 'n belangrike handelsentrum soos getuig uit die keramiekskerwe in die styl van Kampanië (streek in Italië) en amfora. In ongeveer die 3de eeu v.C. het die "Volques Tectosages" besit geneem van die gebied en die oppidum van Carcasso as vesting versterk. Plinius die Ouere noem die oppidum in sy geskrifte onder die naam "Carcaso Volcarum Tectosage". Hulle het toe reeds goud gedelf in die myn van Salsigne vir offerandes aan hulle god.

In 122 v.C. het die Romeine die gebied vreedsaam geannekseer en geïtegreer in die Gallia Narbonensis wat in 118 v.C. geskep is. Die Romeine was reeds vir tweehonderd jaar bekend met die gebied deur hulle handelaars se omswerwing in die gebied. Onder die Pax Romana het die klein Gallo-Romeinse sitadel van Carcaso, die hoof nedersetting van die kolonie Julia Carcaso geword, wat sonder twyfel te danke aan wynbou en sy ligging langs die vervoer roetes floreer het: dit is geleë langs die Romeinse heerweg wat van Narbonne na Toulouse gestrek terwyl platbodembote op die "Atax" aan die voet van die oppidum gevaar het. Laasgenoemde is uitgebrei deur afdamming van die strate en stegies volgens 'n reghoekige plan. Maar, die Cité het geen openbare terrein gehad nie nog 'n monument aan 'n kultus. Verder het daar aan die voet van die oppidum 'n agglomerasie langs die Romeinse pad ontstaan.

In die 3de eeu was die stad, soos die res van die Romeinse Ryk onderworpe aan verskeie aanvalle deur die sogenaamde Barbare wat die inwoners genoodsaak het om hulle te beskerm deur 'n eerste reeks Gallo-Romeinse vestingmure. In 333 n.C. noem die teks van 'n pelgrim die "castellum" van Carcassonne. Hierdie vestingmure is steeds sigbare in sekere dele van die stadsmure en dien as basis vir die hedendaagse stadsmuur. Die torings Marquière, Samson en Moulin d'Avar is gedeeltelik ongeskonde dele van die primitiewe stadsmure. Hierdie mure het die Cité van aanvallers beskerm en ter selfde tyd toegangsbeheer oor die romeinse pad benede dit toegelaat.

Omstreeks die 5de eeu het die Wesgote, een van die Germaanse stamme, beheer oor van Languedoc bewerkstellig, nadat hulle vir lank in Italië vertoef het. Die versterkte Cité het 'n grensstad aan die noordekant van hulle koninkryk geword, waarskynlik te danke aan die oorwinning van Ataulphe tydens sy opmars na Toulouse. Die Cité het geleidelik 'n relatiewe stand van vrede bereik tot met die heerskappy van Alarik II, soos getuig in 'n groot aantal muntstukke wat die Wesgotiese monarge van die tydperk uitbeeld. In 507 is die Wesgote deur die Franke uit Akwwitanië verdryf maar hulle het daarin gelaag om Septimanië te behou wat die Cité de Carcassonne ingesluit het. In 508 het Clovis 'n onsuksesvolle aanval teen die Wesgote geloods om die Cité de Carcassonne te bekom. In 585 het 'n nuwe aanval deur Guntram, koning van die Franke in Boergondië sukses behaal. Maar, die Wesgote het die Cité kort daarna herower en die heerser daarvan gebly tot 713. In die loop van die 6de eeu is Carcassonne saam met Agde en Maguelonne beleër. 'n Wesgotiese katedraal, waarvan die ligging nie bekend is nie, is opgerig.

In 725 het Wali Ambisa Carcassonne ingeneem nadat die Wesgotiese koninkryk van Spanje deur die More verower is. Die Cité het in die hande van die More gebly tot 752, die datum waarop die More deur die Franke onder Pepyn die Korte verdryf is. Dit is dié voorval wat aanleiding gegee het tot die Legende van die Dame van Carcas.

Die aanvang van die deodale tydperk het gepaardgegaan met die uitbreiding van die stad en sy versterkings. Dit word ook gekenmerk deur die bou van die katedraal vanaf 1096 en die kasteel bouwerk in die 12de eeu. Die graaflike kasteel ("château comtal") het bestaan uit twee hoofgeboue waaraan daar in 1150 'n kapel toegevoeg is wat die kasteel 'n U-vorm om die binnehof gegee het. Vanaf 1240 is 'n tweede verdieping aan die kasteel aangebring.

Dit was ook die tydperk van die grawe van Carcassonne. Die eerste graaf wat deur die Karolingers aangestel was, was Bellon wat Oliba II opgevolg is. Die pligte van die graaf het die administrasie van die omgewing as graafskap van die Karolingiese Ryk behels. In die 9de eeu, het die latynse frase "Cité de Carcassonne" gereeld in die tekste en verdar van amptenare verskyn. In 1082 het die familie Trencavel besit van die stad oorgeneem, tot die verleentheid van die Huis van Barcelona wat die regmatige eienaars was het hulle 'n uitgestrekte gebied wat geloop het van Carcassonne tot by Nîmes geannekseer.

Onder Bernard Aton IV Trencavel, Burggraaf van Albi, Nîmes en Béziers, het die stad vooruitgang gemaak en is talle konstruksieprojekte geloods. Dit is ook in hierdie tydperk wat 'n nuwe geloof, die Katarisme, vastrap plek gekry het in die Languedoc. Die burggraaf van Trencavel het in 1096 toestemming verleen vir die bou van die basiliek Saint-Nazaire waarvan die materiaal deur die Pous Urbanus II geseën is. In 1107 het die Carcassonnais die susereiniteit van Bernard Aton, wat belowe het dat hy die Cité aan sy oorspronklike eienaar Raymond Berengarius III van Barcelona sou terugbesorg, verwerp en het hulle beroep gedoen op die Graaf van Barcelona om hom te verjaag. Maar, met die ondersteuning van Bertrand van Tripoli, Graaf van Toulouse, het Bernard Aton beheer oor die Cité herstel. In 1120 het die Carcassonnais weereens gerebelleer. Bernard Aton het egter na 'n paar jaar die orde herstel. In 1130 het hy die konstruksie van die "château comtal" (graaflike kasteel) beveel, aangedui onder die term "palatium" – dus 'n palts – asook die herstel van die Gallo-Romeinse stadsmure. Dus is die Cité de Carcassonne omring deur sy eerste algehele vestingwerk.

In die tydperk was die stad ryk en het die bevolking tussen 3 000 en 4 000 inwoners bedra ingesluit die inwoners van die twee burge wat onder die stadsmure ontstaan het: die burg Saint-Vincent geleë aan die noordekant en die burg Saint-Michel wat suid van die Narbonne Poort geleë was. Die stad het in 1192 'n konsulaat gekry wat bestaan het uit die "notables" en die bourgeois, gelas met die administrasie van die stad, later in 1229 is 'n "charte coutumière" (gewoonteregboek) saamgestel.

In 1208 het Pous Innocentius III te staan gekom voor die groeiende katarisme en het hy 'n beroep gedoen op die baronne uit die noorde om die Albigensiese Kruistog uit te voer. Die Graaf van Toulouse, wat van kettery aangekla is, en sy hoofvasal, die burggraaf van Trencavel was die hoofteiken van die aanval. Op 1 Augustus 1209 is die Cité beleër deur die kruismag. Raymond-Rogier Trencavel is spoedig gevangene geneem, op 15 Augustus in ruil vir die lewens van die inwoners. Die burge onder die stadsmure is vernietig. Die burggraaf het waarskynlik aan disenterie beswyk in die tronk van sy eie kasteel op 10 November 1209. Sommige bronne meen dat 'n sluipmoord deur Simon de Montfort georkestreer is, maar dit is nie seker nie. Die Cité het hierna gedien as die hoofkwartier van die kruistog se troepe.

Die gebied is aan Simon de Montfort, hoof van die kruistogleër toegeken. Laasgenoemde is in 1218 tydens die beleg van Toulouse oorlede en sy seun, Amaury VI de Montfort, het besit van die Cité oorgeneem, maar hy was nie in staat om die stad te bestuur nie. Hy het die regte aan die koning Lodewyk VIII van Frankryk toegeken, maar Raymond VII van Toulouse en sy "comtes de Foix" het teen hom saamgesweer. In 1224 het Raymond II Trencavel besit van die Cité herneem na die vlug van Amaury. 'n Tweede kruistog is deur Lodewyk VIII geloods in 1226 en Raymond Trencavel moes vlug. Die Cité de Carcassonne het nou deel geword van die domein van die Koning van Frankryk en het die setel van 'n sénéchaussée geword. 'n Terreur tydperk het hom binne die stad afgespeel. Die jag na Katare het gelei tot die vermenigvuldiging van teregstellings per brandstapel en wilde verdoemings, met die oprigting van die Inkwisisie waarvan mens tot vandag toe die gebou binne die stadsmure kan besigtig.

Lodewyk IX het die konstruksie van die tweede stadsmuur beveel sodat die stad lang beleërings kon weerstaan. In der waarheid was daar in die tydperk talle bedreigings in die omgewing: Raimond Trencavel, vlugteling in Aragon, wou nog altyd sy gebied herwin en die koning van Aragon, Jacobus I die Oorwinnaar, het 'n ernstige bedreiging ingehou vir in die gebied naby die grens van sy koninkryk. Verder het die konstruksie dit moontlik gemaak om die gemoedere van die bevolking te lig en hulle vertroue te wen. Die Cité het deel gevorm van die verdedigingstelsel aan die grens tussen Frankryk en Aragon. Die eerste konstruksie het die "château comtal" betrek wat oor die westelike muur uitgekyk het. Dié is omring deur mure en torings aan die binnekant van die Cité self om die beskerming van die verteenwoordigers van die koning te verseker. Vervolgens is 'n tweede linie van vestingwerk van ongeveer een en 'n halwe kilometer met veertien torings begin bou. Hierdie muur is gebou met wagtorings aan weerskante wat die toegang van die Aude beheer het.

In 1240 het Raimond Trencavel met die ondersteuning van 'n aantal "seigneurs" (landhere) gepoog om die Cité te herower. Hy het die burge langs die Auderivier beset en die hulp van die inwoners verkry wat tonnels onder hulle huise gegrawe het om onder deur die stadsmure te kan deur kom. Die dubbele muur het 'n belangrike verdedigingsrol gespeel waardeur Raimond Trencavel vertraag is. Die garnisoen gelei deur die hofmeier Guillaume des Ormes het effektief weerstand gebied. Raimond Trencavel is spoedig gedwing om die beleg op te sê en op die vlug te slaan met versterking van koning Lodewyk IX wat op pad was. In 1247 doen hy voor die koning Lodewyk IX afstand van sy aansprake op die Cité. Die Cité de Carcassonne is hiermee beslissend aan die Koninkryk van Frankryk verbind en dit is van toe af deur die sénéchaux (hofmeiers) regeer.

Van die datum af is die vesting nie weer aangeval nie, selfs nie tydens die Honderdjarige Oorlog. Die verbeterings en vergrotings wat gevolg het kan in drie fases gegroepeer word. Die eerste werk het begin onmiddellik na die laaste aanval op die Cité. Dit het die herstel van die mure, gelyk maak van die dwingels, byvoeging van 'n tweede verdieping aan die kasteel en die bou van die toring van van die geregtigheid. Die tweede konstruksiefase het plaasgevind tydens die bewind van Filip III, volgens Hardi: dit het die konstruksie van die Narbonne Poort, die toring van Trésau, die Saint-Nazaire poort en die dele van die stadsmure, asook herstelwerk aan sekere Gallo-Romeinse toring en die wagtoring van die kasteel. Die burge Saint-Vincent en Saint-Michel se stadsmure is gesloop om te vrehoed dat inwoners met aanvallers saamwerk soos wat die geval was met die laaste aanval. Die derde en laaste fase van die werk het afgespeel tydens die bewind van Filip die Skone en het die modernisering van die vesting behels. Verskeie dele van die stadsmure is herbou volgens meer onlangse verdedigingstegnieke. Die antieke vestingsmure aan die westekant is ook opgeknap.

In 1258 het die Verdrag van Corbeil die grens tussen Frankryk en Aragon naby Carcassonne, in die Corbières gevestig. Lodewyk IX het afstand gedoen van sy soesereiniteit oor Katalonië en Roussillon en in 'n teengebaar het die koning van Aragon afstand gedoen van sy ambisies oor gebiede van die Languedoc. Hierna het die Cité 'n belangrike rol gespeel in die skema vir die verdediging van die grens. Dit het 'n tweede verdedigingslinie verteenwoordig agter die voorposte wat bestaan het uit die kastele Peyrepertuse, Aguilar, Quéribus, Puilaurens en Termes waarna verwys is as die "cinq fils de Carcassonne"; die vyf seuns van Carcassonne. In die 13de eeu was die Cité de Carcassonne een van die vestings wat die beste toegerus was in Frankryk en het dit gedien as reserwe vir die bondgenote. Die Cité is nooit aangeval nie geen opskudding is veroorsaak toe die aantal troepe wat daar gestasioneer was geleidelik verminder is nie. Teen die einde van die 14de eeu was die Cité nie meer in staat om die nuwe leërs met buskruit te weerstaan nie. Nogtans was die sitadel se ligging steeds strategies en is 'n garnisoen in stand gehou. Teen 1418 het die manskappe in die garnisoen oor die algemeen van 'n tweede werk gehad. In die tydperk is 'n nuwe stad, die "ville basse" (letterlike onderste stad) aan die anderkant van die Aude in die vorm van 'n bastide opgerig.

Weinig beduidende oorlogsgebeure het tydens die koninklike tydperk plaasgevind. In 1272 is die Graaf van Foix, 'n rebel, deur Filip III van Frankryk in die Cité de Carcassonne aangehou. In 1283 is 'n samewerkingsverdrag tussen die Koning van Frankryk en die Koning van Majorka Jacobus I teen Pierre III van Aragon aangegaan. Pous Clemens V het in 1305 en 1309 in Carcassonne vertoef. In 1355 het die Swart Prins van Skotland nie gewaag om die Cité wat te sterk verdedig is aan te val nie en moes hy tevrede wees om die "ville basse" te plunder. Die Cité het in die 15de eeu 'n staatsgevangenis geword waarin die vyande van die koning soos Jean IV d'Armagnac aangehou is. Die Swart Dood het die inwoners van Carcassonne en die Cité in 1557 swaar getref. In 1585 is die Cité deur die Hugenote aangeval, maar hulle is afgeweer deur die "mortes-payes".

Tussen 1560 en 1630, gedurende die geloofsoorloë het die Cité 'n belangrike militêre vesting vir die Katolieke gebly. Dit het die aanvalle van die Protestante weerstaan. In 1575 het die "fils du sire de Villa" gepoog om die vesting aan te val. In 1585 het die manskappe van Montmorency dieselfde gedoen maar ook hulle was onsuksesvol.

Die dood van Hendrik III het aanleiding gegee tot 'n konfrontasie tussen die inwoners van die "ville basse", wat getrou was aan Hendrik IV, sy regmatige opvolger, en die Hertog van Montmorency, en die Cité wat geweier het om die nuwe koning te erken en by die katolieke Heilige Bond ("Sainte Ligue") aangesluit het. Deur die loop van die geweldadige gevegte wat vir byna twee jaar geduur het, is die woonbuurte van die Cité wat buite die Poort van die Aude geleë was vernietig. Laasgenoemde is ommuur en die buurt van Trivalle is afgebrand. In 1592 het die inwoners van die Cité hulle egter by die nuwe koning geskaar.

Die 17de eeu het die aanvang van die verlating van die Cité aangedui. In 1657, is die "présidial", die jurisdiksie van Carcassonne van die Cité na die "ville basse" verskuif. In 1659 het die Cité de Carcassonne sy strategiese posisie verloor ná die ondertekening van die Verdrag van die Pireneë wat Roussillon aan Frankryk hertoegeken het en die grens tussen Frankryk en Spanje op sy huidige ligging vasgestel het. Die Cité is stadigaan deur sy welgestelde inwoners verlaat en het 'n arm buurt geword wat bewoon is deur wewers. Die dwingels is geleidelik deur huise opgevul en kelders en solders is in die torings geïnstalleer. Die Cité het vinnig agteruitgegaan.

Die biskoplike setel is ook in 1745 oorgedra en die katedraal Saint-Nazaire binne die Cité na die Saint-Michel-kerk in die "ville basse". Die "ville basse" het floreer as gevolg van die tekstielnywerheid. In 1790 is die chapitre afgeskaf en is die biskoplikee paleis en die klooster verkoop en daarna in 1795 vernietig. In 1794 is die argiewe van die toring Trésau in 'n vuur vernietig. Onder die "Ancien Régime" en later onder die Rewolusie, is die Cité in militêre opsig gereduseer tot die rol as arsenaal, wapenopslagplek en voedselstoor, tussen 1804 en 1820, is dit geskrap van die lys van oorlogsplekke en verlaat; dit is in 'n sekondêre kategorie geherklassifiseer. Die "ville haute" het sy munisipale outonomie verloor en 'n "quartier" van Carcassonne geword. Die kasteel is omskep in 'n tronk. Die leër is teen die tyd reg om afstand te doen van die Cité sodat dit afgebreek kon word en die klip herwin kon word.

Die Cité het nie net maatskaplik agteruitgegaan nie, maar ook demografies. Tussen 1819 en 1846 het die aantal inwoners met ongeveer 30% geval, van 1490 na 1351 inwoners terwyl die bevolking in die selfde tydperk in die "ville basse" gestyg het.
Vir die inwoners van Carcassonne het die middeleeuse Cité, geleë op 'n ontoeganklike heuwel met sy stadsmure en nou gangetjie, 'n vervalle buurt oorkant die nuwe stad gevorm deur die bastide Saint-Louis of "ville basse" verteenwoordig. Die inwoners se afkeur in die Cité het die agteruitgang daarvan versnel. Die torings het verval en meeste is omskep in garages, hangars en ander store. Die dwingels in geleidelik ingeneem deur die konstruksie (van die 14de eeu af, het die owerhede 112 huise hier getel). Die vernietiging van die middeleeuse Cité is dan ook beplan.

Die Cité is van totale vernietiging gered deur Jean-Pierre Cros-Mayrevieille, vername persoon en historikus wat aan die voet van die Cité gewoon het. Vanaf 1835 is hy geroer deur die vernietiging van die wagtoring waarvan die klippe deur plaaslike entrepreneurs geplunder is. Dit is te danke aan hom dat die eerste ware uitgrawings in die katedraal van die Cité plaasgevind het en die graf van die biskop Radulphe ontdek is. Die skrywer Prosper Mérimée, inspekteur-generaal van historiese monumente, het onmiddellik verlief geraak op die monument "en perdition". Die argitek Eugène Viollet-le-Duc, wat begin het met die restaurasie van die Saint-Nazaire-kerk, is gelas om 'n studie te onderneem oor die restourasie van die Cité. In 1840 is die Saint-Nazaire-kerk binne die Cité as historiese monument beskerm. Hierdie beskerming is in 1862 tot al die stadsmure uitgebrei.

In 1853 het Napoléon III 'n restourasie projek goedgekeur. Finansiering is 90% deur die staat verskaf en 10% deur die stad en die "conseil général" van die Aude departement. In 1855 het werk aan die wes/suidwestelike binneste stadsmuur begin, maar dit was op beskeie skaal. In 1857 is dit gevolge deur die torings van die Poort van Narbonne en die hoofingang van die Cité. Die versterkings is hier en daar herstel, maar die meeste van die werk was aan die restourasie van die dakke van die kanteeltorings en die skuttings van die kasteel. Die onteiening en sloping van die geboue wat in die dwingels gebou is, is beveel. In 1864 het Viollet-le-Duc nog befondsing verkry om die poort van porte Saint-Nazaire en die buitenste muur aan die suidekant te restoureer. In 1874 is die toring van Trésau gerestoureer.

Eugène Viollet-le-Duc het talle sketse en ontwerpe van die Cité en sy veranderings agtergelaat. Met sy sterfte in 1879 het sy student Paul Boeswillwald die werk voortgesit en na hom die argitek Henri Nodet. In 1889 is die restourasie van die binneste stadsmuur voltooi. Die restourasiewerk aan die kasteel het in dieselfde jaar begin en in 1902 is die grootste werk voltooi en is die omgewing om die Cité opgeruim en vrygestel. In 1911 is die laaste huise in die dwingels gesloop en die restourasiewerk is as voltooid beskou in 1913.

Slegs 30% van die Cité is restourasiewerk. Gedurende die restourasiewerk van die Cité het die priester Léopold Verguet talle foto's van die geboue en die restourasie geneem. Hierdie foto's verskaf waardevolle getuienis van die konstruksieterrein en die lewe om die Cité in die tydperk. 'n Ander fotograaf, Michel Jordy, historikus en argeoloog, het op soortgelyke wyse bygedra tot die bewaring van die Cité met sy foto's en navorsing. Hy is ook die stigter van die hotel in die Cité.

Sedert 1850 het Eugène Viollet-le-Duc se restourasies onder kritiek deurgeloop. Sy kritici, soos Hippolyte Taine, het uitgevaar teen die verskille tussen die nuwe dele en en die ruïnes wat volgens hom meer bekoring ingehou het. Ander soos Achille Rouquet of François de Neufchâteau, keur die baie Gotiese styl en die sterk stempel wat Viollet-le-Duc op die veranderinge afgedruk het. Vandag wys historici veral op die foute wat die restourateurs gemaak het. Joseph Poux veroordeel veral die swak wyse waarop die deure en vensters van die Wesgotiese toring herstel is en die "bretèche" van die Audepoort.

Maar dit was veral die keuse wat gemaak is in terme van die herstel van die dakke wat die sterkste kritiek uitgelok het. Viollet-le-Duc, met sy ondervinding in die restourasie van kastele in die noorde van Frankryk, het 'n hoë keël vormige met leiklip bekte vorm vir die torings gekies, in kontras met die Romeinse platdakke en die platdakke van ander kastele in die omgewing. Die keuse het 'n historiese logika aangesien Simon de Monfort en sy mede ridders wat aan die croisade des Albigeois deelgeneem het uit die noorde afkomstig was. Dit is dus nie onmoontlik dat hierdie "noordelikes" hulle eie argitekte en tegnieke saam gebring het nie. Verder het Viollet-le-Duc op talle leiklip fragmente tydens die restourasie van die Cité afgekom. Dit is waarom mens vandag verskillende tipes dakke in die Cité de Carcassonne te siene kry.

Die ophaalbrug by die ingang van die Narbonne Poort aangebou is word net so aangegee as 'n foutiewe restourasie. Verder word sommige restourasies as te perfek beskou wat die afbreuk doen aan die outentiekheid daarvan. Nogtans word die werk wat deur die Eugène Viollet-le-Duc verrig is, ten spyte van sy foute, as 'n merkwaardige argitektoniese werk wat dit vir besoekers moontlik maak om 'n koherente, indien nie altyd getroue, blik op die Cité de Carcassonne te kry. Dus bewaar die restuarsiewerkveldtogte van vandag die werk wat aan die oorsonklike gebou gedoen is aangesien dit deel vorm van die geskiedenis van die monument. Violet le duc word dan ook as 'n held van die mense van Carcassonne beskou.

In 1903 is beheer oor die Cité van die Ministerie van Oorlog oorgeplaas na die Ministerie van Skone Kunste en in 1918, het die leër die Cité de Carcassonne finaal verlaat. In 1920 is die Hôtel de la Cité binne die die Cité tussen die château comtal en die Saint-Nazaire katedraal opgerig. Dié neo-gotiese konstruksie het talle besware uitgelok. In 1926 is die beskerming van die historiese monumente uitgebrei deur die klassifikasie van terrein by die oorblyfsels van die "barbacane de l'Aude", die "accès" en die Aude-poort, asook die "Grand Puits" (Groot Put). In 1942 is die klassifikasie verder uitgebrei met die toevoeging van die omgewing rondom die Cité. Die uitbreiding het dit moontlik gemaak om onmiddellike omgewing te beskerm en bouwerk daar te verhoed.

In 1944 is die Cité de Carcassonne deur Duitse troepe beset wat die die château comtal as ammunisie- en plofstofstoor gebruik het. Die inwoners is uit die Cité geban. Joël Bousquet, kommandeur van die légion d'honneur, was hoogs verontwaardig oor die besetting en het per brief aan die préfet aangedring op die bevryding van die Cité wat wêreldwyd as 'n kunswerk beskou is respek betoon moes word en vry gelaat moes word.

In 1961 is 'n museum in die château comtal ingerig. Daarna, in 1997, is die Cité deur UNESCO as 'n Wêrelderfenisterrein geklassifiseer. Vandag is die Cité 'n belangrike toeriste bestemming wat meer as 2 miljoen besoekers per jaar ontvang. Die klassifikasie het die staat toegelaat om subsidies aan te wend vir die instandhouding van die terrein. Aan die anderkant moet hulle die argitektuur eerbiedig in die omgewing van bouwerk of restourasie en die Cité vir besoekers oopstel. Historiese monumente ("monuments historiques") beheer besoeke en bestuur die château comtal. Hulle het onlangs die besoekersroete gerestoureer in 2006 en 2007 'n projeksiekamer en nuwe aanwysings aangebring.

Die militêre aard van die Cité de Carcassonne het die argitektuur daarvan sterk beïnvloed. Die Cité se verdedigingstelsel is uitsonderlik in treme van die dimansies daarvan, kompleksiteit en die gehalte van die bewaring. Dit is die grootste vestingswek in Europa.

Die uitsonderlike dele van die Cité bestaan uit die twee vestingmure en verskeie geboue. Die plan na links dui die ligging van die geboue wat in die onderstaande afdelings beskryf word aan. Die binneste vestingmuur en die poorte word in rooi aangedui terwyl die buitenste muur en die wagtorings in geel aangedui word:
 Die materiaal wat vir die konstruksie van die vestingmure en torings gebruik is die klip waaruit die plato bestaan waarop die Cité opgerig is. Dit is sandsteen of Molasse van Carcassonne wat uit die plato self of uit omliggende heuwels ontgin is. Die twee vestingmure wat die Cité omring word geskei deur 'n plat ruimte: die dwingels. Dié stelsel het op die stadium toe dit opgerig is, voor algemene gebruik van artillerie, verskeie verdedigingsvoordele. Dit het dit moontlik gemaak om aanvallers uit twee skootslyne aan te val; die buitenste vestingmuur, sou hulle daarin slaag om dit te oorkom, het die aanvallers vertraag en hulle verdeel; die aanvallers wat die dwingels bereik het was besonder kwesbaar in die ruimte sonder bome of ander skuiling. Verder het die die dwingels dit vir berede soldate maklik gemaak om te veg. Daar word 'n onderskeid getref tussen die onderste diwngels, die "lices basses", wat in die noorde geleë is en van die Narbonne-Poort tot by die Aude-Poort loop waar die oudste dele van die vestingmure uit die tydperk van die Wesgote aangetref word, en die boonste dwingels, die lices hautes, wat in die suide geleë is, waar die dele van die vestingmuur wat mees onlangs, onder Philippe III le Hardi, gebou is aangetref is.

Die eerste vestingmuur, gebou op 'n rots dagsoom, dateer uit die Gallo-Romeinse tydperk; dit het dit moontlik gemaak om die vallei en die loop van die Aude te domineer. Die fondamente van die oorspronklike vestingmuur is steeds onder die dwingel sigbaar. Dit is uit groot klippe en 'n baie harde mortel gebou. Die muur van die vestingmuur was twee tot drie meter wyd. Hierdie vestingmuur het 'n omtrek van 1 070 m gehad en het 'n dorpie van sewe hektaar beskerm. Dit is gebou uit eenvormige klippe en steen rye. Die stene het die stabiliteit van die konstruksie verseker as gevolg van die buigsaamheid daarvan en opvul van moontlike insinkings.

Daar bestaan steeds 17 torings van Gallo-Romeinse oorsprong wat min of meer oor die dertig torings wat aanvanklik deel gevorm het vestingmuur. 'n Enkele toring het 'n reghoekige vorm, die Pinte-toring. Die ander torings, herkenbaar in die ringmuur wes van die Cité as gevolg van hulle hoefyster vorm aan die buitekant en "plate" aan die binnekant. Die onderste deel van die torings, waarvan die diameter tussen 4,50 en 7 meter is, bestaan uit soliede messelwerk wat 'n besonder soliede basis verskaf. Die boonste vlak het groot geboë openings gehad wat baie nuttig was vir die verdedigers se wapens. 'n Stelsel van kantellende vensters het beskerming en verdediging van die groot openinge verseker. Die torings is met dakke met dubbele rande bedek. Die hoogte van die torings is tussen 11,65 m en 13,70 m.

Gedurende die 13de eeu het die koning van Frankryk die bou van 'n tweede vestingmuur om die Cité beveel. Die torings van die tweede muur het meestal ronde basisse en ontbreek dakke sodat dit nie skuiling kon bied aan aanvallers teen die geskut vanaf die binneste muur nie. Die vestingmuur is omring deur 'n droë grag behalwe in ongelyke plekke waar die verdedigings meganisme nie nodig is nie. Die ruimte tussen die twee vestingmure is as dwingels ingerig wat in vredestyd vir allerlei optogte gebruik is. Die mure het 'n hoogte van 10 tot 12 meter bereik.

Die binneste vestingmuur is onder Filip III die Stoute en Phillippe IV die Skone gemoderniseer. Die Narbonne-Poort, die Poort van Saint-Nazaire en die toring van Trésau is aangebou. Hierdie bpuwerk word gekenmerk deur die indrukwekkende hoogte van hulle mure en die gebruik van sierklippe. Die konstruksie van die vestingmuur is meer ingewikkeld en rus op die fondasies wat dieper is as die van die gallo-romeinse mure aangesien dit die rotsplato bereik. Die oprigting van die buitenste vestingmuur en die dwingels het die versteuring van die natuurlik steil terrein genoodsaak. 'n Gedeelte van die fondamente van die gallo-romeinse vestingmuur is ontbloot en "a du faire l'objet d'une consolidation."

Die chemin de ronde (letterlik "ronde weg") het dit moontlik gemaak om al die torings te bereik. In die Middeleeue is die "courtine" vergroot deur 'n hangende houtraamwerk wat skuiling bo die afgrond gebied het. Die skutting wat oor die vestingmuur opgerig is het dit vir boogskutters moontlik gemaak om met hoë akkuraatheid in die omgewing van die dwingels te skiet. Die erkertorings (Frans: "échauguettes") is opgerig op die projeksie van sekere mure soos die "échauguette de la Vade".

Die middeleeuse torings verskil van die torings van die Wesgote, terwyl dit hulle hul kenmerkende eksterne vorm gee met 'n geboë uiterlike fasade en 'n plat binnekant. Die houtleërs is deur inwendige kliptrappe. Die basisse van die torings is "fruitée" "c'est-à-dire renflée afin" aangesien die projektiele teen die toring terugspring en na die aanvallers aan die voet van die mure teruggestuur word.

Die vestingmure word deur vier hoofpoorte onderbreek om toegang tot die binnekant van die Cité te verskaf. Die poorte is geleë aan vier kardinale punte.

Die Narbonne Poort, geleë in die ooste, is in 1280 gedurende die bewind van Filip III die Stoute gebou. Die poort kry sy naam, "Porte Narbonnaise", van sy oriëntasie in die rigting van Narbonne. Viollet-le-Duc het die kanteling en dakke uit leiklip tussen 1859 en 1860 laat herstel asook 'n vals ophaalbrug wat nie oorspronklik bestaan het nie laat oprig. Die poort bestaan uit twee imposante torings versterk deur snuite wat ontwerp is om geweervuur van aanvallers af te weer. Die poort word beskerm deur 'n dubbele valhek versterk deur 'n "assommoir", 'n valdeur waardeur verdedigers projektiele op aanvallers kon laat val, en skietgate. Die torings het drie verdiepings bo die grondvloer. Die grondvloer en die eerste verdieping is gewelfd terwyl die boonste verdiepings 'n eenvoudiger ontwerp het. Die noordelike toring beskik oor 'n stoor vir reserwes terwyl die suidelike toring 'n watertenk het om aan die behoeftes van die verdedigers te voldoen tydens lang beleërings.

Bokant die saamstelling word 'n nis "à couronnement tréflé" aangetref waarin 'n standbeeld van die Maagd geplaas is. Hierdie poort word deur die wagtoring Saint-Louis beskerm wat reg oorkant daarvan geleë is. 'n Erkertorings geleë na regs van die poort maak dit moontlik om direk op aanvallers te skiet sou hulle die wagtoring sou inneem.

In die suide word die "porte Saint-Nazaire" gehuisves in die toring met dieselfde naam, een van die twee vierkantige torings van die Cité. Dit is 'n komplekse verdedigingstelsel; die bouwerk daarvan is oor die jare erg verwaarloos en Viollet-le-Duc het dit tussen 1864 en 1866 herstel.

Die toring beskerm die Saint-Nazaire katedraal wat slegs 25 meter daar agter in die Cité geleë is. Dit is uitgerus met vier erkertorings; die gang wat toegang tot die dwingel en aan die Cité verskaf vorm 'n 90 grade hoek. Elke ingang tot die gang word beskerm deur 'n verdedigingstelsel betaande uit: "mâchicoulis", valhekke en valdeure.

Die toring beskik oor twee verdiepings goed ingerig vir die stasionering van die garnisoen met 'n skoorsteen en ingeboude kaste. Die platform bo die toring maak die huisvesting van 'n lang afstand gevegseenheid moontlik.

In die weste staan die "porte d'Aude" teenoor die rivier met dieselfde naam. Dit is naby die château comtal geleë. Hierdie poort strek tot by die wagtoring van die Aude ("barbacane de l'Aude") wat in 1816 deels gesloop is ter wille van die oprigting van die Saint-Gimer kerk. Slegs die oploop ingesluit deur die gekanteelde mure bly behoue. Die poort het ook 'n ingewikkelde verdedigingstelsel. Die hoë gewelwe versteek valsdeure wat nêrens heen lei nie: die ontwerp was bedoel om die vyand te verwar. Verder het verskeie kronkelende gangetjies met verskillende vlakke wat 'n lokval skep waarin aanvallers gevang kon word en uit verskillende hoeke aangeval kon word. Die Aude-Poort kombineer hoogs gesofistikeerde passiewe en aktiewe verdedigingstelsels.

Die oploop, wat deel uitmaak van die verdwene wagtoring, verskaf toegang tot die poort. Dit klim die steil helling aan die weste uit deur kronkels met haarnaalddraaie en loop deur twee hekke. Die eerste hek, geleë tussen die binneste en buitenste vestingmure, beskerm toegang. Die binneste vestingmuur is in hierdie omgewing verhoog en ondersteun deur drie steunpilare wat in die 13de eeu gebou is. Die poort self dateer uit die Wesgotiese tydperk met sy "plein cintre", afgewissel met stene. Bokant die ingang word 'n baie en 'n reuse bretèche aangetref wat nie uit die feodale tydperk dateer nie maar later deur Viollet-le-Duc bygevoeg is as deel van sy restourasiewerk. Hierdie poort, met sy tipies middeleeuse voorkoms, is al in talle films soos "Les Visiteurs", "Robin Hood: Prince of Thieves" en "Le Corniaud" gebruik.

In die noorde, lei die "porte du Bourg ou de Rodez" na die ou Saint-Vincent burg. Dit is direk uit die vestingmuur gegrawe en word beskerm deur die Notre-Dame wagtoring en die Mourétis toring beskerm.

Die poort wat redelik beskeie is, is tussen twee torings in die vestingmuur geleë. Dit beskik oor betreklik min verdedigingsmeganismes. In die tydperk van die Wesgote is die poort beskerm deur 'n soort "d'avant-corps" waarvan 'n muur tot by die burg Saint-Vincent gestrek het. Hierdie bouwerk is vervolgens deur die wagtoring op die buitenste vestingmuur vervang, die "barbacane Notre-Dame".

Die château comtal is gebou teen die westelike binnekantse vestingmuur in die omgewing waar die helling die steilste is. Die kasteel se plan het die vorm van 'n parallelogram wat strek van noord na suid met twee ingange in die weste langs die Aude-Poort en aan die ooste na die binnekant van die Cité. Dit is in twee fases gebou.

Die konstruksie van die kasteel is deur Bernard Aton IV Trencavel geloods tydens die romeinse tydperk in ongeveer 1130 om die primitiewe kasteel wat waarskynlik op die ligging van die porte Narbonnaise geleë was te vervang. Die kasteel bestaan uit twee hoofgeboue in 'n L-vorm wat oorheers word deur 'n wagtoring ("tour de guet"), die "tour Pinte". Noord daarvan word 'n kastrale kapel ter ere van Maria aangetref, waarvan vandag slegs die apsis oorbly. Slegs 'n palissade skei die kasteel van die res van die Cité.

Gedurende die koninklike epog tussen 1228 en 1239 is die kasteel geheel en al oorontwerp om 'n vesting binne die Cité te skep. 'n Wagtoring met 'n "chemin de ronde" en 'n gekanteelde parapet voor 'n grag wat dit geheel en al tot by die binneste vestingmuur omring, het toegang tot die kasteel verhoed. Die ingangspoort na die kasteel omraam deur twee torings bevat 'n "mâchicoulis", 'n valhek en vantaux. Die ingangsbrug bestaan deels uit 'n vaste deel, gevolg deur 'n brug met 'n kanteldek en 'n valbrug bedryf deur 'n teenwig naby die valhek van die ingangspoort. Mure het die oorspronklike palissades vervang en het heeltemal rondom die geboue geloop. 'n Kustingstelsel is bo die vestingmure aangebring soos later deur Viollet-le-Duc herstel.

Die kasteel en sy vestingmuur beslaan 9 torings waarvan twee uit die wesgotiese tydperk dateer: die "tour de la chapelle" en die "tour Pinte". Die tour Pinte is 'n vierkantige "tour de guet" (wagtoring), die hoogste in die Cité. Al die ander torings het identiese binne- en buitekante aangesien dit gelyktydig in die 12de eeu gebou is. Die torings het elkeen drie verdiepings bo 'n grondvloer. Die grondvloer en die eerste vloer het gewelfde plafonne terwyl die boonste twee verdiepings eenvoudige vloere het. Kommunikasie tussen die verdiepings is moontlik gemaak deur gate wat as spreekbuise in die gewels en vloere gedien het. Die kusting wat deur Viollet-le-Duc opgerig is het waarskynlik die vestingmure versier, en is op die mure gemonteer soos tans die geval is.

Die ingang na die kasteel lei tot 'n reghoekige binnehof omring deur geboue wat talle kere tussen die 7de- en 18de eeue herontwerp is. Die noordelike en oostelike mure word begrens deur eenvoudige hekke terwyl daar in die suide en weste twee geboue aangetref word. Die suidelike gebou bevat die kombuise en bied toegang tot 'n tweede binnehof. Dit het 'n gebou bevat wat vandag vernietig is, maar waarvan die ligging van die vloerbalke van die eerste verdieping asook verskeie vensters nog sigbaar is. Dit is ook in die binnehof wat die "tour Pinte" toring aangetref word.

Die Saint-Nazaire basiliek, gebou uit sandsteen (aan die buitekant), is 'n kerk in die Romaanse styl waarvan die oudste dele in die 11de eeu opgerig is. Op die terrein van die basiliek was daar oorsponklik 'n Karolingiese katedraal wat nie behoue gebly het nie en waarvan daar vandag geen spoor is nie.

Met die aanbreek van die hoogty van Romaanse kuns, is eers 'n eenvoudige kerk ingehuldig wat as katedraal ingewy is deur Pous Urbanus II in 1096 op aandrang van Trencavel, wat die bou van 'n nuwe baie groter gebou van stapel stuur. Van dié gebou bly niks meer behoue as die twee hoofpilare van die middeskip en kript, waarvan die toestand daarop dui dat dit vroeër gebou is. Die nuwe gebou was getrou aan die plan van die ou apsis. In die 12de eeu is die hedendaagse middeskip, die ses travées, wat onaangeraak gelaat is tydens die vergrotings van die gotiese tydperk, wat daarteenoor gelei het tot die vernietiging van die Romaanse "chevet" uit die 11de eeu. Die Romaanse portaal is ook heeltemal oorgebou in die 19de eeu tydens die restourasies van Viollet-le-Duc.

Die basiliek is tussen 1269 en 1330 in die gotiese styl wat deur die nuwe meesters van die gebied ingevoer is vergroot, met 'n transet (dwarsskip) en 'n baie nou koor, versier met beelde en 'n versameling gerookte glas wat onder die mooistes in die suide van Frankryk beskou word. 'n Prelaat bouer, Pierre de Rochefort, het die bouwerk van 'n groot deel van die dekor en die voltooiing van die gewelwe finansier. Sy wapen is sigbaar in die koor, die apsis en die suidelike arm van die transep, terwyl die noordelike sykapel die monument die dood van die weldoener gedenk. 'n Ander persoonlikheid, Pierre Rodier, Aartsbiskop van Carcassonne, se wapen verskyn in die suidelike sykapel.

Die herstelwerk van Eugène Viollet-le-Duc was grootliks op die buitekant van die basiliek gefokus, maar die binnekant is selfs meer merkwaardig. Die twee style, Goties en Romaans, oorvleuel mekaar op die vensters, die beelde en al die dekor van die kerk. Die fasades bevat talle ruite uit die 13de en 14de eeue: dié stel tonele uit die lewe van Christus en sy apostels voor. In 1801 het die kerk sy status as katedraal van Carcassonne ten gunste van die Saint-Michel kerk in die bastide buite die Cité verloor. Die oordrag het plaasgevind op die stadium toe die Cité deur sy inwoners, wat in die ville basse gaan woon het, verlaat is. Dit het in 1898 'n basiliek geword nadat dit deur Pous Leo XIII hierdie status toegeken is.

'n Kanunnike gemeenskap het in die omgewing van die katedraal gewoon met 'n kapittelsaal en 'n slaapkwartier in die ooste, die refectorium (eetsaal) en kombuise in die suide en die store en stalle in die weste. Hierdie versameling geboue is egter in 1792 gesloop. Daar was ook 'n klooster suid van die kompleks. Die ligging daarvan word vandag opgeneem deur 'n opelugteater wat in 1908 opgerig is.

Die lewe in die die Cité is deur verskeie historici bestudeer. In die feodale tydperk was die familie Trencavel ryk, danksy hulle grondgebied en diverse regte en die lewe van die heerlikhede ("seigneurs") en hulle gevolg het die kern met heelwat prag en praal gevorm. Die château comtal is elegant versier en het talle troebadoers getrek. Die lewe in die Cité is gekenmerk deur feeste en optogte. Dit is in 1158 wat Roger de Béziers twee jaarlikse feeste toegelaat het waarin die beskerming van die verkopers en hulle kliënte deur die burggraaf gewaarborg is. 'n Plaaslike geldeenheid het die welstand van die Cité bevestig. Die handel daar was belangrik en het baie mense onderhou. Voeding was oorvloedig en gevarieer: gesoute vark, brood van koringmeel gemaak, snoek, kool, rape, bone, ens.

In die koninklike tydperk was die Cité nie so aktief nie. Die garnisoene het 'n oorheersende rol gespeel. Die koning het die "sergents d'armes" op die been gebring. Dit was soldate wat as opdrag die oppas van die Cité gehad het. Hulle is aangevoer deur 'n konstabel wat die wagbeurte van die verskillende sersante bepaal het. Die getal manskappe, wat aanvanklik 220 was, is in die 14de eeu na 110 verminder. Hierdie "sergenteries" het in 1336 oorerflik geword. 'n Teks uit 1748 beskryf in detail die seremoniële "mise en place des patrouilles et des gardes". Dit beskryf ook die voordele en nadele van die funksie. Die soldate is vergoed volgens 'n lewenslange vaste salaris wat aan die garnisoen die naam "morte-payes" gegee het. Die Cité was ook goed toegerus met wapens ter verdediging en oorlog. 'n Inventaris uit 1298 beskryf die wapens soos kruisboë, balista's en mangonneaux ('n soort katapult), "du matériel de siège" soos "des poutres", "des hourds démontés" en "tout ce qu'il faut pour faire du travail de sape, du matériel de transport comme des chars, du matériel de bâtiment avec de nombreuses pièces de rechange et du matériel d'alimentation notamment pour stocker de l'eau," wat belangrik was tydens beleërings. Elle servit ainsi de réserve pour alimenter les diverses batailles qui eurent lieu dans la région.

Sedert die ville basse ten koste van die ville haute ontwikkel het, het lewensomstandighede in die Cité geweldig baie verander. In die 19de eeu, na die verlaat van die Cité deur die militêre, het die buurt wat deur 'n dubbele vestingmuur omsluit is, 'n verlate en mistroostige buurt geword. Slegs die arm wewers in die dwingels in krotte teen die mure in onhigiëniese middeleeuse toestande het agtergebly. Aan die einde van die 19de eeu is die inwoners van die dwingels geleidelik onteien en is die dwingels tot hulle oorspronklike toestand herstel. Viollet-le-Duc het die operasie as 'n opruiming beskou. Die verjaagde bevolking het weggetrek, deels na die ville basse en deels na die binnekant van die Cité.

Vandag is die lewe binne die Cité nie altyd maklik nie. Die paaie is nou, toegang is moeilik en die wonings vervalle, maar die outentiekheid van die omgewing trek talle besoekers. Die Cité beskik oor 'n hele aantal hotels wat die luukse hôtel de la Cité insluit. asook 'n jeugherberg, talle restaurante en soewenierwinkels.

Die legende van die Dame Carcas verskaf 'n verklaring vir die oorsprong van die naam van die Cité de Carcassonne. Die verhaal lui dat die leër van Karel die Grote buite die poorte van die Cité, deur die Sarasene beset is. 'n Prinses was aan die hoof van die ridders van die Cité na die dood van haar man. Sy was die Prinses Carcas. Die beleg het 5 jaar geduur.

Aan die begin van die 16de eeu het voedsel en water egter al hoe skaarser geword. Die Dame Carcas wou 'n inventaris opstel van al die reserwes wat oor was. Die inwoners het 'n vark en 'n sak koring na haar gebring. Sy het toe die idee om die vark met die sak koring te voer voor dit van die hoogste toring van die Cité aan die voet van die buitenste vestingmuur gewerp sou word.

Karel die Grote en sy manskappe het dus gemeen dat die Cité oorvloedige hoeveelhede kos moes hê, tot die mate dat hulle 'n vark wat op koring vetgemaak is kon mors. Hulle het die beleg laat vaar en die Karel die Groete en sy leër het die stad verlaat. Die Dame Carcas gevul met vreugde oor die sukses het al die klokke in die stad laat lui. Een van Karel die Groete se manskappe het uitgeroep ""Carcas sonne!"" (Carcas lui!), vanwaar die naam van die Cité.

Vanaf die 19de eeu het die Cité de Carcassonne talle vakkundiges gelok. Teen 1905 het 8 366 vreemdelinge die Cité tussen Julie en Oktober besoek. In 1913 is 50 000 toeriste ontvang. Die Cité de Carcassonne het met die verloop van jare 'n baie gewilde toeristebestemming geword. Winkels en ondernemings het hulle in die Cité gevestig en verskeie poskaarte is gepubliseer.

Hierdie invloei van toeriste is sonder twyfel 'n ekonomiese aanwins vir die stad Carcassonne. Maar die besoeke, met sy piek in die somer, het terseldetyd talle negatiewe gevolge op die landskap, infrastruktuur, argitektuur en die dorpslewe. Ter wille van beter ontvangs van toeriste en ter beskerming van die omgewing en infrastruktuur het die stad Carcassonne en die Ministerie van Omgewingsake en Volhoubare Ontwikkeling 'n gesamentlike program van aksie genaamd "opération grand site" geloods. Die program is daarop gemik om die Cité en omgewing te rehabiliteer en ontwikkel.

Vandag poog die "communauté d'agglomération du Carcassonnais" om die inkomste gegenereer deur besoekers aan die Cité de Carcassonne te vermeerder. Die hoofprobleem is dat toeriste oor die algemeen hulle beoeke aan die Cité beperk waar hulle gemiddeld slegs vier ure spandeer. Die ville basse baat baie min by die aantreklikheid van die Cité aangesien laasgenoemde 'n uitstappie doel op sigself is en nie 'n vakansiebestemming nie. Besoekers verkies kort besoeke van 1,5 dae hoofsaaklik met hotelverblyf en besoek weinig die plaaslike vakansie oorde of kampterreine. Die besoekers kan verdeel word in vakansiegangers by die vakansieoorde aan die kus, plaaslike toeriste en buitelandse besoekers wat die Cité as deel van 'n toer na Europa besoek. Nogtans bly die Cité 'n aantrekkingspunt vir die res van die Aude, die Pays Cathare en die Carcassonnais.

Die stad organiseer elke jaar verskeie aktiwiteite in die Cité :

Slegs beoeke aan die château comtal en die vestingmure word tans op statistiese wyse bereken aangesien dit die enigste dele is waar toegangsfooie verhaal word.

Die klassifikasie van die Cité as Wêrelderfenisgebied het die aantal besoekers oor die afgelope tien jaar laat groei. Die aantal besoekers het beduidend gegroei tussen 1990 en 2000. Die aantal besoekers uit Spanje het veral gestyg en het in 2006 34% van die besoekers in die toeristeseisoen verteenwoordig.

Verskeie films is in Carcassonne in die omgewing van die Cité geskiet, aangesien dit 'n byna perfekte Middeleeuse agtergrond bied. Daaronder is films soos "Le retour du croisé" van Louis Feuillade en 1908, "La merveilleuse vie de Jeanne d'Arc" van Marco de Gastyne in 1929, "Le miracle des loups" van Raymond Bernard in 1924, "La fiancée des ténèbres" van Serge de Poligny in 1944, "Le miracle des loups" van André Hunebelle in 1961, "Le Corniaud" van Gérard Oury in 1965, "The Lion in Winter" van Anthony Harvey in 1968, "La promise" van Franc Roddam in 1985, "Robin Hood: Prince of Thieves" van Kevin Reynolds in 1991, "Les visiteurs" van Jean-Marie Poiré in 1992 en "Le destin" van Youssef Chahine in 1997.


</doc>
<doc id="30628" url="https://af.wikipedia.org/wiki?curid=30628" title="Pous Marinus I">
Pous Marinus I

Marinus I was die 108ste pous van die Rooms-Katolieke Kerk. Die naam is in die Middeleeue dikwels verwar met Martinus.

Pous Marinus I is gebore in Gallese, Umbrië die seun van 'n priester met die naam Palumbo. Pous Leo IV het hom as sub-deken aangestel. Pous Nicolaas I bevorder hom na diaken en Pous Johannes VIII maak hom biskop van Cerveteri. Dit het sy verkiesing kontroversieel gemaak omdat in die tyd van 'n biskop verwag is om nooit sy bisdom te verlaat nie. Hy was drie keer die pouslike afgevaardigde na Konstantinopel waar hy te doen gekry het met die stryery oor Patriarg Photius. Op 16 Desember 882 volg hy Pous Johannes VIII op en regeer tot sy dood op 15 Mei 884. Hy word opgevolg deur Pous Adrianus III. 
Die naam ‘Marinus’ beteken 'seeman'.

Reg aan die begin van sy pontifikaat het Pous Marinus I vir Formosus in ere te herstel as kardinaal-biskop van Portus. In 882 het hy ook die banvloek oor Photius uitgespreek. Weens die groot agting wat die pous gehad het vir koning Alfred die Grote het hy die Angel-Saksers in Rome van skatting en belasting vrygestel.

In 883 ontmoet die pous keiser Karel III, die Dikke by Nonantola.

Hy het sterk druk probeer plaas op die Oos-Romeinse keiser Basil om op te tree teen die kerkskeuring. Daar is 'n sterk vermoede dat hy vergiftig is, nadat hy probeer het om stryery tussen die Italiaanse faksies by te lê.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="30629" url="https://af.wikipedia.org/wiki?curid=30629" title="Pous Adrianus III">
Pous Adrianus III

Adrianus III was die 109de pous van die Rooms-Katolieke Kerk.

Pous Adrianus III is nes sy voorgangers Pous Adrianus I en Pous Adrianus II gebore in die familie van die Colonna in Rome, die seun van Benedictus. Op 17 Mei 884 volg hy Pous Marinus I op en regeer tot sy dood op 7 September 885. Hy word opgevolg deur Pous Stefanus V. Sy sterfdatum is nie met sekerheid bekend nie, maar Pous Leo XIII het dit op 7 September vasgestel. Die naam ‘Adrianus’ beteken 'inwoner van Adrië'.

Pous Adrianus III het baie kort regeer gedurende moeilike jare. Hy is dood in San Cesario sul Panaro (Modena) op reis na Worms in Duitsland. Hy was op pad na 'n ryksdag met keiser Karel III, die Dikke om Karel se opvolging te bespreek asook die steeds groeiende mag van die Sarasene.

Pous Adrianus III word vereer as 'n heilige in die Rooms-Katolieke Kerk. Sy feesdag is op 8 Julie.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="30635" url="https://af.wikipedia.org/wiki?curid=30635" title="Martinus de Beer">
Martinus de Beer

Martinus de Beer (gebore 22 April 1979, Windhoek, Namibië) is 'n skrywer vanaf Bloemfontein.

In 1989 verhuis hy saam met sy familie na Bloemfontein (Vrystaat, Suid-Afrika) waar hy sedertdien woonagtig is. Hy matrikuleer te Hoërskool Jim Fouché, Bloemfontein (1997). Na skool verwerf hy sy B.Compt graad (2000) en sy B.Rek Honneurs (2002) aan die Universiteit van die Vrystaat. Sedert begin 2003 praktiseer hy as leerlingrekeningmeester en verlaat die beroep in 2004 weens onbekende redes. In 2006 word hy benoem as finalis in Human & Rousseause 'Ek is 'n Skrywer-kompetisie'. Op agt-en-twintigjarige ouderdom word sy eerste boek (Hemelhel, 2007, Human & Rousseau) gepubliseer.


</doc>
<doc id="30636" url="https://af.wikipedia.org/wiki?curid=30636" title="Bakgat!">
Bakgat!

Bakgat is 'n Afrikaanse rolprent wat op 11 April 2008 vrygestel is. Die regisseur was Henk Pretorius. Die rolprent het Engelse onderskrifte om dit vir 'n wyer gehoor toeganklik te maak. Die ouderdomsperk is 13 (seks en taal).

Komedie


Die fliek begin met Wimpie Koekemoer wat droom om eendag populêr te wees. Sy droom word onverwags waar as Katrien Swanepoel deur haar kêrel afgesê word en sy onderneem om die skool se grootste "geek" in 'n eerste-span rugbyspeler te verander.




</doc>
<doc id="30638" url="https://af.wikipedia.org/wiki?curid=30638" title="Middernagson">
Middernagson

Die middernagson is 'n verskynsel waarby die son (of 'n deel van die sonskyf) in gebiede noord van die Noordelike Pool- of Arktiese Sirkel en suid van die Suidelike Pool- of Antarktiese Sirkel ook teen middernag sigbaar bly. By helder weer kan die son 24 ure lank ononderbroke waargeneem word. Die aantal dae per jaar, waarop die middernagson skyn, neem in poolwaartse rigting toe.

Weens die feit dat daar geen menslike nedersettings suid van die Antarktiese Sirkel bestaan nie, word die middernagson gewoonlik veral deur die bewoners van lande en gebiede waargeneem waardeur die Arktiese Sirkel loop, soos Alaska, Kanada, Groenland, Noorweë, Swede, Finland, Rusland en die mees noordelike streke van Ysland.

'n Kwart van Finland se oppervlakte is noord van die Arktiese Sirkel geleë, en by sy mees noordelike punt gaan die son gedurende die somer 73 dae lank nie meer onder nie. In Svalbard (Noorweë), die mees noordelike bewoonde gebied in Europa, is daar tussen 19 April en 23 Augustus geen sononder meer nie. By die Noord- en Suidpool bly die son in die somer selfs ses maande lank ononderbroke sigbaar. Die teenoorgestelde verskynsel, die poolnag, veroorsaak dat die son in die winter 'n half jaar lank dwarsdeur die dag onder die horison bly.


</doc>
<doc id="30639" url="https://af.wikipedia.org/wiki?curid=30639" title="Errol Flynn">
Errol Flynn

Errol Leslie Thomson Flynn (20 Junie 1909 - 14 Oktober 1959) was 'n Australiese akteur. 


</doc>
<doc id="30643" url="https://af.wikipedia.org/wiki?curid=30643" title="Lys van nedersettings in die Verenigde Koninkryk">
Lys van nedersettings in die Verenigde Koninkryk

Hierdie is 'n lys van nedersettings in die Verenigde Koninkryk:










</doc>
<doc id="30644" url="https://af.wikipedia.org/wiki?curid=30644" title="Lys van grootste munisipaliteite in Nederland">
Lys van grootste munisipaliteite in Nederland

Hierdie is 'n lys van die grootste munisipaliteite in Nederland (31 Mei 2018) volgens populasie:



</doc>
<doc id="30650" url="https://af.wikipedia.org/wiki?curid=30650" title="Sylvia Plath">
Sylvia Plath

Sylvia Plath (27 Oktober 1932 – 11 Februarie 1963) was 'n Amerikaanse digter, romanskrywer, en kortverhaalskrywer. Sy was veral bekend vir haar digkuns, maar ook vir 'n semi-outobiografiese roman, "The Bell Jar", onder die skuilnaam Victoria Lucas.

Sy is op 27 Oktober 1932 gebore in die dorpie Jamaica Plain in Massachusetts, as die dogter van Aurelia Schober Plath, 'n Oostenryker wat na Amerika toe getrek het, en Otto Emile Plath, 'n immigrant vanaf Pole. Haar vader was 'n professor in dierkunde, veral bye, en Duits by die Universiteit van Boston. Sy het ook 'n jonger broer gehad. Plath het haar eerste gedig publiseer in die "Boston Herald" se kinderafdeling toe sy net agt jaar oud was.

Haar vader sterf net 'n week en 'n half na haar agste verjaarsdag, aan die komplikasies van diabetes na 'n amputasie van 'n been. Dit blyk dat hy nie die korrekte behandeling ontvang het nie, aangesien hy homself verkeerdelik diagnoseer het. Na haar man se dood, het Aurelia Plath in 1942, tesame met haar ouers en twee kinders na Wellesley, in Massachusetts, getrek.

Gedurende die lang somervakansie tussen haar derde en vierde universiteitsjaar, is Plath as gasredakteur aangestel by die tydskrif "Mademoiselle", wat baseer was in New York. Sy het 'n maand daar deurgebring, maar dit glad nie geniet nie. Dit was die begin van 'n negatiewe uitkyk op haarself en die lewe. Talle van die gebeure tydens hierdie tydperk het die inspirasie gevorm vir die "Bell Jar".

Nietemin, die eerste gedokumenteerde selfmoordpoging vind reeds in haar derdejaar plaas, toe sy onder haar huis inkruip, nadat sy 'n oordosis slaappille gedrink het.

Na haar selfmoordpoging is sy vir 'n kort periode gehospitaliseer. Sy ontvang daar elektrokonvulsiewe terapie. Sy kon met haar studies voortgaan en voltooi in 1955 haar graad met lof by Smith College. Daarna het sy haar studies voortgesit in Cambridge-universiteit, en aktief voortgegaan met haar digkuns.

Sy ontmoet Ted Hughes, 'n Engelse digter by 'n partytjie tydens haar studentejare by die universiteit. Hulle trou op 16 Junie, 1956.

Die egpaar woon en werk in Amerika, tot sy ontdek dat sy swanger is, en trek toe terug na die Verenigde Koninkryk. Hulle vestig eers vir 'n rukkie in Londen, en trek daarna na 'n kleiner dorpie naby Devon. Hier publiseer sy haar eerste bundel poësie, genaamd "The Colossus". In Februarie 1961 het sy 'n 'n miskraam. Sy skryf heelwat gedigte oor hierdie gebeurtenis.

Die egpaar se huwelik was wankelrig, onder meer omdat hy 'n minnares gehad het. Hulle gaan laat in 1962 uitmekaar. Sy keer terug na Londen, met haar kinders, Frieda en Nicholas.

Op 11 Februarie 1963 pleeg sy selfmoord, deur haar kop in haar gasstoof in te druk en die gas oop te draai. Daar is meningsverskille omtrent die doelgerigtheid al dan nie van die selfmoord: sommiges voel dat sy beplan het om betyds ontdek te word, terwyl andere glo dat dit 'n suksesvolle voltooide selfmoord was. Haar grafsteen word herhaaldelik verniel deur Plath-ondersteuners wat die van "Hughes" van die steen afkrap.

Plath skryf 'n dagboek oor haar lewe vandat sy elf jaar oud is, tot en met die dag van haar selfmoord. Die dagboeke wat dateer vanaf haar eerstejaar op universiteit, word in 1980 publiseer as "The Journals of Sylvia Plath". Twee van haar latere dagboeke is egter verseël deur Ted Hughes, tot met die vyftigste herdenking van haar sterfdag. Hy het die besluit egter kort voor sy dood herroep, en, behalwe vir haar heel laaste dagboek wat hy skynbaar vernietig het ten einde die kinders die pyn daarvan te spaar, en al die dagboeke is in 2000 herpubliseer as die "The Unabridged Journals of Sylvia Plath". 

Plath is onder kritiekspervuur vir haar omstrede verwysings na die Joodse volkslagting tydens die Tweede Wêreldoorlog, en is bekend vir haar amper bo-aards slim gebruik van die metafoor. Haar werk het voortgegaan om te ontwikkel, vanaf die konvensionele digkuns in "The Colossus", tot by die vryvloeiende beeldings en intensiteit van haar latere werk. Haar tweede bundel, "Ariel" se gedigte is dikwels outobiografies, veral in die beskrywings van geestesversteuring.

In 1982 word Plath die eerste digter om 'n Pulitzerprys posthuum te ontvang vir haar bundel "The Collected Poems".




'n Verkorte en verwerkte weergawe van die artikel "Plath&oldid=208752109|Sylvia Plath" op die Engelstalige Wikipedia.



</doc>
<doc id="30652" url="https://af.wikipedia.org/wiki?curid=30652" title="Poena is koning (rolprent)">
Poena is koning (rolprent)

Poena is Koning is 'n Afrikaanse rolprent wat op 21 September 2007 vrygestel is. Die regisseur was Willie Esterhuizen. Die ouderdomsperk is 16 (taal en naaktheid).

Die rolprent is 'n komedie.


Die rolprent handel oor die seksuele ontwaking van Poena Pieterse en sy beste pêl Vaatjie. Die twee is vasbeslote om nie meer maagde te wees as hulle klaar is met skool nie.




</doc>
<doc id="30653" url="https://af.wikipedia.org/wiki?curid=30653" title="Ouma se slim kind">
Ouma se slim kind

Ouma se slim kind is 'n Afrikaanse rolprent wat op 11 Mei 2007 vrygestel is. Die regisseur was Gustav Kuhn.

Hierdie rolprent het in 2006 die "Audience Award" gewen by die Apollo filmfees. Dit het ook die Kannaprys op die 2007 KKNK Filmfees gewen. Dit is egter deur kritici afgeskiet en het minder as R300 000 by die loket verdien.

Die rolprent is 'n drama. Dit het 'n ouderdomsperk van 10 jaar.


Die film speel in die 1940’s af waar Kareltjie, ’n verstandelik gestremde seun, wees gelaat word na 'n perdekar-ongeluk. Fan Jan kom op hom af en neem hom na die plaashuis waar hy saam met Ouma woon. Ouma en Fan Jan kom gou agter dat Kareltjie van musiek en kleilatgooi hou. Dan moet Kareltjie skool toe gaan en dis hier waar dinge begin skeefloop.



</doc>
<doc id="30662" url="https://af.wikipedia.org/wiki?curid=30662" title="Amfoor">
Amfoor

'n Afoor (meervoud: amfora) is 'n tipe keramiekvaas met twee handvatsels en 'n lang nek wat dunner is as die liggaam. Die woord "amphora" is Latyns, afgelei van die Grieks "amphoreus" (αμφορεύς), 'n afkorting van "amphiphoreus" (αμφιφορεύς), 'n saamgestelde woord wat "amphi-" ("aan beide kante") plus "phoreus" ("draer"), van "pherein" ("om te dra"), wat verwys na die houer se twee handvatsels aan teenoorgestelde kante.


</doc>
<doc id="30680" url="https://af.wikipedia.org/wiki?curid=30680" title="Eugène Viollet-le-Duc">
Eugène Viollet-le-Duc

Eugène Emmanuel Viollet-le-Duc (27 Januarie 1814 – 17 September 1879) was 'n Franse argitek en teoretikus wat beroemd is vir sy restourasies van middeleeuse geboue. Viollet-le-Duc wat in Parys gebore is was 'n sentrale figuur in die Gotiese Herlewing in Frankryk aangesien hy in die publieke diskoers oor "eerlikheid" in argitektuur was, wat uiteindelike bo alle wedywerende style sou uitstyg, om die gees van Modernisme toe te lig. Sir John Summerson het gemeen "daar was twee opperste vername teoretici in die geskiedenis van Europese argitektuur—Leon Battista Alberti en Eugène Viollet-le-Duc" (Summerson 1948).


</doc>
<doc id="30682" url="https://af.wikipedia.org/wiki?curid=30682" title="Aude (rivier)">
Aude (rivier)

Die 'Aude is 'n rivier in die suide van Frankryk met sy oorsprong in die Pireneë wat 224 kilometer verder in die Middellandse See uitmond nadat dit deur die gewes Languedoc-Roussillon gevloei het.

Die naam van die departement Aude is van die rivier afkomstig.


</doc>
<doc id="30683" url="https://af.wikipedia.org/wiki?curid=30683" title="Wes-Gote">
Wes-Gote

Die Wes-Gote (Latyn: "Visigothi", "Wisigothi", "Vesi", "Visi", "Wesi", of "Wisi") was een van twee hoof takke van die Gote, 'n Oos-Germaanse stam, die Oos-Gote was die ander. Die twee stamme was lede van die Germaanse volke wat die Romeinse Ryk tydens die Groot Volksverhuising geteister het nadat 'n Wesgotiese mag onder Alarik I Rome in 410 geplunder het. 

Ná die val van die Romeinse Ryk het die Wes-Gote vir twee en halwe eeu 'n belangrike rol in die geskiedenis van Wes-Europa gespeel.

Die Wes-Gote, wat voor die Germaanse Volksverhuising in die Benede-Donau-gebied gewoon het, het ook onder druk van die Hunne ('n Asiatiese volk wat uit die Ooste) weswaarts geplunder en verwoes sover hulle getrek het. 

Onder aanvoering van hul Christenkoning, Alarik, het die Wes-Gote tevergeefs geprobeer om Konstantinopel, hoofstad van die Oos-Romeinse Ryk, in te neem. In 401 het hulle hul pogings laat vaar en deur Griekeland na Italië opgeruk. Na verskeie terugslae, waardeur hulle hul nie van stryk laat bring het nie, het hulle Rome ingeneem en geplunder. Dit was hul derde poging om die stad in te neem. 

Alarik se plan om Noord-Afrika uit Sisilië te verower, het egter skipbreuk gely. Hy het gesterf voordat dit verwesenlik kon word.

In 418 het Ataulf, die opvolger van Alarik I, Suid-Gallië verower en die grondslag van die Wes-Gotiese Ryk gelê. Tydens die bewind van Eurich (466-484 n.C.) het die Wes-Gote hul veroweringsveldtogte voortgesit en bykans die hele Iberiese Skiereiland verower. Hul Ryk het nou sowat 'n derde van die ou Wes-Romeinse Ryk beslaan.

Die Wes-Gotiese konings was oor die algemeen maar swak. Die inwoners van die Iberiese Skiereiland was hulle vyandig gesind. Aquitanië is deur die Frankiese koning Clovis, van hulle verower. 

In 711 het die Arabiere uit Noord-Afrika die Iberiese Skiereiland binnegeval en die Wes-Gote in die Slag van Jerez de la Frontera verslaan. Dit het die einde van hul ryk beteken. 



</doc>
<doc id="30714" url="https://af.wikipedia.org/wiki?curid=30714" title="Montagne Noire">
Montagne Noire

Die Montagne Noire (let. "Swart Berg") is 'n bergreeks in die suidweste van Frankryk. Dit is geleë aan die suidwestelike punt van die Massif Central. Dit is geleë in die grensgebied van die Tarn, Hérault en Aude departmente. Die reeks se hoogste punt is die Pic de Nore teen 1 210 m.

Die berg val binne die Parc naturel régional du Haut-Languedoc.


</doc>
<doc id="30719" url="https://af.wikipedia.org/wiki?curid=30719" title="Corbières (streek)">
Corbières (streek)

Die Corbières (in Oksitaans las Corbièras, in Katalaans les Corberes) is 'n natuurlike gebied in Languedoc-Roussillon in die suide van Frankryk. Dit is 'n streek wat bekend is vir sy wynbou en heuning wat gegrond is op roosmaryn en wat onder die handelsnaam "Miel de Narbonne" verkoop word. Die Corbières is geleë in die departemente Pyrénées-Orientales en Aude. Dit begin by étang de Leucate (of étang de Salses), naby Perpignan en strek tot by Carcassonne. In die noorde word die Corbières van die Minervois geskei deur die Auderivier. Die hoogste punt in die Corbières is die pic de Bugarach teen 1 230 m.

Die Corbières kan in drie verskillende dele verdeel word:


</doc>
<doc id="30720" url="https://af.wikipedia.org/wiki?curid=30720" title="Lauragais">
Lauragais

Die Lauragais of Lauraguais (in Oksitaans "Lauragués") is 'n streek in die suidweste van Frankryk, suidoos van Toulouse. 

Die Lauragais strek van die buitewyke van Toulouse tot by Fanjeaux en loop deur Castelnaudary om 'n sentrale as wat deur die Akwitaanse Weg of Weg van Agrippa (later die canal du Midi en die RN113) gevorm word oor vier departemente, naamlik Ariège, Aude, Haute-Garonne en Tarn. Dit is 'n uitgestrekte vlakte tussen La Piège, die Montagne Noire en die Cabardès. Die vlakte vernou wes van die Aude tot 'n smal pas wat die waterskeiding tussen die Middellandse See en die Atlantiese Oseaan verteenwoordig. Die hoogste punt is seuil de Naurouze teen 194 m.

Die Lauragais kry sy naam van die kasteel Laurac geleë naby die dorpie met dieselfde naam suidoos van Castelnaudary. Daar word vir die eerste keer in 1070 daarna verwys. Dit is ná die Albigensiese Kruistog teen die Katare deur die Hertog van Toulouse Raymond VII in besit geneem en dit het in 1271 deel geword van die koninklike domein. Die grondgebied daarvan is toe tot 'n groot mate bepaal. Nadat dit in 1477 deur Lodewyk XI ten gunste van die familie van die "Tour d’Auvergne" as hertogdom opgerig is, het dit weer in koninklike besit beland deur die huwelik tussen Catherine de Médicis, hertogin van Lauragais, met die toekomstige Hendrik II in Oktober 1533. Die koningin het die skep van die koninklike sénéchaussée in 1553 bewerkstellig om dit van Toulouse los te maak waarmee Castelnaudary die presidiale setel geword het.

Die gebied is noukeurig vasgestel deur die afbakening van kiesafdelings deur die Franse State-Generaal van 1789. Die administratiewe en regshervorming van die Franse Rewolusie het dit in twee arrondissements verdeel, Castelnaudary en Villefranche-de-Lauragais.

Die Lauragais en veral die gebied om Castelnaudary het lang periodes van welvaart beleef. Die hoofrede hiervoor was die verbouing van Wede ("Pastel des teinturiers"), 'n plant waaruit die natuurlike blou kleurstof indigo vervaardig is. Die kleurstof is in die vorm wat "cocagne" genoem word, deur handelaars van Toulouse oral in Frankryk verkoop. Die Lauragais staan dan ook bekend as die "Pays de Cocagne", letterlik Land van Cocagne wat Luilekkerland beteken. Hierdie bedryf, wat van 1515 af ontwikkel het, het ná 1560 agteruit begin gaan weens die godsdienstige oorloë en die ontdekking van tropiese indigo wat uit die nuutverowerde Amerika ingevoer is.

Die tweede bloeitydperk dateer uit die 18de eeu. Dit word vereenselwig met mielieverbouing, 'n plant wat sy oorsprong ook in Amerika het. Dit is vir die eerste keer op die mark van Castelnaudary en in Frankryk gelys op 5 Oktober 1637. Hierdie nuwe graangewas het goeie wins en voedsel aan die bevolking verskaf en het voorts gelei tot oorskot koringvoorrade wat deur middel van die canal du Midi (1666-1681) na die gebied om die Middellandse See, wat aan tekorte gelei het, uitgevoer kon word. Hierdie uitvoer het die grondeienaars in die sénéchaussée asook die handelaars van die dorp Castelnaudary verryk. Die streek se welvaart het sy hoogtepunt bereik tydens die Tweede Franse Keiserryk. Die ineenstorting van die koringprys het die agteruitgang van die sogenaamde "la machine à blé" (die koringmasjien) ingelui. Die dorp en die Weste kon nie weer 'n opbloei in die landbou ná die Tweede Wêreldoorlog bewerkstellig nie.



</doc>
<doc id="30721" url="https://af.wikipedia.org/wiki?curid=30721" title="Palts">
Palts

'n Palts was een van 'n reeks koninklike verblyfplekke in die Frankiese Ryk en later in die Heilige Romeinse Ryk. Die woord is afgelei van die Latyns "palatium" (paleis).

In die Merowingiese tydperk, dus in die vroeë middeleeue, het die Frankiese konings nog nie 'n vaste verblyfplek gehad nie en het hy die land deurreis en van burg na burg getrek. Dít was nodig om kontak met die plaaslike leiers en die bevolking te handhaaf. Die koning het dan telkens 'n sitting gehou wanneer hy by een van die wonings in die ryk aankom en bestuurssake met betrekking tot die streek behandel en ernstiger regsprake hanteer.

Paltse is dus opgerig om te voldoen aan die infrastruktuur wat so 'n reisende koning nodig gehad het. Dit het hofhouding van enkele honderde ingesluit en die paltse het tot uitgebreide komplekse ontwikkel, met ten minste 'n residensie, 'n kerk en 'n groot hoewe. In die omgewing van biskopsetels was daar ook groot abdye.

Met die sentralisering van mag in Parys onder Karel die Grote en sy opvolgers het die belangrikheid van die paltse in die Frankiese Ryk afgeneem. Die Heilige Romeinse Ryk het egter altyd uit 'n los-vas federasie van vorstedomme bestaan wat in onderlinge samewerkingsverband gestaan het maar geen sentrale staat gehad het nie. Die Heilige Romeinse Keiser het wel na algemene ryksbelang omgesien en nie ingemeng met die aangeleenthede van die hertogdomme, graafskappe en bisdomme waaruit die ryk bestaan het nie. Die keiser is onder die vorste van die ryk gekies. Om te verhinder dat die keiser se tuis vorstedom 'n voordeel bo die ander sou behaal het die keiser soos die Frankiese heersers van ouds van stad na stad gereis wat die volgehoue instandhouding van paltse in die ryk genoodsaak het.

Paltsgrawe het aan die hoof van paltse gestaan en het ook as die koning of keiser se verteenwoordiger opgetree wanneer hy nie daar te huise was nie.


</doc>
<doc id="30727" url="https://af.wikipedia.org/wiki?curid=30727" title="Carlo">
Carlo

Carlo (Volle naam Carlo de Goede) is 'n Suid-Afrikaanse musikant. Hy het sy sangloopbaan op ouderdom 12 begin en het mettertyd menige diplomas en trofeë gewerf. Terwyl hy nog op skool was, is hy gekies om die hoofrol in 'n musiekblyspel van die bekende “Grease” te speel in Johannesburg. In 2001 is hy gekies om Suid-Afrika te verteenwoordig in Amerika as 'n kunstenaar vir Mother City Records (gestig deur Mr Eddie Singleton, eienaar van Mo-Town Records VSA). Carlo was ook die hoofsanger van die groep "Amy Blue" wat heel dikwels by La Med, Kampsbaai opgetree het. In sy kort tydjie by "Blue Productions" het hy die verhoog in 'n verskeidenheids-konsert met die bekende Sonja Herholdt gedeel by die High Street Teater. Hy het 'n paar inleidingstukke vir die “Nigerian Gladiators” gedoen, Notorious en Vibe. In 2004 was Carlo deel van 'n “Duck Charles” produksie ter herdenking van die legendariese Cliff Richards se musiekloopbaan, en selfs die taaiste kritikus kon nie anders as om saam te sing en dans nie. 

Die teaterstuk het oor 'n tydperk van agt weke groot naam gemaak en het in verskeie Kaapse koerante verskyn. Op daardie stadium het hy gevoel dat 'n skuif na die Afrikaanse mark 'n beter keuse sou wees. In 2006 het Carlo ingeskryf vir die Afrikaanse weergawe van die bekende realiteitsprogram, Idols en het hy tot by die Top 16 gevorder. Daarna is sy CD, "Ek moet weet" by die Absa KKNK 2008 vrygestel. 




</doc>
<doc id="30729" url="https://af.wikipedia.org/wiki?curid=30729" title="Pous Stefanus V">
Pous Stefanus V

Stefanus V (VI) was die 110de pous van die Rooms-Katolieke Kerk.
Weens die statusverandering van Pous Stefanus (II), was Stefanus V vanaf die begin van die 13de eeu tot 1961 bekend as Stefanus VI en was hy die 111de pous. Sien Die spesiale geval van Pous Stefanus (II) vir volle besonderhede.

Pous Stefanus V (VI) is in 'n adellike Romeinse familie van die Via Lata distrik, gebore, die seun van Hadrianus. Hy word opgevoed deur 'n familielid, biskop Sagaria, die bibliotekaris van die Vatikaan. Pous Marinus I benoem hom tot kardinaal-priester van Santi Quattro Coronati. In September 885 volg hy Pous Adrianus III op sonder om te wag vir die goedkeuring van keiser Karel III, die Dikke. Hy regeer tot sy dood op 14 September 891 en word opgevolg deur Pous Formosus. 
Die naam ‘Stefanus’ beteken 'gekroonde'.

Pous Stefanus V (VI) voer die politiek van Pous Nicolaas I verder. Hy smee 'n band met die jong Slawiese Kerke. Om orde te probeer handhaaf neem hy Koning Guido II van Spoleto aan "as sy seun" en kroon hom op 21 Februarie 891 tot keiser. Hy het ook Lodewyk die Blinde as koning van die Provence erken.

Tydens Stefanus V se pontifikaat was daar hongersnood in Rome veroorsaak deur droogte en sprinkane. Die pouslike skatkis was leeg en die pous het sy vader se rykdom gebruik om die lot van die armes te verlig en kerke te herstel.

Aurelius, aartsbiskop van Lyon het geweier om Teutbold wat wettig as aartsbiskop van Langres verkies is, te wy. Stefanus het dit toe self gedoen. Die pous het ook die willekeurige optrede van die aartsbiskoppe van Bordeaux en Ravenna teengestaan. Hy het die pousdom verdedig teen die aanvalle van Photius, patriarg van Konstantinopel en op sy versoek het keiser Leo Photius verban. Hy het ook die keiser gevra vir oorlogskepe en soldate om die aanslae van die Sarasene af te weer.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="30733" url="https://af.wikipedia.org/wiki?curid=30733" title="Sonja Herholdt">
Sonja Herholdt

Sonja Herholdt (gebore 1 Desember 1952) is 'n Suid-Afrikaanse aktrise en sangeres wat bekend geword het vir liedjies soos "Ek verlang na jou", "Harlekyn", "Waterblommetjies", "Skipskop" en "Jantjie".

Herholdt is op 1 Desember 1952 in Nigel gebore. Sy was hoofmeisie van die Laerskool Tienie Vorster in Nigel en later hoofmeisie van die Hoërskool John Vorster waar sy ere-kleure vir akademiese- en dramaprestasies ontvang het. Sy het aan die Goudstadse Onderwyskollege studeer waar sy haar onderwysdiploma cum laude behaal het en die Voortrekkerpers-trofee as student van die jaar in haar finale jaar verower het. 

Sonja Herholdt ontvang die volgende toekennings:






</doc>
<doc id="30734" url="https://af.wikipedia.org/wiki?curid=30734" title="Jan de Wet">
Jan de Wet

Jan Brand van Rooyen de Wet (Harrismith, 3 Februarie 1950 -) is 'n Suid-Afrikaanse sanger wat meestal Christelike en geestelike liedere sing. Hy was ook 'n predikant en onderwyser voordat hy sy sangloopbaan begin het.

De Wet begin sy skoolloopbaan in Willowmore in die Karoo en matrikuleer in 1967 aan die Potchefstroom Gimnasium. In 1968 doen hy sy nasionale diensplig in die SA Vloot, waarna hy werk by die departement van nasionale opvoeding in Pretoria. Nadat hy twee jaar onderwys gegee het op Otjiwarongo in Suidwes-Afrika/Namibië, studeer hy aan RAU en behaal sy B.A. graad in onderwys in 1971. Hy voltooi ook 'n aanvullende onderwyskwalifikasie in 1972 aan die Potchefstroomse Universiteit vir Christelike Hoër Onderwys. Daarna behaal hy die graad B.Th. aan die Universiteit Stellenbosch en eindelik 'n M.Th in diakoniologie oor die kerkjeug en popmusiek. Hy is getroud met Jeanett Blaauw en het twee kinders, Petrie en Comien. Sy vrou het twee jaar onderwys gegee en toe 'n mediese ontvangsdame geword.

De Wet se vrystellings:




</doc>
<doc id="30735" url="https://af.wikipedia.org/wiki?curid=30735" title="Heinz Winckler">
Heinz Winckler

Heinz Carl Heinrich Winckler (gebore 22 Maart 1978) is 'n Suid-Afrikaanse sanger en wenner van Suid-Afrika se eerste Idols-TV-program. Sy eerste Afrikaanse album, "Ek Kan Weer In Liefde Glo", is in 2009 uitgereik.

Heinz is op Stellenbosch gebore as die oudste van drie kinders. Hy het regte gestudeer aan die Universiteit Stellenbosch. Nadat hy Idols gewen het, het hy sy studies opgeskop vir sy musiekloopbaan. Hy is getroud met Aletté-Johanni en hul eersteling, Lian Theo, is op 23 Mei 2010 gebore.

Idols was die Suid-Afrikaanse weergawe van die Britse "Pop Idol"-program, en is aangebied as 'n talentkompetisie waar deelnemers voortdurend uitgeskakel word om die aantal deelnemers te verminder. Tydens die program is na Winckler verwys as "Hunky Heinz".


Winckler se debuut-enkel, "Once in a lifetime", behaal dubbelplatinum in Suid-Afrika. Sy daaropvolgende debuutalbum, "One step closer", sluit die liedjie in asook "Soledad", 'n "cover" van die Westlife-lied wat hy tydens Idols opgevoer het, en "Next stop happiness", wat ook later as 'n enkel uitgereik is.






</doc>
<doc id="30737" url="https://af.wikipedia.org/wiki?curid=30737" title="Paljas (rolprent)">
Paljas (rolprent)

Paljas is 'n Afrikaanse rolprent wat op 23 Januarie 1998 vrygestel is. Die regisseur was Katinka Heyns terwyl die storie deur Chris Barnard geskryf is. Dit het sowat R2,4 miljoen by die loket verdien.

Die rolprent is 'n drama.

Die rolprent was ingeskryf vir die 70ste "Academy Award" vir beste buitelandse fliek, die eerste Suid-Afrikaanse nominasie sedert die einde van die apartheidsera.

Die rolprent wen vyf toekennings in 1997 by die M-Net All Africa Film Awards.


'n Familie trek na 'n afgeleë deel van die Karoo in Suid-Afrika. Hulle lewens word ingrypend verander as 'n rondtrekkende sirkus 'n pantomime (gebarespeler) in die dorp agterlaat.



</doc>
<doc id="30741" url="https://af.wikipedia.org/wiki?curid=30741" title="Pax Romana">
Pax Romana

Pax Romana (Latyns vir "Romeinse Vrede") was die lang tydperk van relatiewe vrede en minimale uitbreiding deur militêre mag wat deur die Romeinse Ryk ondergaan is in die eerste en tweede eeue n.C. Aangesien dit deur Die Keiser Augustus bewerkstellig is, word daar soms daarna verwys as Pax Augustana.

Die idee van "Pax Romana" is vir die eerste keer deur Edward Gibbon voorgestel in sy "The History of the Decline and Fall of the Roman Empire" Gibbon het egter nie die term "Pax Romana" gebruik nie; een van die vroegste verwysing na die term is afkomstig uit die Maart 1853 uitgawe van Fraser's Magazine. Gibbon het voorgestel dat 'n tydperk van gematigheid onder Augustus en sy opvolgers bestaan het en geargumenteer dat generale wat geneig was tot uitbreiding (soos byvoorbeeld Germanicus, Agricola en Corbulo) deur die Keisers in toom gehou is en teruggeroep is tydens hulle oorwinning. Gibbon lys die oorwinnings oor Brittanje onder Claudius en die oorwinnings van Trajan as uitsonderings tot die beleid van gematigheid en plaas die einde van die tydperk op die dood van Marcus Aurelius in 180 n.C., ondanks die voltrekking van vrede deur laasgenoemde se seun Commodus in dieselfde jaar.

Ten spyte van die term was die tydperk nie sonder gewapende konflik nie, aangesien Keisers gereeld opstande moes onderdruk. Verder het beide grensgevegte en Romeinse oorwinningsoorloë in die tydperk plaasgevind. Trajan het 'n reeks veldtogte teen die Parthiane geloods tydens sy bewind en Marcus Aurelius het byna die hele laaste dekade van sy bewind spandeer om die grense van sy ryk te verdedig, veral teen die Germaanse stamme. 'n mens kan inderdaad redeneer dat Rome konstant in een of ander konflik betrokke was tydens die "Pax Romana."

Nogtans is die binneland van die ryk grootliks onaangeraak gelaat deur oorlog en die Pax Romana was 'n tydperk van relatiewe kalmte waarin Rome geen groot burgeroorloë ondervind het soos wat die geval in die 3de eeu n/C. was nie, nog ernstige invalle soos die van die Tweede Puniese oorlog drie eeue te vore. In die tydperk het Romeinse handel floreer, ongehinderd deur rowers of moordende vyandige troepe.

Gegrond op die vernaamheid van die konsep "Pax Romana" het historici variasies op die tema bedink om tye van relatiewe vrede te beskryf. Dit sluit in Pax Egyptiana, Pax Americana, Pax Assyriaca, Pax Britannica, Pax Europeana, Pax Germanica, Pax Hispanica, Pax Minoica, Pax Mongolica, Pax Ottomana, Pax Sinica, Pax Communistica en Pax Sovietica.

Die term word ook deur "Pax Romana ICMICA/MIIC", 'n internasionale Vereniging van Katolieke professionele en intellektuele gebruik.



</doc>
<doc id="30742" url="https://af.wikipedia.org/wiki?curid=30742" title="Fiela se kind (rolprent)">
Fiela se kind (rolprent)

Fiela se kind is 'n Afrikaanse rolprent wat op 12 Februarie 1988 vrygestel was. Die regisseur was Katinka Heyns en die draaiboek is deur Chris Barnard geskryf. Die rolprent is gebaseer op 'n roman met dieselfde naam geskryf deur Dalene Matthee.

Die rolprent kan as 'n drama beskryf word.


Fiela se Kind vertel die storie van 'n wit seun wat deur 'n bruin familie grootgemaak word.

'God vergewe ons baie, maar God vergewe ons nie die kwaad wat ons 'n kind aandoen nie.'

Aan die een kant van die berg, in die Lange Kloof, woon Fiela Komoetie, verknog aan haar hanskind – deur die Here aan haar 'toebetrou' een nag toe sy hom as driejarige gekry het waar hy voor haar deur staan en huil, 'n weggooilam. Aan die ander kant van die berg, in die Bos, woon die houtkapper Elias van Rooyen en sy vrou Barta, wie se driejarige kind weggeraak het.

Die een kind is Benjamin Komoetie, die ander Lukas van Rooyen. Is dit dieselfde mens? Kon 'n klein kind so ver geloop het, uit die Bos tot in die Lange Kloof? Dié vraag word nege jaar later oopgekrap deur twee sensusmanne wat deur die Lange Kloof reis en die wit kind met die blou oë tussen die bruinmense kry.

En jare later is dit die vraag wat Benjamin/Lukas self vra: Wie is ek? Hy móét weet, anders kan die vrou wat hy liefgekry het nooit syne wees nie. Die antwoord is daar, weet hy: iewers in homself, diep verskuil in die verlede, bly dit hom ontwyk.




</doc>
<doc id="30744" url="https://af.wikipedia.org/wiki?curid=30744" title="Fiela se kind">
Fiela se kind

Fiela se kind is 'n Suid-Afrikaanse roman deur Dalene Matthee wat in 1985 gepubliseer is. Die boek is oorspronklik in Afrikaans geskryf, maar is later in verskeie andere tale, waaronder Engels, Frans, Duits, Nederlands, Spaans, Italiaans, Hebreeus en Yslands, vertaal.

Die verhaal speel hom af in die negentiende eeu in die woude van Knysna, Suid-Afrika, en handel oor die ervaringe van 'n Kleurlingvrou en haar gesin wat 'n wit weggooikind aanneem. Nege jaar later word die kind van haar weggeneem en gedwing om by 'n wit houtkappersgesin te woon wat beweer dat hy hul verlore seun is. Ironies genoeg is sy omstandighede by die wit gesin heelwat slegter is as by die bruinmense wat as van 'n laer klas beskou is vanweë hul ras. Die klimaks volg 'n paar jaar later wanneer sy wit "moeder" erken hy is nie haar regte seun nie en hy na sy oorspronklike gesin (Fiela en haar man Selling, nie sy biologiese ouers nie) terugkeer.

Die roman is verfilm en die rolprent "Fiela se kind" is in 1988 uitgereik, met Shaleen Surtie-Richards in die rol van Fiela.



</doc>
<doc id="30746" url="https://af.wikipedia.org/wiki?curid=30746" title="Hideki Tojo">
Hideki Tojo

Hideki Tojo (Japannees: 東條 英機 "Tōjō Hideki"; Tokio, 30 Desember 1884 - 23 Desember 1948, Tokio) was 'n Japannese militaris en politikus van die Tweede Wêreldoorlog.

Tojo was 'n kunstige generaal in die Japannese weermag. In 1933 is hy tot generaal-majoor bevorder en word die hoof van die Kantoleër in Mantsjoeko. In 1936 is hy tot luitenant-generaal bevorder. Tojo was één van die mense wat Japan in die oorlog betrokke gekry het. Hy was 'n aanhanger van die Groot-Japanse gedagte en het één Asië, gelei deur Japan, voorgestaan. Hy was die oorlogsminister tot 1941. In Oktober 1941 het hy soveel mag verkry nadat hy premier van Japan word, dat hy feitlik 'n diktator geword het.

Hoewel Tojo aanvanklik met die Amerikaners wou onderhandel oor hul sanksies teen Japan na die bloedige oorlog met China, was hy wel 'n voorstander van die aanval op Pearl Harbor in Desember 1941. Tojo kon egter nie die absolute mag inpalm nie, en het in 1944 sy bedanking ingedien na verskeie nederlae.


</doc>
<doc id="30747" url="https://af.wikipedia.org/wiki?curid=30747" title="Die storie van Klara Viljee (rolprent)">
Die storie van Klara Viljee (rolprent)

Die storie van Klara Viljee is 'n Afrikaanse rolprent wat op 31 Januarie 1992 vrygestel is. Dit het R2 483 074 by die loket verdien. Die regisseur was Katinka Heyns.

Die rolprent is 'n drama. Dit het geen ouderdomsperk nie, maar ouerleiding word aanbeveel.


Die fliek speel af in die laat 1950's in 'n klein Suid-Kaapse vissersdorpie waar die hoofkarakter sukkel om haarself van haar verlede te bevry. Nadat sy haar pa en verloofde op die see verloor, besluit sy dat sy nooit weer die see wil sien nie, en bou haar huis agter 'n sandduin. Sy besluit ook om nooit weer vis te eet nie.

Verskeie jare later ontvang sy nuus wat veroorsaak dat sy die duin stukkie vir stukkie begin opgrawe en wegdra. Sy leer dat haar verloofde nog leef, maar na Kaapstad gevlug het nadat hy 'n plaaslike meisie swanger gemaak het. Die dorp se inwoners begin om hulle eie lewe te ondersoek en ondergaan sodoende 'n wonderlike vernuwing.




</doc>
<doc id="30748" url="https://af.wikipedia.org/wiki?curid=30748" title="Katinka Heyns">
Katinka Heyns

Katinka Heyns (1947-) is 'n belangrike rolprentvervaardiger, regisseur en ook aktrise. Sy stig haar eie maatskappy, "Sonneblom Films" in 1974. In 1978 tree sy in die huwelik met die skrywer Chris Barnard.

Katinka speel in die volgende rolprente:

Katinka het die volgende rolprente vervaardig:

Katinka was die regisseur van die volgende rolprente:



</doc>
<doc id="30749" url="https://af.wikipedia.org/wiki?curid=30749" title="Alarik II">
Alarik II

Alarik II, ook bekend as Alaric, Alarich, en "Alarico" in Spaans en Portugees of "Alaricus" in Latyn (Gesterf: 507) het sy vader Eurik in 485 as die agste koning van die Wesgote opgevolg. Sy ryk het die hele Hispanië, behalwe die noordwestelike hoek, asook Gallia Aquitania en die grootste deel van die toe nog onverdeelde Gallia Narbonensis ingesluit. 

Alarik was 'n Arianer maar hy het die vervolgingsbeleid van sy vader teenoor die Katolieke grootliks laat vaar. In 506 het hy selfs die hou van die Konsilie van Agde in sy gebied toegelaat.

Hy het 'n kommissie saamgestel wat op grond van die Romeinse Reg 'n wetboek vir sy Romeinse onderdane moes opstel. Die werk staan bekend as die "Breviarium Alaricianum". 

Alarik het gepoog om hom te hou by die verdrag wat sy vader met die Franke gesluit het. Hy het dan ook geweier om asiel aan Afranius Syagrius, die voormalige heerser van die Domein van Soissons wat deur Clovis I verslaan is, te verskaf en hom gevangene geneem en aan Clovis gerepatrieer waar hy onthoof is. Wedywering tussen die twee Germaanse koninkryke en hulle konings sou egter noodwendig tot geskille lei. Op 'n stadium is daar selfs 'n persoonlike onderhoud tussen Alarik en Clovis gehou op 'n klein eiland van die Loire, naby Amboise. Daar het hulle omhels, gemoedelik gesels, saam feesmaaltye genuttig en op vriendelike voet uitmekaar gegaan. Clovis I wou egter graag die Gotiese deel van Gallië vir die Frankiese Ryk inpalm en het in Alarik se Arianisme 'n voorwendsel vir oorlog gevind. Clovis is in die planne gesterk deur sy Katolieke vrou uit Boergondië, Clotilda. Die tussenbeidetreding van Theoderik, Koning van die Oosgote en skoonvader van Alarik, het te vergeefs geblyk. Die twee leërs het in 507 op die Campus Vogladensis naby Poitiers slaags geraak in die Slag van Vouillé. Die Gote is verslaan en hulle koning Alarik II wat op die vlug geslaan het, is doodgemaak volgens oorlewering deur Clovis self.

As gevolg van hulle nederlaag het die Wesgote al hulle besittings in Gallië verloor behalwe vir Septimanië, die westelike deel van Gallia Narbonensis. Alarik is deur sy onegte seun, Gesalek, opgevolg aangesien sy wettige seun Amalarik nog 'n kind was.



</doc>
<doc id="30755" url="https://af.wikipedia.org/wiki?curid=30755" title="Ring van Vuur">
Ring van Vuur

Die Stille Oseaan se Ring van Vuur is 'n gebied waar gereelde aardbewings en vulkaniese uitbarstings plaasvind en is geleë op die rand van die midde-Stille Oseaan. Die hoefystervormige gebied van sowat 40 000 km word vereenselwig met 'n byna aaneenlopende reeks oseaanslote, vulkaniese groepe en/of aardkorsbewegings. Die Ring van Vuur het 452 vulkane en bevat meer as 75% van die wêreld se aktiewe of dormante vulkane.


</doc>
<doc id="30756" url="https://af.wikipedia.org/wiki?curid=30756" title="Jannie totsiens">
Jannie totsiens

Jannie totsiens is 'n Afrikaanse rolprent wat in 1970 vrygestel is. Die regisseur en skrywer was Jans Rautenbach.


Die film speel af in 'n inrigting vir geestesiekes as sinnebeeld van die Suid-Afrikaanse gemeenskap onder apartheid en ondersoek die Afrikaner-psige.



</doc>
<doc id="30757" url="https://af.wikipedia.org/wiki?curid=30757" title="Katrina (rolprent)">
Katrina (rolprent)

Katrina is 'n Afrikaanse rolprent wat in 1969 vrygestel is. Die regisseur was Jans Rautenbach. Die draaiboek is geskryf deur Emil Nofal en Jans Rautenbach en die rolprent is gebaseer op die boek "Try for white" deur Basil Warner. Dit handel oor die lewe van bruin mense.

Die rolprent is 'n romantiese drama. Dit het geen ouderdomsperk nie.


Katrina en haar seun, Paul, lyk en leef soos wit mense, maar is bruin. Paul, wat pas teruggekeer het van Engeland en 'n werk aangebied is as dokter by die Groote Schuur-hospitaal in Kaapstad, weet nie dat hy bruin is nie. 'n Nuwe pastoor, Alec Trevellan, arriveer en raak verlief op Katrina. Hy het ook 'n donker verlede. Katrina se broer, Adam, waarsku beide Katrina en Alec om nie te trou nie. Hy nooi Alec om die dorpie te besoek waar Katrina grootgeword het.




</doc>
<doc id="30758" url="https://af.wikipedia.org/wiki?curid=30758" title="Patrick Mynhardt">
Patrick Mynhardt

Patrick Beattie Mynhardt (12 Junie 1932, Bethulie, Vrystaat, Suid-Afrika - 25 Oktober 2007, Londen, Engeland) was 'n Suid-Afrikaanse film- en teaterakteur.

Hy het in meer as 150 verhoogproduksies in Suid-Afrika en Engeland opgetree, asook in 100 plaaslike en internasionale rolprente, TV-programme en 'n opera. Hy is in Londen oorlede waar hy in sy eenmanvertoning "Boy from Bethulie" in die Jermyn Street Theatre in die Weseinde opgetree het.

Patrick is in Bethulie in die Vrystaat gebore as die seun van Johannes Tobias Mynhardt en Elizabeth Beattie. Hy het aan die De La Salle-kollege in Oos-Londen gematrikuleer en drama aan die Rhodes-universiteit studeer voor hy in 1953 by die National Theatre Organisation aangesluit en deur Suid-Afrika getoer het. In 1954 het hy na Londen getrek om die Central School of Speech and Drama by te woon en teen die einde van 1960 het hy weer na Suid-Afrika teruggekeer.

In 1999 ontvang Mynhardt saam met Sandra Prinsloo die Erepenning vir Toneelkuns van die Suid-Afrikaanse Akademie vir Wetenskap en Kuns.





</doc>
<doc id="30765" url="https://af.wikipedia.org/wiki?curid=30765" title="Al Debbo">
Al Debbo

Al Debbo (1924–2011) was ’n legendariese akteur, komediant en sanger. Hy is bekend vir liedjies soos "Sonbrilletjies", "Hasie", "Tantes van Nantes", "Brakke van Turffontein" en "Bolandse nooientjie". Debbo het altesaam in twintig rolprente gespeel. Die eerste was "Die kaskenades van dokter Kwak" in 1948 en die laaste "Oh Shucks I’m Gatvol" in 2004.

Al Debbo se pa, Azar het in die vroeë 1900’s uit Libanon na Suid-Afrika geïmmigreer om te help om treinspore te bou. Hier het hy Al se ma, ook ’n Libanees, ontmoet en is hulle later getroud. Hulle het hulleself in Bloemfontein gevestig waar die Debbos jare lank winkeliers was, en Al is hier op 22 Junie 1924 gebore.

Hy begin sy werkloopbaan as ’n ambagsman, maar begin later om voltyds te sing. In 1948 speel hy as akteur in sy eerste rolprent, Die kaskenades van dokter Kwak.

Hy is op 13 Julie 2011 op 87-jarige ouderdom oorlede in ’n hospitaal in Bloemfontein nadat hy drie weke tevore vir ligte longontsteking opgeneem is. Hy is ook vir hartversaking behandel.

Hy en sy vrou, Ansa het twee seuns gehad, Alec en Azar. Sy kinders uit sy eerste huwelik was Alvin, Margie, Melody, Bonnita en Diane.

Al Debbo ontvang in 1999 ’n toekenning van die ATKV vir sy bydrae tot Afrikaanse vermaak. In 2005 ontvang hy ’n SAMA-toekenning vir lewenslange bydrae.

Die SA Akademie se eeufeesmedalje is in 2009 tydens die eeufeesvierings aan hom toegeken as erkenning vir sy jarelange toewyding as kunstenaar wat oor dekades in Afrikaans opgetree het.

Al Debbo het die volgende musiekalbums uitgereik:

Ek lewe nog (CDVILLA 101)

Pieringoog Potpourri Al Debbo sê dankie (CAMELUSAL1 Carmelus Musiek) (2000)

Hy het altesaam 20 rolprente (van 1948 tot 2004) op sy kerfstok. Van sy rolprente sluit in:





</doc>
<doc id="30774" url="https://af.wikipedia.org/wiki?curid=30774" title="Altyd in my drome (rolprent)">
Altyd in my drome (rolprent)

Altyd in my drome is 'n Afrikaanse rolprent wat in 1952 uitgereik is. Die regisseur en skrywer was Pierre de Wet. Die speeltyd van die rolprent is 78 min.

Die rolprent is 'n musiekblyspele.





</doc>
<doc id="30775" url="https://af.wikipedia.org/wiki?curid=30775" title="Carike Keuzenkamp">
Carike Keuzenkamp

Carike Keuzenkamp is 'n bekende Afrikaanse sangeres. Haar regte naam is "Elizabeth Maria Magdalena van Zyl". Sy is op 3 Maart 1947 in Den Haag, Nederland gebore. Haar vader en moeder was Carel Keuzenkamp en Rik Loomans. Op 13 Julie 1968 trou sy met Olaus van Zyl en saam het hulle een seun en twee dogters.

In 2010 ontvang sy 'n SAMA-toekenning vir 'n leeftyd se bydrae tot plaaslike musiek.

Carike is bekend vir liedjies soos Timothy, Byeboerwa, Hoeka Toeka en Dis 'n Land. Van haar kinderliedjies sluit in: Heidi en Daantjie Kat.



Carike was die aanbieder van die SAUK se kinderprogram "Kraaines".

Carika het in 1967 in Jamie Uys se rolprent, Die Professor en die Prikkelpop gespeel. Sy het die "4 Jacks and a Jill"-treffer, "Timoty", in hierdie rolprent gesing.

Carike was in die 1986-rolprent "You Must Be Joking!" te sien saam met bekendes soos Rina Hugo, Kallie Knoetze, Leon Schuster, Mike Schutte en Janine Pretorius.

Sy het ook haar verskyning in die rolprent Liefling in 2010 gemaak.




</doc>
<doc id="30776" url="https://af.wikipedia.org/wiki?curid=30776" title="Groep Twee">
Groep Twee

Groep Twee was 'n Suid-Afrikaanse musiekgroep wat bestaan het uit twee lede: Gert van Tonder en Sias Reinecke. Hulle was bekend vir liedjies soos "Die Oukraalliedjie", "Daar's Niks Soos Ware Liefde", "Die kat kom weer" en "Die padda wou gaan opsit".

In Suid-Afrika was daar seker nie 'n sanggroep wat Groep Twee se skoene kon volstaan nie. Dan het hulle boonop, in Januarie 1968, vier liedjies, onder andere "Mangwane Mpulele" en "Little Go Go Girl", in Ateljee 2 van die EMI-ateljees in "Abbey Road, Londen," opgeneem, dieselfde ateljees waar The Beatles hulle wêreldtreffers opgeneem het. Maar moenie dink hulle klem was Engelse liedjies nie.

Gert van Tonder, gebore op 29 Junie 1941, is 'n seun van Bergplaas, 'n bosboustasie tussen George en Knysna. Sias Reinecke is op 23 April 1940 in Johannesburg gebore, en hulle was albei eers trekklavierspelers! Gert was in 'n plaasskool en hulle grond was groot genoeg om 4 koeie, varke en hoenders aan te hou. Jare later, toe daar van Bergplaas niks meer oor was nie, sou hy sy verlies betreur in die woorde van die luisterliedjie "Net 'n droom", wat 'n skoolmaat van Gert, Danie Gerber, getoonset het. 

Groep Twee sou ook Danie se "Awendwindjie" opneem. Sias en Gert het mekaar in 1963 ontmoet. Gert was hoof van die byklanke-afdeling van die SAUK in Durban en Sias 'n assistant-programbediener in Johannesburg. Eric Eagan van Springbokradio het vir Sias saamgeneem Durban toe om te help met die uitsending van sy oggendprogram. Gert was lid van die folksanggroep The Titans wat dikwels in die radioprogram "Om die kampvuur" en in konserte saam met Danie Smuts en Heine Toerien opgetree het. Sias was 'n trekklavierspeler in 'n boereorkes.

'n Jaar later het die SAUK vir Gert Johannesburg toe verplaas en het die twee elke moontlike tydjie gebruik om hulle klank te vervolmaak. Volksang was destyds besonder gewild en hulle het in 'n restaurant, "Dunk A Doughnut" in die kosmopolitiese Hillbrow, begin optree as "Folk Two", met R4 per aand en iets te ete as vergoeding. Hulle het daaraan begin dink om met 'n Afrikaanse naam Afrikaanse musiek op te neem en een aand, tydens hulle optrede in "Battle of the Beats", het Michael Mayer van Springbokradio voorgestel dat hulle Groep Twee heet na aanleiding van die groep, Group One, waarvan Lance James lid was tydens sy verblyf in Engeland. Hulle eerste openbare optrede was tydens die Primrose-amateurtalentorganisie se Dixieland-konsert met liedjies soos "Where have all the flowers gone" en "Kumbaya".

Mike Heine van Springbokradio was die seremoniemeester en met sy aanmoediging het hulle by "Golden Sound Promotions/Goue klank promosies" beland wat Jurie Ferreira se hertoetrede tot die musiekwêreld ook hanteer het. 'n Solussewe volg in Desember 1966 met "Die oukraalliedjie (It Ain't Nobody's Biz'ness What I Do)" op die een kant en "Die padda wou gaan opsit (Froggy went a courtin")" op die keersy. Nick Taylor en Min Shaw het ook in dieselfde jaar "Die oukraalliedjie" opgeneem, maar dis Groep Twee se weergawe wat die derde plek op Springbokradio se treffersparade behaal en 15 weke lank op dié treffersparade kuier.

"Die padda wou gaan opsit" se gewildheid haal die nuusblaaie wat selfs die lirieke volledig weergee by 'n spotprent deur die legendariese T.O. Honiball, die vader van die "Adoons-hulle"-tekenprente. Engels- en Afrikaanssprekendes versoek die plaat tot so 'n mate dat dit seker die enigste plaat is wat ooit twee keer in een radioprogram gespeel is! Hulle goue plaat vir "Die Oukraalliedjie" is nog nie al nie.

Op 27 Januarie 1968 sing hulle "Little Go Go Girl" saam met die 40-stuk-orkes van die Franse orkesleier "Frank Pourcel" op die verhoog van die "Palais de Festival" in Cannes, Frankryk. Die teater het sitplek vir ongeveer 2700 mense en "Groep Twee" deel die verhoog met sterre soos Duitsland se Udo Jurgens en Engeland se Tom Jones en Vera Lynn. Dis ook hulle eerste kennismaking met televisie. Die geleentheid is die oorhandiging van die Midem-trofee vir die kunstenaar wat in daardie jaar die meeste plate in sy/haar land verkoop het, die eerste keer dat Afrikaanssprekendes die toekenning verwerf.

Terug in Suid-Afrika, sing hulle "Die oukraalliedjie" saam met Min Shaw in die rolprent "Jy is my liefling". Hulle het nie net vertalings gesing nie, inteendeel. "Groep 2", hulle langspeler van Januarie 1967, maak "FAK-Sangbundel"-liedjies soos "Vaarwel my eie soetelief, Rokkies wou sy dra" en "Liewe maan" opnuut gewild, terwyl oorspronklike, ligte Afrikaanse musiek 'n regmatige plek kry.

Gert dra sy deel by met "Langs my vuurtjie", Anton de Waal met "Elke aand as die son verdwyn" en George Esaul en Anton de Waal met, "Marita". Die langspeler "Op silwer vleuels met Groep 2" bied weer 'n regmatige plek aan komponiste van ligte Afrikaanse musiek met snitte soos "My hart verlang na die Boland" van Olaf Andresen, "Appeltert" van Carstens en De Waal, Ali Arletowicz en Anton de Waal se "Groen is die land van Natal", "Bolandse liedjie" van Hermann Nell en Martin Vorster en Rhoda Bekker se "Dit is my land, dit is jou land". Groep Twee was ook die hoofkunstenaars van die Ateljee '67-konserte, wat dwarsdeur die Republiek van Suid-Afrika voor studentegehore aangebied is.

Ten spyte van hulle sukses besluit Sias, ná hulle toer saam met die Günther Kallmann-koor, om saam met twee koorlede, Monika en Angelika Neuenfeldt, die Treble Aires te vorm. Gert moet noodgedwonge vir Eddie Trautman as sangmaat vra om as Groep Twee voort te gaan. Die Treble Aires was nie geslaag nie en na Eddie Trautman se noodlottige motorongeluk in 1971 het Gert en Sias weer begin planne maak om saam te sing met meer ritme, maar dieselfde klank.

Heine Toerien, bekend vir sy radio-verskeidenheidsprogramme, het vir Gert, toe 'n programopsteller by Springbokradio, 'n solussewe-plaat van Udo Jurgens gebring met die Afrikaanse woorde "Daar's niks soos ware liefde" en "Solank daar treine loop", wat hy vir die liedjies geskryf het. Gert en Sias het die nommers instudeer en op hulle konserte begin sing. Een aand het hulle in die arena by die skou in Bloemfontein opgetree en die buite-eenheid van die SAUK het hulle vertoning opgeneem. Terug by die SAUK het Gert 'n sagteplaat-afdruk van "Daar's niks soos ware liefde" laat maak en in sy opstelhokkie gespeel. Lance James, wat in die diskoteek gewerk het, wou dadelik die nommer self opneem indien Groep Twee dit nie doen nie

Albie Venter, die platebaas van Brigadiers, het nie geglo dat daar enige lewe in Groep Twee oor is nie en wou hulle liewer saam met Anita Briel in 'n nuwe groep opneem. Eers toe Lance James hom skakel en vra om die nommer op te neem, het hy baie teësinnig vir Groep Twee die groen lig gegee. Na die vrystelling van die opname in Augustus 1971 moes Albie toekyk hoe die plaat die derde plek op Springbokradio se treffersparade behaal en 18 weke lank weekliks op dié program gehoor word! Boonop moes Albie twee goue plaat-toekennings aan Groep Twee oorhandig vir verkope van 73 000 eenhede. Dit lei in 1972 nog verder tot die Sarie-toekenning as die beste sangpaar.

Die langspeler "Dink jy darem nog aan my" sorg vir nog 'n goue plaat en "Laat my weet", met Gert en Sias se eie liedjie, "Bly voel my hart", vir 'n Sarie as die beste langspeler van die jaar. Groep Twee neem ook 'n transkripsieplaat vir die SAUK op en vernuwe nommertjies soos Tommy Roering se "Bloemfontein se rose", "Maanlig op die water" en Rollo Scott se "Lente in die Hoëveld".

Maar in 1977 moet bewonderaars in die nuusblaaie en tydskrifte verneem dat dit "Groep Twee" se laaste jaar is. Hulle sou die volgende jaar twee vrouestemme bykry en as "Plus Twee" optree. Daarvan het niks gekom nie, want Sias wou maar altyd 'n solosanger wees. Gert, met sy lisensiaat in spraak en drama, het intussen bedrywig geraak met rolprent- en TV-rolle, oorklanking, radiowerk en hy was behoorlik in aanvraag as liriekskrywer. Dit moes hy alles inpas tussen sy verpligtinge, onder meer as bemarkingsbestuurder van 'n bankgroep. Talle kinders onthou hom as die aanbieder van die TV-kinderprogram "Wielie Walie". "Groep Twee" het die weg gebaan vir groepe soos "Tony en Jan, Ian en Dix, Mynie en Jan, Jan en Martie, Herbie en Spence, Die ou menere" en "Francois en Elizabeth Fourie". Wat sangpare betref, was Tony Osler en Jan Grové seker die beste in staat om "Groep Twee" se sukses te ewenaar met hulle besonderse vertolking van nommertjies soos hulle eie "Anita kom met die môretrein", "Suikerbossie, Bobbejaan klim die berg, Ver in die wêreld Kittie, Die blink vosperd", en Ali Arletowicz en Anton de Waal se "Groen is die land van Natal".

"'n Verhaal van Afrikaanse musiek" Paul Fouche ms. 2000; 
Gert van Tonder 



</doc>
<doc id="30779" url="https://af.wikipedia.org/wiki?curid=30779" title="Anton Myburgh">
Anton Myburgh

Anton Myburgh, ook bekend as Murgpyp, is 'n Afrikaanse liedjieskrywer en sanger. Sy loopbaan het op 13 begin toe hy vir sy stiefma, Cora Marie, die lied "Ek kan lewe" geskryf het. Hy is ook bekend vir liedjies soos "Boer met sy roer".

Hier is die lirieke vir "Boer met sy roer", een van Anton se meer bekende liedjies:

<poem style="font-style:italic; padding-left:1em">Sit jou hand op die ploeg
In die son sal jy swoeg
Want die boer en sy roer
Word nooit moeg

Want die boer en sy roer
Word nooit moeg om te ploeg
As hy staan staan hy sterker as ’n rots
Sit jy kettings om sy taal
Sal die duiwel jou kom haal
Los sy grond
Jy speel met bom se lont</poem>

Soekmekaar, 2007 SELECT



</doc>
<doc id="30793" url="https://af.wikipedia.org/wiki?curid=30793" title="Pous Formosus">
Pous Formosus

Formosus was die 111de pous van die Rooms-Katolieke Kerk.

Pous Formosus is gebore ongeveer in 816 in Perello, Korsika. In 864 word hy gewy tot kardinaal-biskop van Porto tydens die bewind van Pous Nicolaas I. Hy reis na Bulgarye in 866, Duitsland en Frankryk in 869 en 872 om die Rooms-Katolieke Kerk te bevorder. Formosus oorreed Karel die Kale, koning van Frankryk, om hom deur die pous te laat kroon. Pous Johannes VIII het die talentvolle Formosus as 'n bedreiging gesien en in 872 het die pous hom afgedank en beskuldig van verraad omdat hy sy bisdom sonder toestemming verlaat het en omdat hy openlik na die pousskap gestrewe het. Johannes se opvolger Pous Marinus I het die beslissing in 883 ongedaan gemaak. Formosus was bekend as diplomaat en tydens die sinode van 869 het hy groot invloed gehad. Op 6 Oktober 891 volg hy Pous Stefanus V op en regeer tot sy dood op 4 April 896. Hy word opgevolg deur Pous Bonifatius VI. 
Die naam ‘Formosus’ beteken 'pragtig'. 

Pous Formosus het sy talent vir diplomasie gebruik om die verhoudings tussen Rome en Konstantinopel te verbeter. Hy het ook die Christendom in Noord-Europa versterk. Formosus was haaks met hertog Guido III van Spoleto, maar kroon hom tog as keiser van die Heilige Romeinse Ryk in April 892.

Formosus het Arnolf van Karintië oorgehaal om die Italiaanse skiereiland binne te val en beheer oor Italië oor te neem. In 894 het Arnolf se leër die gebied noord van die Po-rivier beset. Hertog Guido III van Spoleto is dood in Desember 894 en sy jong seun, keiser Lambert word deur sy vrou Agiltrude grootgemaak. In die herfs van 895 onderneem Arnolf sy tweede veldtog na Italië en in 896 word hy deur die pous tot keiser van die Heilige Romeinse Ryk gekroon. Die nuwe keiser het Spoleto probeer aanval, maar het verlam geraak en kon nie sy kampanje voltooi nie.

Na sy dood is sy lyk op bevel van Pous Stefanus VI (VII), onder aanstigting van Lambert en Agiltrude, opgegrawe en aan 'n skynproses onderwerp wat later bekend geword het as die 'Kadawersinode'. Formosus is veroordeel, drie vingers van sy regterhand is afgekap en sy lyk is in die Tiber gegooi, maar deur 'n monnik uitgehaal en begrawe. In November 897 het Pous Theodorus II die besluite van die kadawersinode geannuleer en Formosus in die Sint Pieterskerk laat begrawe. Later het Pous Sergius III die lyk weer laat opgrawe, dit laat onthoof en weer in die Tiber-rivier gegooi.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="30796" url="https://af.wikipedia.org/wiki?curid=30796" title="Sestigers">
Sestigers

Die Sestigers is die groep Afrikaanse skrywers, digters en dramaturge wie se debuut- en verdere werke in die 1960's die literêre weerstandsbeweging teen die Suid-Afrikaanse regering van die dag versinnebeeld het. Die mees prominente romanskrywers van dié tydperk was Etienne Leroux, André P. Brink en Jan Rabie. Die vernaamste digters uit hierdie groepering was Ingrid Jonker, en Breyten Breytenbach. Die bekendste dramaturge was Adam Small en Bartho Smit. Ander 'randfigure' van hierdie periode was Karel Schoeman, Hennie Aucamp, Abraham H. de Vries en Henriette Grové.

Die Dertigers en Veertigers -- te wete die groep literati wat in Afrikaans gedebuteer het tydens die dertiger- en veertigerjare van die twintigste eeu -- was hoofsaaklik digters. Hulle vernuwing was dat hul poësie nie meer ten doele gehad het om die Afrikaner-politiek kultureel te bedien nie, maar het die fokus na individualisme verskuif. Veral in die werk van D.J. Opperman is ook die kale, klipperige Afrika-landskap geïnkorporeer. Peter Blum debuteer in 1955 met 'n poësiebundel wat die werk van die Sestigers begin vooruitloop, deurdat hy die Suid-Afrikaanse samelewing deur die loep van parodie beskou. N.P. van Wyk Louw se essay "Vernuwing in die prosa" kondig die daaropvolgende geboorte van die Sestigers aan. In hierdie seminale werk verken hy die paaie in die letterkundige landskap wat tot op daardie tydstip nog nie deur Afrikaanse letterkundiges bewandel was nie.

Na die Nasionale Party se oorwinning in die 1948 algemene verkiesing, het Afrikaner-Nasionalisme hoogty gevier. Terselfdertyd het werk deur Engelse skrywers soos Alan Paton die wêreld bewus gemaak van die apartheidsisteem. Alhoewel Suid-Afrika 'n republiek word in 1961, word die blanke hegemonie toenemend van die internasionale gemeenskap geïsoleer, weens politiese maar ook menswaardigheidsredes. In Maart 1960 dood die Suid-Afrikaanse Polisie 69 mense in Sharpeville. Dit lei tot die verbanning van die PAC en die ANC. Ook in 1960 lewer Harold McMillan, die Britse premier van daardie tydperk, sy "Winds of Change" toespraak waarin hy 'n swart meerderheidsregering as 'n onafwendbare verwikkeling voorspel. In reaksie daarop verklaar H.F. Verwoerd, die Suid-Afrikaanse Eerste Minister, dat Suid-Afrika 'n blanke staat sou bly. Alhoewel die leier van die ANC, Albert Luthuli, in 1961 die Nobelprys vir Vrede ontvang, word dit glad nie deur die staatbeheerde openbare uitsender, die SAUK, gemeld nie. In 1963 word menige ANC-leiers, onder meer Nelson Mandela in die Rivonia-verhoor lewenslank tronk toe gestuur, nadat hulle skuldig bevind is van hoogverraad en sabotasie.

In teenstelling met die Dertigers en Veertigers, is die mees prominente bydraes deur die Sestigers gelewer in die area van prosa. Aanvanklik publiseer die Sestigers veral in tydskrifte, maar hul eksistensialistiese visie en eksperimentering met vormtegnieke vind gou 'n inslag in boeke en 'n teenmaatskaplike aanhang by veral jong volwassenes. Al die Sestigers word gekenmerk deur die politieke bewustheid en letterkundige uitsprake teen die regering van die dag.
In 'n onderhoud met die "New York Times" twee dekades later, reflekteer Brink dat die Sestigers nie bewustelik 'n skool was nie. Inteendeel,as groep het hulle kragdadige konflik op persoonlike vlak gehad. Almal het egter korter of langer bevrydingsperiodes in Europa ondergaan, en almal het bewustelik hulself as Suid-Afrikaanse (in teenstelling tot Afrikaner-) skrywers gesien. 

Twee van die grootste Afrikaanse digters debuteer in voortbouende wyse op die werk van die Sestigers: Antjie Krog en Wilma Stockenström.
In die eerste dekade van die een-en-twintigste eeu, gaan die Sestigers voort met hulle literêre bydraes, alhoewel een van die reuse, Etienne Leroux, oorlede is in 1989. Twee van die Sestigers, Breytenbach en Brink, word as wêreldklas gereken. As gevolg van die werk van die Sestigers, het daar mettertyd 'n letterkundige samevloeiing geskied van Afrikaanse, Engelse en andersprekende Suid-Afrikaanse letterkundiges met 'n voortgehoue fokus op sosio-politiese bewustheid, onder meer postkoloniale desillusie.










</doc>
<doc id="30802" url="https://af.wikipedia.org/wiki?curid=30802" title="Emmy Rossum">
Emmy Rossum

Emmanuelle Grey „Emmy“ Rossum (* 12 September 1986 in New York Stad, New York) is 'n Amerikaanse akteur.



</doc>
<doc id="30803" url="https://af.wikipedia.org/wiki?curid=30803" title="Queensland">
Queensland

Queensland is 'n deelstaat van Australië wat in die noordooste van die Australiese vasteland geleë is. Dit word begrens deur die Noordelike Gebied aan die weste, Suid-Australië aan die suidweste en Nieu-Suid-Wallis in die suide. In die ooste lê die kusgebied by die koraalsee en die Stille Oseaan. Die deelstaat is die tweede grootste ten opsigte van oppervlakte gevolg deur Wes-Australië en die land se dig bevolkste deelstate Nieu-Suid-Wallis en Victoria.

Die gebied is vir die eerste keer deur Australiese inboorlinge en Straat van Torres eilandbewoners bewoon wat ongeveer tussen 40 000 en 65 000 jaar gelede daar aangekom het volgens verskeie dateringstegnieke. Later het Queensland 'n Britse kroonkolonie geword wat afgestig is van die deelstaat Nieu-Suid-Wallis op 6 Junie 1859, 'n datum wat steeds jaarliks herdenk word as Queenslanddag. Die gebied wat tans as Brisbane bekend staan was voorheen die Moreton Bay-strafkolonie gewees wat bedoel was as 'n plek om misdadigers wat herhaaldelik oortree het na toe te stuur. Die staat het later vrye vestigings aangemoedig en vandag word Queensland se ekonomie gedomineer deur die landbou-, toeriste- en natuurlike hulpbronsektore.

Die bevolking is gekonsentreer in die suidooste van Queensland wat die hoofstad Brisbane, Logan City, Ipswich, Toowoomba, die Goudkus en die Sunshine Coast insluit. Ander groot plaaslike sentra sluit Cairns, Townsville, Mackay, Rockhampton, Bundaberg, Hervey Bay en Mount Isa in. Daar word dikwels na die staat as die "Sonskynstaat" verwys aangesien die weer warm is en 'n groot deel van die staat in die trope geleë is.


</doc>
<doc id="30806" url="https://af.wikipedia.org/wiki?curid=30806" title="Vakuumbuis">
Vakuumbuis

'n Vakuumbuis is 'n toestel wat gebruik word om die beweging van elektrone in 'n laëdruk area te beheer. Die elektronbuis, ook genoem radiobuis, radio lamp of vakuumbuis, was die eerste ware elektroniese komponent.

Die eenvoudigste elektronbuis, die diode, bestaan ​​uit 'n vakuum-getrekglasbuis waarin 'n filament geplaas word wat as 'n katode dien, omring deur 'n silindriese metaalplaat, die anode. Wanneer die filament verhit word en die anode positief gepolariseer word met voldoende spanning, sal 'n elektronstroom begin (Edison-effek) wanneer die huidige stroombaan tussen anode en katode gesluit word. As die anode negatief gemaak word ten opsigte van die katode, vloei daar geen stroom nie. Per definisie vloei 'n stroom van plus na min, terwyl die negatief gelaaide elektrone van minus na plus gaan.

Ander elektronbuise het tussen die katode en die anode een of meer roosters, roostervormige elektrodes wat die vloei van elektrone beïnvloed. 'N Negatief gelaaide rooster stoot die elektrone af.

Die aantal roosters bepaal die naam van die elektronbuis.

Behalwe die genoemde elektroniese kleppe is ook allerlei kombinasies in die mode, in werklikheid twee of meer elektrodesystemen in 'n enkele buis: dubbeldiode, dubbeltriode, triodepentode, triodeheptode, dubbelpentode. Hierdeur kan die aantal buise beperk word en is dit moontlik om 'n beter gelykheid tussen twee triodes / pentodes vir brugbane en dies meer te verkry.

'n Dubbeldiode (dikwels met gewone katode) kan vir tweefase-regstelling dien. 'n Toevoer-transformator met twee sekondêre wikkelings word dan benodig.

'n Triode heptode is baie geskik vir superheterodyne ontvangers. Die triode word in 'n ossillator gebruik en die heptode dien as 'n mengbuis.

Daar bestaan ​​ook 'n buis met 'n triode en twee eindpentodes, wat bedoel is as eindtrap van 'n balansversterker. Die triode is die faseveranderaar en die pentodes dien as die eindbuis.

Behalwe die gewone radiobuizen is daar ook nog die katodestraalbuis soos wat in (klassieke) TV-stelle, ossilloskope en rekenaar skerms gebruik word, en indicatorbuizen soos wat vir vertoon van opnameniveau van 'n bandopnemer of die seinsterkte van die diensverskaffer golf in 'n radio. X-straalbuise, Geiger-toonbanke, klystrons, mikrogolfoonde, beeldversterkers, vidicons en nixie-buise is ook vorme van elektronbuise.

In die vakuum van 'n versterkerbuis hulself die anode (+), uitgevoer as 'n plaat (en daarom in die verlede ook so genoem), en die katode (-), uitgevoer as gloeidraad of as buisie met daarin 'n filament en bedek met 'n stof, gewoonlik bariumoksied, om goeie emissie van elektrone te behaal. Tussen hierdie twee elektrodes word met behulp van 'n hoë spanning (enkele dekades tot honderde volts) 'n elektriese veld opgebou. Elektrone wat uit die verhitte katode vrygestel word, beweeg van die katode na die anode.

Tussen die katode en anode, vlak by die katode, is 'n roostervormige elektrode, die rooster, geplaas, met daarop 'n negatiewe spanning ten opsigte van die katode, waardeur die elektrone moeiliker, of in die geheel nie, die anode kan bereik. Afhangende van die grootte van die negatiewe spanning sal meer of minder elektrone na die anode gaan. Die stroom deur die pyp kan dus gereguleer word deur die negatiewe spanning op die rooster te wissel. Deur in die reeks met die anode 'n weerstand op te neem, kan oor die weerstand as gevolg van die wisselende anodestroom 'n spanningsverandering opgewek word wat aansienlik groter is as die verandering in die negatiewe spanning op die rooster. Dus word (spanning) wins behaal.

Die buise het 'n tipe nommer wat bestaan ​​uit letters en syfers. Die Amerikaanse benaming begin met 'n nommer, die Europese met 'n brief. In laasgenoemde geval bestaan ​​die benaming uit twee tot vier letters, gevolg deur een tot drie syfers. Die nommers agter die letters spesifiseer die uitvoering.

Dit lyk dalk vreemd dat die aanvanklike brief soms 'n spanning en soms 'n stroom aandui. Oor die algemeen sal buise met dieselfde aanvanklike letter in 'n toestel gebruik word. Die filamente word in parallel verbind as hulle vir 'n sekere spanning en in serie bedoel is as hulle bedoel is vir 'n stroom. In laasgenoemde geval word gewoonlik 'n reeksweerstand benodig.

Daar is buise wat onder verskillende tipes getalle beskikbaar is. As 'n buis 'n filament van 6.3 V en 0.3 A het, kan die eerste letter 'n E of 'n P wees, terwyl dit presies dieselfde buis is.

Byvoorbeeld: Die gewilde buis ECC83 het 'n filament vir 6.3 V, bevat twee triodes en het 'n nuwe voet. Die ECH21 het ook 'n filament vir 6.3 V, bevat 'n triode en 'n heptode en het 'n oktale voet.

In die professionele uitvoering van die buis word die syfers na die eerste letter geplaas. Voorbeeld ECC81 is die kommersiële weergawe, E81CC is die professionele een. Die eienskappe van beide tipes is gelyk, maar die implementering verskil, bv. Vergulde kontakte.

Die elektronbuis is op 16 November 1904 deur Brit John Ambrose Fleming gepatenteer. Die werking van die elektronbuis is gebaseer op die Edison-effek. Die gloeilamp van Edison het as 'n newe-effek gehad dat die filament verdamp, wat veroorsaak dat die glas swart word. In 1883 ontdek Edison dat dit kon verhinder word deur 'n metaal plaat tussen die filament en die glas, en ook het hy ontdek dat daar 'n stroom het loop as hy die prentjie buite die gloeilamp verbond met die positiewe pool van die filament, 'n gevolg van die losstaande elektrone uit die filament. Fleming was een van die navorsers wat hierdie verskynsel bestudeer het, en op hierdie basis die eerste diode gebou en gepatenteer. Die Amerikaanse Lee De Forest het in 1906 'n derde elektrode by die diode gevoeg, wat die eerste triode 'n feit maak.

Deur die ontwikkeling van die in 1947 uitgevind transistor was die elektronenbuis as versterkerelement middel 1980 feitlik heeltemal verdwyn uit consumentenapparatuur. Die transistor is baie kompak, hoef nie eers warm te word, verbruik minder energie en gaan langer as die elektronenbuis. Die prestasie van elektroniese kleppe verminder deur herhaalde verhitting en afkoeling en selfs deur diffusie van atoom helium uit die lug daardeur die glas, dat die gedrag van die elektrone verwoes.

Wel word elektronenbuisversterkers deur hul kenmerkende oversturingsgedrag nog baie gebruik in die musiek as byvoorbeeld gitaarversterker en basversterker. In sogenaamde "tradisioneel" Hi-Fi-toerusting word hy nog wel gebruik, gewoonlik prominent bo-op die behuising.


</doc>
<doc id="30810" url="https://af.wikipedia.org/wiki?curid=30810" title="Egoli">
Egoli

Egoli kan beteken:



</doc>
<doc id="30811" url="https://af.wikipedia.org/wiki?curid=30811" title="Egoli: Plek van Goud">
Egoli: Plek van Goud

Egoli: Plek van goud is 'n tweetalige (Engels en Afrikaans) sepie wat vanaf Maandag, 6 April 1992 tot Woensdag, 31 Maart 2010 daagliks van Maandae tot Vrydae om 18:00 op M-Net uitgesaai is. Die sepie is deur Franz Marx-produksies vervaardig en word as Suid-Afrika se langste vervolgverhaal met sowat 4 000 episodes beskryf. Dit het egter Maart 2010 tot 'n einde gekom as gevolg van dalende kykersgetalle en 'n tekort aan storielyne.

Die TV-sepie is met 'n fliek, , opgevolg wat op 16 Junie 2010 in teaters in Suid-Afrika begin draai het.

Teen Augustus 2007 was slegs drie van die oorspronklike akteurs steeds deel van die program:

Gedurende dieselfde periode was die ander akteurs:

Gasakteurs van ander lande (buite Suid-Afrika) sluit in:

Van die vorige akteurs sluit in:



</doc>
<doc id="30812" url="https://af.wikipedia.org/wiki?curid=30812" title="M-Net">
M-Net

M-Net (oorspronklik 'n afkorting vir Elektroniese Media Netwerk) is 'n betaaltelevisiekanaal in Suid-Afrika wat in 1986 deur 'n konsortium van koerantmaatskappye (insluitend Naspers) tot stand gebring is.




</doc>
<doc id="30813" url="https://af.wikipedia.org/wiki?curid=30813" title="Pous Bonifatius VI">
Pous Bonifatius VI

Bonifatius VI was die 112de pous van die Rooms-Katolieke Kerk.

Pous Bonifatius VI is gebore in Rome die seun van Adrianus. Voor sy verkiesing is hy reeds twee keer afgeset eers as sub-diaken en later as priester (weens onsedelikheid ref. BBKL). Na 'n oproer wat gevolg het op die dood van Pous Formosus word hy in April 896 deur die teenstanders van sy voorganger tot pous verkies en regeer slegs vyftien dae tot sy dood in April 896. Vir ander kort pontifikate sien Lys van kortste pontifikate. Hy word opgevolg deur Pous Stefanus VI (VII). 
Die naam ‘Bonifatius’ beteken 'weldoener'.

Pous Bonifatius VI het slegs vyftien dae regeer. Party bronne sê hy is dood aan jig, ander dat hy hardhandig afgeset is om plek te maak vir sy opvolger Pous Stefanus VI (VII), die kandidaat van die hertog van Spoleto.

Tydens 'n konsilie in Rome in 898 het Pous Johannes IX Bonifatius se verkiesing ongeldig verklaar omdat Bonifatius weens sy afsettings nie verkiesbaar was nie. Desondanks word Bonifatius nog steeds gelys as 'n wettige pous in die "Annuario Pontificio".



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="30821" url="https://af.wikipedia.org/wiki?curid=30821" title="Michael Halliday">
Michael Halliday

Michael Alexander Kirkwood Halliday (dikwels ook genoem M.A.K. Halliday) (gebore 13 April 1925; oorlede op 15 April 2018) was 'n Australiese taalkundige. Hy het 'n model van grammatika, die sistemiese funksionele grammatika, ontwikkel wat wêreldwyd belangrik geword het. Hierdie model is nie net op Engels van toepassing nie, maar ook op meeste ander tale, soos die Indo-Europese groep.

Halliday is gebore en word groot in Engeland. Hy verkry 'n BA Honneurs in Moderne Chinese Taal en Letterkunde (Mandaryns) by die Universiteit van Londen. Hy spandeer die volgende drie jaar in China, en met sy terugkoms verkry hy sy doktersgraad by die Universiteit van Cambridge in Chinese Linguistiek. Hy skakel oor na die veld van linguistiek, en in 1961 publiseer hy sy teorie oor sistemiese funksionele grammatika, gebou op die vroeëre werk van sy Britse mentor J. R. Firth en 'n groep Europese linguiste van die vroeë twintigste eeu, bekend as die Praagskool.

In 1965 word hy professor in Linguistiek by die Universiteit van Londen. In 1976 verhuis hy na Australië vir 'n professoraatskap in Linguistiek by die Universiteit van Sydney, en hy bly in hierdie pos aan tot met sy aftrede. Hy verkry 'n emeritus professoraatskap by beide die Universiteit van Sydney en die Macquarie-universiteit. Hy is 'n besoekende professor in die Fakulteit van Opvoedkunde by die Universiteit van Hongkong.

Benewens linguistiek beïnvloed hy ook die studierigtings van visuele en multimodale kommunikasie. Hy word beskou as die stigter van die studieveld sosiale semiotiek. Hy werk in verskeie areas van taalstudie, beide in die teorie en toepassing daarvan. Hy beywer hom veral om die begrippe omtrent die basiese beginsels van taal toe te pas op die teorie en praktyk van opvoedkunde. In 1990 lewer hy 'n lesing in Saloniki waarmee hy een van die pioniers word in die nuwe studieveld van eko-kritiese diskoersontleding.

In 1975 identifiseer en benoem Halliday die sewe funksies wat taal bied aan kinders in die vroeë kinderjare. Kinders word gemotiveer om taal aan te leer omdat die aanleer sekere doelwitte vir hulle bedien. Die eerste vier help kinders om fisiese, emosionele en sosiale behoeftes te bevredig.


Die laaste drie funksies help die kind om met sy of haar omgewing oor die weg te kom. 




</doc>
<doc id="30828" url="https://af.wikipedia.org/wiki?curid=30828" title="Hoërskool Hercules">
Hoërskool Hercules

Hoërskool Hercules is 'n Afrikaanse hoërskool wat op die hoek van Jennings- en Ribbensstraat in Daspoort, Pretoria geleë is. Die skoolhoof is mnr JJ Enslin.

Die skool is in 1941 gestig as Hercules Junior Hoërskool. Die skool open die daaropvolgende jaar in Januarie 1942 met 186 leerlinge. Die eerste skoolhoof was Mnr. S. Kruger (1942–1961) en die skool se leuse was: ""Vas vat, dit moet""

Verskeie veranderings word in 1953 aangebring, onder andere:

Na die stigting van Hoërskool Hercules, is Hoërskool Tuine en Hoër Tegniese Skool Tuine gestig.

Die skoollied, soos deur Mnr. C.J. Lamprecht geskryf:


</doc>
<doc id="30829" url="https://af.wikipedia.org/wiki?curid=30829" title="Johann Botha (aanbieder)">
Johann Botha (aanbieder)

Johannes Petrus (Johann of Grotman) Botha (8 Augustus 1963 – 7 Junie 2017) was 'n veelsydige Afrikaanse aanbieder op radio en televisie, en dokumentêrvervaardiger. Hy was benewens ook 'n skubaduik-, musiek-, poësie-, Afrikaans- en skaakentoesias. Hy het veral bekendheid verwerf vir sy betrokkenheid by die SAUK se omgewingsbewustheidsprogram, 50/50. By RSG en Pretoria FM was hy 'n gewilde radioaanbieder, en was verantwoordelik vir klassieke programme soos "Dis Opera", "Tempo", "Botha Blues" en "Nagmusiek". Hy is beskou as een van die beste Afrikaanse radioaanbieders van sy generasie, en was by geleentheid ook rugby- en krieketkommentator. Hy het 'n kenmerkende loslit en plat-op-die-aardestyl gehad, en het verkies om kaalvoet te loop, met geskeurde T-hemp, en hare wat baie lank gedra is.

Hy is in Rustenburg gebore, maar op ouderdom 7 het sy gesin na Pretoria verhuis. Botha het skoolgegaan by Laerskool Louis Leipoldt en Hoërskool Verwoerdburg in Lyttelton/Verwoerdburg. Daarna het hy drama aan die Universiteit van Pretoria studeer. As kind het Botha lank sang geneem, en dit was sy ambisie om 'n operasanger te word. Hierdie ideaal is uiteindelik nie verwesenlik nie, omdat sy militêre diensplig hierdie planne onderbreek het. Tydens sy diensplig het hy egter begin om saxofoon te speel, wat 'n lewenslange belangstelling sou word.

Na sy dramastudies het hy in 1988 by die SAUK begin werk. Een van sy bekendste programme, "Botha Blues", is in hierdie jaar begin. Botha het opdrag van sy stasiebestuurder gekry om 'n program te skep "wat mense se horisonne kon verbreed deur die gebruik van sosiale kommentaar" en 'n platform aan kunstenaars te bied wat normaalweg nie as deel van die hoofstroom beskou sou word nie. Die program het mettertyd kultusstatus onder liefhebbers van alternatiewe musiek gekry. In 1992 het Botha met nog 'n waterskeidende radioprogram begin, naamlik "Tempo", 'n musiekprogram vir jongmense. In die begindae van die program het sowat 15 000 jongmense weekliks ingeskakel, maar binne vier jaar het die syfer tot sowat 70 000 gegroei.

In 1994 het Botha betrokke geraak by die SAUK se omgewingsbewustheidsprogram op televisie, 50/50. Na berig word het die vervaardiger, Danie van der Walt, slegs twee vrae aan hom in die werksonderhoud gestel: ""Hou jy van die bos?"" en ""Wil jy vir ons werk?"" Botha het later in 'n koerantonderhoud opgemerk: ""Ek sê altyd ek speel nie die Lotto nie, want ek het al my geluk opgebruik om my werk te kry."" Hy het egter in Maart 2008 sy 20-jaarlange verbintenis met RSG beëindig, na beweerde onenigheid tussen hom en die stasiebestuurder, Magdaleen Kruger. Vanaf 7 Julie 2008 was Botha in die hoedanigheid van vervaardiger by 50/50 betrokke. In 2009 is hy deur mnr. Kofi Annan, voorsitter van die Kofi Annan Stigting en voormalige Sekretaris-generaal van die VVO, gevra om as voorsitter van die Internasionale Beraad oor Aardverwarming in Geneve, Switserland, op te tree.

In sy laaste lewensjare was hy aanbieder van kykNET se natuurprogram "Projek Aardwolf". Met die beëindiging van dié reeks het hy homself as mesmaker bekwaam. Tot met sy dood was hy 'n dokumentêr-vervaardiger vir "Carte Blanche", en sedert die begin van 2017 was hy ook aanbieder van Pretoria FM se Sondagaandprogram, "Nagmusiek". Ten tye van sy dood was hy betrokke by sensitiewe ondersoeke soos die oopvlek van 'n groot bedrieglike landeis in die suide van Johannesburg, maar dié opdragte het blykbaar nie met sy skietdood verband hou nie.

Botha is op 7 Junie 2017 by die "Zebra Inn" in Jeppestown, Johannesburg, saam met Werner "Swazi" Perchtold (73) deur gewapende rowers doodgeskiet. Perchtold, 'n oud-recce, huursoldaat, jagter, atleet en kroegeienaar, het sowat 'n jaar tevore saam met Botha 'n skaakklub daar begin wat verskillende kulture byeengebring het om op Dinsdagaande skaak te speel. Botha van Kensington, Johannesburg, is oorleef deur sy ouers, sy twee ouer broers, jonger suster en sy gewese vrou, Hermien de Vos. Die roudiens vir Johann Botha is op 15 Junie 2017 gehou in Centurion in die Nederduitsch Hervormde Kerk gemeente Verwoerdburg. 



</doc>
<doc id="30830" url="https://af.wikipedia.org/wiki?curid=30830" title="Kurt Darren">
Kurt Darren

Kurt Darren (gebore 19 Februarie 1970 as Kurt Johan van Heerden), is 'n Afrikaanse sanger, liedjieskrywer, TV-aanbieder, en akteur. Darren se debuutalbum, "For Your Precious Love", is in 1995 vrygestel. In 2002 maak hy sy deurbraak in die Afrikaanse musiekbedryf met sy album "Meisie Meisie".

Darren se musiek kan ook in Nederland en Vlaams België gehoor word, maar word meestal deur ander kunstenaars gesing. Sy liedjies "Staan op", "Meisie meisie", "Kaptein span die seile", "Af en af" en "Bloubergstrand se sonsak" (Nederlandse Vinzzent, Dromendans 2012) is voorbeelde hiervan.

In 2010 ontvang Darren twee SAMA-toekennings vir beste verkopers in die afdelings "true tone"-aflaaideuntjie vir "Kaptein" en vollengte-aflaaideuntjie vir "Af en Af".

Hy was vanaf 2006 tot 2011 die aanbieder van die gewilde TV-program Jukebox wat op kykNET en verskeie radiostasies gebeeldsend word.

Darren is in Pretoria gebore en matrikuleer aan die Hoërskool Lyttelton Manor. Sy pa was Afrikaanssprekend en sy ma Engelssprekend. Kurt het al van jongs af in musiek belang gestel en het op skool aan verskeie musiekblyspele deelgeneem.

Na matriek is Kurt weermag toe om sy basiese opleiding in Walvisbaai te doen. As lid van die weermag se vermaaklikheidsgroep toer hy vir 'n jaar saam met hulle boereorkes deur die land. Daarna werk hy as 'n wildbewaarder in die Krugerwildtuin en tree op as 'n toergids. Hy werk ook in die boubedryf voordat hy besluit om voltyds te begin sing.

Darren is op 8 Januarie 2011 met Dunay Nortjé in die eg verbind.






</doc>
<doc id="30832" url="https://af.wikipedia.org/wiki?curid=30832" title="Universiteit van Kaapstad">
Universiteit van Kaapstad

Die Universiteit van Kaapstad of UK (Engels: "University of Cape Town" of "UCT") is 'n universiteit geleë in Kaapstad, Suid-Afrika. Dit is die oudste universiteit in Suid-Afrika en is een van die voorste onderwys- en navorsingsinstellings in Afrika. Die universiteit het sowat 23 500 ingeskrewe studente, waarvan ongeveer 20% buitelanders is. Die UK is volgens "Times Higher Education" die 103de beste universiteit ter wêreld en is in daardie kategorie die enigste Afrika-universiteit om onder die voorste 200 instellings wêreldwyd geplaas te word. Die "Financial Times" het die UK se MBA-program in 2011 as die 60ste beste ter wêreld aangewys en dit as beste ter wêreld vir opvoedingsgeldwaarde benoem.

Die Universiteit van Kaapstad is in 1829 as die Suid-Afrikaanse Kollege (destydse Zuid-Afrikaansch Anthenæum of South African College), 'n hoërskool vir seuns, gestig. Die Kollege het 'n klein tersiêre onderrigfasiliteit gehad. Dit het geweldig begin groei ná 1880 vanweë die ontdekking van goud en diamante in die noorde van die land wat tot 'n groter aanvraag na mynvaardighede gelei het en die instelling gevolglik die nodige finansiële hupstoot gekry het wat dit nodig gehad het om te groei. Danksy toenemende finansiering uit die privaat sektor asook van die staat het die Kollege van 1880 tot 1890 in 'n volwaardige universiteit ontwikkel. Gedurende hierdie jare het die Kollege sy eerste toegewyde wetenskapslaboratoriums laat aanbou en het die departemente van mineralogie en geologie begin om in die behoefte aan geskoolde arbeiders in die land se ontluikende diamant- en goudmynbedryf te voorsien.

'n Ander sleutelontwikkeling gedurende hierdie tydperk was die toelating van vroue tot die instelling. Dr. Paul Daniel Hahn, professor in chemie, het in 1886 die Raad oorreed om vier vroue op 'n toetsgrondslag in sy chemieklas toe te laat. As gevolg van die vroue se indrukwekkende werk het die Kollege in 1887 vroue permanent en ter ere van Queen Victoria's Diamond Jubilee toegelaat.

In die jare 1902 tot 1918 is die Mediese Skool gestig en is die ingenieurskursusse en die Departement van Onderwys ingelui.

Die UK is op 2 April 1918 formeel as 'n universiteit gestig met behulp van die Alfred Beit-erflating en bykomende aansienlike skenkings van mynmagnate Julius Wernher en Otto Beit. Die Universiteit het ook aansienlike ondersteuning van weldoeners in die Kaapstad-omgewing gelok en het vir die eerste keer ook 'n beduidende regeringstoelaag ontvang. Die boonste kampus se oudste geboue is ontwerp deur die argitek Joseph Solomon, wat sy lewe geneem het kort nadat die eerste sooi gespit is weens bekommernis oor die koste van die projek en 'n onmoontlike werklas.

Tien jare later, in 1928, kon die Universiteit se meeste fasiliteite na die gronde te Groote Schuur op die hange van Duiwelspiek op Tafelberg verskuif word. Hierdie grond is deur Cecil John Rhodes aan die staat bemaak om 'n nasionale universiteit op te rig.

Charles Bell het in 1859 'n wapen vir die Suid-Afrikaanse Kollege ontwerp, maar die kollege het dit eers in 1888 begin voer. Die universiteit het dit in 1918 oorgeneem en 'n formele wapenverlening van die Engelse College of Arms in 1919 verkry. Die wapen is in 1992 by die Buro vir Heraldiek geregistreer : "Golwend deursnede, swart en blou, 'n anker getop met 'n muurkroon, albei goud, oor die skag heen 'n oop boek van silwer met die woorde SPES BONA in swart letters daarop geskryf, in die skildhoof 'n silwer gevlamde lamp".

Die UK is in die dekades ná sy verskuiwing na Groote Schuur as 'n leidende navorsings- en onderwysuniversiteit gevestig en het dit gedurende die tydperk van 1960 tot 1990 die bynaam "Moskou op die heuwel" ontvang weens die instelling se volgehoue teenstand teen apartheid, veral in die hoër onderwys. Die Universiteit het in die 1920's die eerste groepie swart studente toegelaat. Die aantal swart studente het tot en met die 1980's en 90's relatief klein gebly. Die instelling het met die land se oorgang na demokrasie 'n plan van interne transformasie van stapel gestuur.

Sedert die 1980's tot die vroeë 1990's het die aantal swart studente wat tot die Universiteit toegelaat is met 35% toegeneem. Teen 2004 was bykans die helfte van UK se 20 000 studente swart en net onder die helfte van die studenteliggaam was vroulik. Vandag het die UK een van die mees diverse kampusse in Suid-Afrika.

Die Universiteit het ses fakulteite: Handel, Ingenieurswese en die Beboude Omgewing, Regte, Gesondheidswetenskappe, Geesteswetenskappe en Wetenskap. Onder die meer as 100 000 alumni is professor Christiaan Barnard, die wêreldberoemde hartsjirurg, en drie Nobel-pryswenners, Sir Aaron Klug, professor Alan MacLeod Cormack en J.M. Coetzee. Die Universiteit het meer as sestig spesialiteitnavorsingseenhede wat toesig aan nagraadse werk verskaf en meer as 'n kwart van Suid-Afrika se A-graad-navorsers huisves.





</doc>
<doc id="30833" url="https://af.wikipedia.org/wiki?curid=30833" title="Greep">
Greep

’n Greep (Engels: 'byte') is die kleinste adresseerbare gedeelte van ’n rekenaargeheue. Met adresseerbaar word bedoel dat dit nie moontlik is om minder as een greep tegelyk na die geheue te skryf of daarvan te lees nie.

By moderne rekenaars bestaan ’n greep uit 8 bisse.
Een greep is ’n groep van agt bisse wat saam gebruik word.

Soms word die waarde van ’n greep weergegee as twee heksadesimale syfers; daarby word die greep opgedeel in twee groepe van vier bisse elk. Die groepe word halfgrepe genoem.

Vroeë rekenaars het ’n verskeidenheid van 4-bis binêrgekodeerde desimale (BKD) verteenwoordigings gebruik en die 6-bis kodes vir drukbare grafiese patrone wat algemeen gebruik is in die Amerikaanse weermag. Hierdie verteenwoordigings het alfanumeriese karakters en spesiale grafiese simbole ingesluit. Die stelle is in 1963 uitgebrei na 7 koderingsbisse, genaamd die Amerikaanse Standaardkode vir die Verwisseling van Inligting (ASCII), om die Federale Inligtingsprosesseringstandaard wat die onversoenbare teledrukkerkodes wat in verskeie Amerikaanse regeringstakke gebruik is, te vervang. ASCII het die onderskeiding van hoof- en kleinletters ingesluit asook ’n stel beheerkarakters om die oordrag van geskrewe taal en druktoestelfunksies, soos bladsy- en lynvoere en die fisiese of logiese beheer van datavloei oor die oordragmedia, te fasiliteer. Aangesien daar met slegs een bis meer twee 4-bispatrone gebruik kon word om twee syfers te kodeer met binêrgekodeerde desimale, is die 8-bis EBCDIC-karakterkodering gedurende die vroeë 1960’s aangeneem en uitgevaardig en as standaard deur die IBM in die "System/360" gebruik.

In die vroeë 1960’s het AT&T digitale telefonie oor langafstand hooflyne bekendgestel. Dit het die 8-bis µ-wetkodering gebruik. Hierdie groot belegging het beloof om die oordragkoste van 8-bisdata te verminder. Die gebruik van 8-biskodes vir digitale telefonie het ook veroorsaak dat 8-bisdata-oktette aanvaar word as die basiese data-eenheid van die vroeë internet.

Die ontwikkeling van die 8-bis mikroverwerker in die 1970's het hierdie bergingsgrootte gewild gemaak. Mikroverwerkers soos die Intel 8008, die direkte voorganger van die 8080 en die 8086 wat in vroeë persoonlike rekenaars gebruik is, kon ook ’n klein hoeveelheid operasies op 4-bisse uitvoer, soos die DAA- (desimale verstelling) instruksie. Hierdie 4-bishoeveelhede word soms ’n halfgreep genoem en korrespondeer met heksadesimale syfers.



</doc>
