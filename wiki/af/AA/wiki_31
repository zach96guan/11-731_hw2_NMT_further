<doc id="32912" url="https://af.wikipedia.org/wiki?curid=32912" title="Istanboel">
Istanboel

Istanboel of Istanbul (Turks: "İstanbul", [isˈtanbuɫ], ) is die grootste stad in Turkye en met ’n bevolking van sowat 12 miljoen een van die grootste stede ter wêreld. Dit is die kulturele, ekonomiese en finansiële sentrum van Turkye.

Die stad lê in die Istanboel-provinsie en beslaan 27 van die provinsie se 39 distrikte. Dit is in die noordweste van die land aan die Bosporus-seestraat geleë en omsluit die natuurlike hawe die Goue Horing. Dit strek oor beide die Europese kant (Thrakië) en die Asiatiese kant (Anatolië) van die Bosporus en is die enigste stad ter wêreld wat op twee kontinente geleë is.

Sy geskiedenis strek oor ’n tydperk van 3 000 jaar en dit word as een van die oudste stede beskou wat steeds bestaan. In sy lang geskiedenis was Istanboel die hoofstad van die Romeinse (330–395), die Bisantynse (395–1204 en 1261–1453), die Latynse (1204–1261) en die Ottomaanse Ryk (1453–1922). Dit is aangewys as Europa se kulturele hoofstad van die jaar 2010. Die historiese dele van die stad is sedert 1985 ’n Unesco-wêrelderfenisgebied.

Die moderne Turkse naam İstanbul (isˈtanbuɫ, in streekstaal ook ɯsˈtambuɫ) is in verskeie variante al sedert die 10de eeu vir die stad gebruik. Die Turke het dit al so genoem voor die verowering van Konstantinopel in 1453. Die naam kom van die Middeleeuse Griekse εἰς τὴν Πόλιν (is tin ˈpolin), of in die Egeïese dialek εἰς τὰν Πόλιν (is tan ˈpolin), wat "in die stad" of "na die stad" beteken.

Bisantium is die eerste bekende naam van die stad. Dit is in 667 v.C. gestig deur setlaars van die stadstaat Megara, en hulle het dit na hulle koning, Bisas, genoem. Nadat die Romeinse keiser Konstantyn die Grote die stad op 11 Mei 330 die nuwe hoofstad van die Oos-Romeinse Ryk gemaak het, het dit bekend geword as Konstantinopolis (die Latynse vorm van die Griekse Κωνσταντινούπολις, wat beteken "Stad van Konstantyn"). Sy opvolger, Konstantyn II, het probeer om die naam na "Nova Roma" (Nuwe Rome) te verander, maar dit het nie inslag gevind nie. Die naam Konstantinopel word reeds in amptelike dokumente onder keiser Theodosius II (408–450) aangetref. Dit het deur die Bisantynse tydperk die amptelike naam gebly.

Istanboel het ook al die bynaam "Die Stad op Sewe Heuwels" gekry, omdat die oudste deel, die historiese skiereiland, nes Rome op sewe heuwels gebou is, met ’n historiese moskee op elke heuwel. Die heuwels word in die stad se embleem uitgebeeld as sewe driehoeke, met vier minarette wat bo hulle uittroon.

In Afrikaans word die vorms "Istanboel" en "Istanbul" albei as korrek aanvaar. Dit word nie soos in Turks geskryf met ’n punt op die I nie. In Turks is daar ’n onderskeid tussen ’n i met ’n punt (hoofletter İ) en ’n ı sonder ’n punt (hoofletter I).

In 2008, tydens die bou van die Yenikapı-moltreinstasie en die Marmaray-tonnel op die historiese skiereiland aan die Europese kant, is ’n voorheen onbekende nedersetting van omstreeks 6700 v.C., uit die Nuwe Steentydperk, ontdek. Die eerste nedersetting aan die Anatoliese kant, die Fikirtepe-heuwel, is uit die Kopertydperk, met artefakte wat uit 5500–3500 v.C. dateer. In die nabygeleë Kadıköy (Chalcedon) is ’n hawenedersetting uit die tyd van die Fenesiërs ontdek. Cape Moda in Chalcedon was die eerste plek wat die Griekse setlaars van Megara in 685 v.C. gekolonialiseer het voordat hulle Bisantium aan die Europese kant van die Bosporus in 667 v.C. verower het onder bevel van koning Bisas. Bisantium is gestig op die terrein van ’n antieke hawenedersetting met die naam Lygos, wat saam met die naburige Semistra tussen die 13de en 11de eeu v.C. deur Thraciese stamme gestig is. Net ’n paar mure van Lygos is vandag nog oor, naby die Seraglio-punt (Turks: Sarayburnu), waar die beroemde Topkapı-paleis nou staan. In die Bisantynse tydperk het die Akropolis op dié plek gestaan.

Nadat die Bisantyne hulle verset het teen die magte van die Romeinse keiser Septimius Severus, het die Romeine die stad in 196 n.C. verower. In 324 het Bisantium die aandag getrek van Konstantyn die Grote nadat hy sy medeheerser Licinius op 18 September 324 oorwin het by die Slag van Chrysopolis (Üsküdar) aan die Bosporus, wat die burgeroorlog tussen die twee keisers finaal beëindig het. Bisantium, toe bekend as Nova Roma en later as Konstantinopel, is ses jaar later, in 395, aangewys as die nuwe hoofstad van die Romeinse Ryk.

Ná die dood van Theodosius I in 395 en die permanente verdeling van die Romeinse Ryk tussen sy twee seuns, het Konstantinopel die hoofstad van die Oos-Romeinse Ryk (Bisantynse Ryk) geword. Sy unieke ligging tussen twee kontinente het dit ’n gewilde sentrum vir internasionale handel, kultuur en diplomasie gemaak. Die Bisantynse Ryk was duidelik Grieks wat kultuur betref en het die sentrum van die Griekse Ortodokse Christendom geword. Manjifieke kerke is gebou, onder andere die Aya Sophia, eens die wêreld se grootste katedraal. Die setel van die Patriarg van Konstantinopel, die spirituele leier van die Oosters-Ortodokse Kerk, is steeds in die Istanboelse distrik Fener (Phanar).
In 1203 het die Vierde Kruistog begin om Jerusalem te verower, maar die kruisvaarders het hulle in plaas daarvan na Konstantinopel gewend. Die stad is verwoes en ontheilig. Dit was daarna die hoofstad van die Katolieke Latynse Ryk van die kruisvaarders en is verdeel in ’n aantal splinterstate. Een van hulle, die Ryk van Nicea, het Konstantinopel in 1261 terugverower onder bevel van Michael VIII Paleologus.

In die laaste dekades van die Bisantynse Ryk se bestaan het die stad agteruitgegaan terwyl die Bisantynse staat al hoe meer geïsoleerd en finansieel bankrot geraak het. Die inwoners al hoe kwesbaarder geword vir aanvalle van buite. Die Ottomaanse Turke het met ’n strategie begin waarvolgens hulle sekere dorpe en kleiner stede mettertyd oorgeneem het: Bursa in 1326, İzmit (Nikomedia) in 1337, Gallipoli in 1354 en eindelik Edirne (Adrianopel) in 1362. Dit het Konstantinopel afgesny van sy hoofroetes vir voorraad en dit is geleidelik doodgewurg.

Op 29 Mei 1453 het sultan Mehmet II (Mehmet die Veroweraar) Konstantinopel verower ná ’n beleg van 53 dae (waartydens die laaste Bisantynse keiser, Konstantyn XI, dood is). Hy het die stad as die nuwe hoofstad van die Ottomaanse Ryk aangewys. Sultan Mehmet het die stad se ekonomie herstel, die Groot Basaar laat bou en die voortvlugtige Ortodokse en Katolieke inwoners gevra om na die stad terug te keer. Gevangenes is vrygelaat om in die stad te gaan woon, terwyl provinsiale goewerneurs in Roemelië en Anatolië gelas is om 4 000 gesinne te stuur om daar te kom bly, ongeag of hulle Moslems, Christene of Jode was, en so is ’n unieke kosmopolitiese gemeenskap gevestig.

Die sultan het die stad ook van verskeie argitektoniese monumente voorsien, soos die Topkapı-paleis en die Eyüp Sultan-moskee. Die Fatih-moskee is gebou op die plek waar die Kerk van die Heilige Apostels eers gestaan het, met aangrensende skole, hospitale en openbare baddens. Sultan Süleyman die Manjifieke se bewind van 1520 tot 1566 was ’n tydperk van groot artistieke en argitektoniese hoogtepunte. Die bekende argitek Mimar Sinan het baie moskees en ander groot geboue ontwerp, terwyl die Ottomaanse kunsvorms keramiek, kalligrafie en miniatuur-skilderye gefloreer het.

Toe die Republiek van Turkye in 1923 gestig is deur Mustafa Kemal Atatürk, is die hoofstad geskuif na Ankara. In die vroeë jare van die republiek is Istanboel afgeskeep ten gunste van Ankara, maar vanaf die laat 1940's en vroeë 1950's het die stad groot veranderinge ondergaan – nuwe pleine soos Taksim-plein, boulevards en lane is oral in die stad gebou; soms het historiese geboue in die slag gebly daarvoor.

Sedert die 1970's het die stad se bevolking vinnig toegeneem toe mense van Anatolië daarheen getrek het op soek na werk in die talle fabrieke wat in die buitewyke van die groot metropool ontstaan het. Dit het ’n groot behoefte aan behuising veroorsaak en baie dorpe en woude is deur die groeiende Groter Istanboel opgeslurp. Onwettige bouwerk en kortpaaie is die rede dat 65% van die geboue in die stad sonder vooraf beplanning gebou is. Kommer het toegeneem ná die rampspoedige aardbewing op 17 Augustus 1999 in die stad İzmit. Op 9 September 2009 was daar ook aansienlike vloede in die stad.

Istanboel is in die noordwestelike Marmara-streek van Turkye geleë. Vanweë sy ligging weerskante van die Bosporus is die stad in Europa sowel as Asië geleë. Die eintlike stad beslaan ’n gebied van 1 830,93 km, terwyl die metropolitaanse streek, of die Istanboel-provinsie, 6 220 km groot is.

Istanboel lê naby die Noord-Anatoliese breuk, wat van Noord-Anatolië tot by die See van Marmara loop. Twee tektoniese plate, die Afrika- en die Aurasiese plaat, druk hier teen mekaar. Dit was al verantwoordelik vir verskeie rampspoedige aardbewings. In 1509 het ’n katastrofiese aardbewing ’n tsoenami veroorsaak wat oor die seemure van die stad gespoel het – 10 000 mense is dood en 100 moskees verwoes. In 1766 is die Eyüp Sultan-moskee grootliks verwoes. Die 1894-aardbewing het groot dele van die Groot Basaar laat ineenstort. In ’n groot aardbewing op 17 Augustus 1999 met sy episentrum in die nabygeleë İzmit, is 18 000 mense dood en nog duisende dakloos gelaat. In al hierdie aardbewings is die rampspoedige gevolge veral te wyte aan die digtheid van geboue en swak bouwerk. Seismoloë voorspel nog ’n aardbewing van waarskynlik 7,0 op die Richterskaal voor 2025.

Istanboel en die Marmara-streek waarin dit geleë is, het ’n gematigde klimaat. Maar vanweë Istanboel se geografiese ligging en lengtegraad het dit ’n "oorgangsklimaat", tussen dié van die oseaniese klimaat van die Swartsee, die humiede kontinentale klimaat van die Balkan-skiereiland en die Mediterreense klimaat van die suidweste. Dit word weerspieël in sy flora, want plante van al drie klimaatsoorte floreer hier. Vanweë die konstante humiede klimaat groei ook plante van die Euro-Siberiese ekostreek hier, veral in die noordelike dele naby die kus van die Swartsee. Meer Mediterreense plante kan gesien word in die warmer dele suid van die stad, veral op die Prinse-eilande, die enigste plek in Istanboel met oorheersend Mediterreense vegetasie.

Die stad se ware en dominante bioom is gematigde breëblaar- en gemengde woude. Sowat 44% van die Istanboel-provinsie is met woude bedek. Twee groot gemengdeblaar-woude is die Alemdağ-woud aan die Asiatiese kant en die Belgrado-woud aan die Europese kant, wat beskou word as die stad se longe. Voorbeelde van ongerepte oerwoude kan ook in die hart van Istanboel, weerskante van die Bosporus, gesien word. Die dominante boomspesie is die eikeboom. Ander spesies sluit in beukebome, kastaiings, populiere, else, haselneutbome, olms, lindebome en wilgers.

Met sowat 2 500 verskillende natuurlike plantspesies stel Istanboel alleen hele lande in Europa soos die Verenigde Koninkryk in die skadu. Die stad is die tuiste van ’n kwart van die meer as 10 000 aangetekende plantspesies wat natuurlik in Turkye groei. Van die plante is endemies, hulle groei dus net in Istanboel.

Istanboel het ’n relatiewe ryk fauna. In die woude kom 18 soogdier- en meer as 70 voëlspesies voor. Danksy ’n verbod op jag is die fauna buite gevaar. In die woude is die algemeenste soogdiere bokke, bere en jakkalse. Die rooi-eekhoring kom net in die Europese deel van Istanboel en Turkye voor.

Istanboel het ’n gematigde klimaat, maar is geleë in ’n oorgangsone tussen ’n oseaniese klimaat en ’n Mediterreense klimaat. Somers is gewoonlik warm en vogtig. Die temperatuur tussen Julie en Augustus is gemiddeld 28°C. Winters is koud en nat met sneeu, met ’n gemiddelde temperatuur van 5°C. In die lente en herfs is dit gewoonlik matig en nat, maar dit kan baie wissel. Die nagte is gewoonlik koel.

Vanweë die humiditeit voel die lug baie warmer as die eintlike temperature. Die jaarlikse gemiddelde humiditeit is 72%. Die gemiddelde jaarlikse reënval is 844 mm. Istanboel het gemiddeld 152 dae met reën. Die somer is die droogste seisoen, maar reënval kom wel soms voor.

Sneeu kom byna elke jaar voor en is die algemeenste tussen Desember en Maart. Daar is gemiddeld 19 dae van sneeu, maar dit verskil grootliks van jaar tot jaar.

Donderstorms is skaars (gemiddeld sowat 22 dae). Dit kom gewoonlik in die laat lente, die somer en vroeë herfs voor, maar byna nooit in die winter nie. Die stad is nogal winderig, met ’n gemiddelde windsnelheid van 18 km/h.

Die hoogste aangetekende temperatuur was 40,5°C op 12 Julie 2000 en die laagste -16,1°C op 9 Februarie 1927.

Die Istanboel-provinsie het 39 distrikte (2009), waarvan 27 die Groter Istanboel vorm wat geadministreer word deur die Istanboelse Metropolitaanse Munisipaliteit (Turks: İstanbul Büyükşehir Belediyesi). Die stad se distrikte kan in vier groepe verdeel word:

Die stad se grense verander voortdurend. In die Griekse, die Romeinse en die Bisantynse tydperk het die stad hoofsaaklik bestaan uit die historiese skiereiland van Konstantinopel, met Galata (ook genoem Pera, die huidige Beyoğlu) in die noorde; en Chrysopolis (Üsküdar) en Chalcedon (Kadıköy) in die ooste, oorkant die Bosporus. Hulle was aanvanklik almal onafhanklike stede. Die hedendaagse Istanboel kan beskou word as die ou Konstantinopel, plus al die nedersettings om die oorspronklike stad plus verdere uitbreidings met die bou van nuwe buurte en distrikte sedert die 19de eeu.

Tot in die 19de eeu het die stadsmure van Galata, die Middeleeuse Genuese vesting, nog gestaan. Hierdie Genuese versterkings, waarvan nog net die Galata-toring en ’n klein deel van die vestingmure oor is, is in die vroeë 1800's afgebreek om plek te maak vir ’n noordwaartse uitbreiding van die stad, na die buurte Beşiktaş, Şişli, Nişantaşı en verder.

In onlangse dekades is talle hoë geboue om die stad gebou om plek te maak vir die snelgroeiende bevolking. Omringende dorpe is deur Istanboel opgeslurp terwyl die stad vinnig uitgebrei het. Die meeste hoë geboue kom voor in die noordelike dele aan die Europese kant, veral in die sake- en koopdistrikte Levent, Maslak en Mecidiyeköy tussen die Bosporus-brug en Fatih Sultan Mehmet-brug. Levent en Etiler het ook talle moderne winkelsentrums en hoofkwartiere van Turkye se grootste maatskappy en banke.

Sedert die tweede helfte van die 20ste eeu het die Asiatiese kant van Istanboel, oorspronklik ’n stil gebied met strandhuise en elegante huise omring deur welige tuine, ’n groot stedelike groei beleef. Die bou van die lang, wye en elegante Bağdat-laan met sy rye moderne winkels en restaurante het baie daartoe bygedra. Die feit dat dié gebiede tot in die 1960's grootliks onbebou was, het ook die kans gebied vir ’n beter infrastruktuur en netjieser stadsbeplanning. Maar die werklike uitbreiding aan die Asiatiese kant is aangehelp deur die bou van Ankara Asfaltı, die Asiatiese deel van die E5-snelweg, en migrasie vanaf Anatolië. Vandag woon meer as ’n derde van die stad se inwoners in die Asiatiese deel.

Weens die vinnige groei bestaan ’n groot deel van die buitewyke uit "gecekondus", ’n Turkse woord wat "oornag gebou" beteken – onwettige plakkershutte wat hele buurte beslaan en algemeen is in Turkye se grootste stede, veral Istanboel, Ankara, İzmir en Bursa. Dié plakkersbuurte word geleidelik gesloop en deur massabehuising vervang.

Tydens sy hele lang geskiedenis het Istanboel ’n reputasie gehad as ’n kulturele en etniese hutspot. Dus is daar talle historiese moskees, kerke, sinagoges, paleise en torings om te besoek. Sommige van hierdie historiese geboue lok elke jaar miljoene toeriste.

Die bekende Maagdetoring (Kız Kulesi), een van die simbole van Istanboel, is oorspronklik in 408 v.C. laat bou deur die antieke Atheense generaal Alcibiades om die beweging van Persiese skepe op die Bosporus te beheer.

Een van die belangrikste monumente van die Romeinse argitektuur in die stad is die Konstantyn-kolom (Çemberlitaş), wat in 330 opgerig is deur Konstantyn die Grote om die verklaring van Konstantinopel as die nuwe hoofstad van die Romeinse Ryk te vier.

Die ander strukture uit die Romeinse tyd sluit in die Mazulkemer- en die Valens-akwaduk, die Gote-kolom op Seraglio-punt, die Milion wat gebruik is om afstande tussen Konstantinopel en ander stede van die Romeinse Ryk te meet, die Groot Paleis van Konstantinopel (die aanvanklike hoofwoning van die Bisantynse keisers) en die Hippodroom van Konstantinopel wat geskoei is op die Circus Maximus in Rome.

Die bou van die Mure van Konstantinopel het onder Konstantyn die Grote begin, wat die vorige mure vergroot het. Nuwe mure is verder wes gebou tydens die bewind van Theodosius II en in hulle huidige vorm herbou ná ’n aardbewing in 447. Die Marcianus-kolom (Kıztaşı) wat deur Marcianus (450–457) opgerig is, dateer uit dieselfde tydperk as die mure van Theodosius.

Die vroeë Bisantynse argitektuur was geskoei op die klassieke Romeinse model van koepels en boë, maar het op hierdie konsepte verbeter, soos gesien kan word met die Aya Irene uit die 4de eeu, wat deur Konstantyn die Grote laat bou is as die eerste kerk in die nuwe Romeinse hoofstad, en met die 6de-eeuse Aya Sophia, die belangrikste voorbeeld van Bisantynse argitektuur in die wêreld.

Uitgrawings op die terrein van die Groot Paleis van Konstantinopel, reg langs die Aya Sophia, duur steeds voort. Vloermosaïekwerk en muurversierings word in ’n museum uitgestal. Die Magnaura-toring van die paleis staan steeds daar naby en ook daar duur uitgrawings voort. Keisers ná Konstantyn, veral Justinianus, het die paleis voortdurend vergroot. Die oostelike podium van die Hippodroom, waar die keiserslosie was, kon ook deur die keiserlike familie bereik word deur ’n gang vanaf die paleis.

Die Aya Sophia was die derde kerk wat op dié terrein gebou is (tussen 532 en 537) nadat die eerste twee kerke in oproere verwoes is. Die Basilika-watertenk is ook uit dié tydperk. Die oudste oorblywende kerk wat sy oorspronklike vorm deur die eeue behou het, hoewel dit gedeeltelik vervalle is, is die Klooster van Stoudios, wat in 462 gebou is.

Ná die herowering van Konstantinopel van die Latynse Kruisvaarders in 1261 het die Bisantynse keisers uit die Groot Paleis getrek na die Blachernae-paleis in die weste van die stad. Die belangrikste kerke wat daarna gebou is, is die Pammakaristos- en die Chora-kerk.

Die Genuese het ook in 1348 die Galata-toring, wat hulle Christea Turris (Toring van Christus) genoem het, gebou op die hoogste punt van die Galata-vesting.

Die Ottomaanse Turke het die Anadoluhisarı (Fort van Asië) aan die Asiatiese kant van die Bosporus in 1394 gebou, asook die Rumelihisarı (Fort van Europa) in 1452 aan die oorkantste oewer, ’n jaar voor die verowering van Konstantinopel. Die hoofdoel van die forte was om te keer dat hulp Konstantinopel deur die Bosporus bereik tydens die Ottomane se beleg van die stad. Die eerste moskee aan die Europese kant van Istanboel is in 1452 in die Rumelihisarı gebou.

Ná die verowering van die stad het sultan Mehmet II ’n grootskaalse herbouingsprogram begin. Dit het die oprig van grootse geboue soos die Topkapı-paleis en die Groot Basaar ingesluit.

Die eerste groot moskee wat in die stad gebou is, is die Eyüp Sultan-moskee omstreeks 1459. Dit is gebou op die terrein van die graf van Abu Ayyub al-Ansari, ’n metgesel van die profeet Mohammed wat in 669 buite die mure van Theodosius II gesterf het tydens vroeë gevegte voor die beleg van Konstantinopel. Die eerste keiserlike moskee binne die mure van Konstantinopel was die Fatih-moskee (1470) wat gebou is op die terrein van die Kerk van die Heilige Apostels, ’n belangrike Bisantynse kerk. Talle ander keiserlike moskees is in die eeue daarna gebou, soos die Süleymaniye-moskee (1557) deur Süleyman die Manjifieke, die Sultan Ahmet-moskee (1616), ook bekend as die Blou Moskee vanweë die blou teëls wat die binnekant versier, en die Nuwe Moskee (Yeni-moskee).

In die 18de en die 19de eeu is die tradisionele Ottomaanse boustyl geleidelik vervang met Europese style, soos die barok-styl van die Aynalıkavak-paleis (1677–1679) se binnekant, die Nuruosmaniye-moskee (1748–1755), die eerste moskee in die stad in ’n barokstyl, en die 18de-eeuse barok-toevoegings tot die Harem-gedeelte van die Topkapı-paleis. Ná die begin van Turkye se proses van vereuroperisering in 1839 is nuwe paleise en moskees gebou in neoklassieke, barok- en rococo-style, of ’n mengsel van al drie soos die Dolmabahçe-paleis en die Ortaköy-moskee.

Vanaf die vroeë 19de eeu is die gebiede om İstiklal Caddesi (İstiklal-laan) bebou met groot ambassadegeboue van vooraanstaande Europese lande, asook rye geboue in Europese style (meestal neoklassiek en later Art Nouveau). Istanboel was een van die groot sentrums van die Art Nouveau-beweging in die laat 19de en vroeë 20ste eeu. Beroemde argitekte van dié styl soos Alexander Vallaury en Raimondo D'Aronco het talle paleise en huise in die stad en op die Prinse-eilande gebou. D'Aronco se belangrikste werke in die stad sluit in verskeie geboue van die Yıldız-paleiskompleks en die Botter-huis aan İstiklal Caddesi. Die bekende Camondo-trappe aan Bankalar Caddesi in Karaköy (Galata) is ook ’n goeie voorbeeld van Art Nouveau-argitektuur.

Die huidige burgemeester van Istanboel is Ekrem İmamoğlu (CHP) en die goewerneur van Istanboel-distrik is Ali Yerlikaya.

Die metropolitaanse regeringstruktuur bestaan uit drie hoofliggame: (1) Die metropolitaanse burgemeester (wat elke vyf jaar gekies word), (2) die metropolitaanse raad (die besluitnemingsliggaam saam met die burgemeester, distrik-burgemeesters en ’n vyfde van die munisipale distriksraadslede) en (3) die metropolitaanse uitvoerende komitee. Daar is drie soorte plaaslike owerhede: (1) munisipaliteite, (2) spesiale provinsiale administrasies en (3) dorpsadministrasies.

Die huidige metropolitaanse stadsaal in die Fatih-distrik wat op 26 Mei 1960 ingewy is, sal binnekort gesloop en deur ’n nuwe gebou vervang word.

Die stad se bevolking het in die 25 jaar tussen 1980 en 2005 meer as verdriedubbel. Sowat 70% van alle inwoners woon aan die Europese kant en die res aan die Asiatiese kant. Weens ’n hoë werkloosheidsyfer in die suidooste van Turkye het baie mense van dié streek na Istanboel getrek waar hulle in die stad se buitewyke gaan woon het. Mense het van veral Anatolië gekom in die hoop om werk te kry en hul lewensomstandighede te verbeter, gewoonlik sonder sukses. Die gevolg is al hoe meer "gecekondus".

Die stad het ’n bevolking van 11 372 613 volgens die laaste sensus van 2007, en is een van die digs bevolkte stede in die wêreld. Die bevolking groei nou jaarliks met gemiddeld 3,45%, hoofsaaklik vanweë die invloei van mense uit plattelandse gebiede. Istanboel se bevolkingsdigtheid van 1 700 mense per km is veel hoër as Turkye s’n van 81 mense per km. Die grootste deel van die stad se bevolking is etniese Turke. Koerde is nou die grootste etniese minderheidsgroep.

Tydens die vroeë Middeleeue was Istanboel die grootste stad in die wêreld, en dit was deur sy hele geskiedenis een van die belangrikste stede (behalwe tydens die verval van Bisantium, net voor die verowering deur die Ottomane). Dit het sedert antieke tye lede van etniese groepe van oor die hele Europa, Asië en Afrika gelok en hulle is in die Griekse en die Turkse bevolking opgeneem.

Die volgende tabelle wys die aantal inwoners per jaar. Getalle tot in 1914 is ramings wat met tot 50% kan verskil tussen navorsers. Die getalle van tussen 1927 en 2000 is die resultaat van sensusse. Die getalle van 2005 en 2006 is gebaseer op rekenaarsimulasie-voorspellings. Die verdubbeling van die bevolking tussen 1980 en 1985 is vanweë ’n natuurlike groei asook die uitbreiding van die munisipale grense.

Istanboel is deur baie gemeenskappe gevorm. Die godsdiens met die oorgrote meerderheid volgelinge is Islam. Godsdiensminderhede sluit in Grieks-Ortodokse en Armeense Christene, Katolieke Levantyne en Jode. Volgens die 2000-sensus was daar in dié jaar 2 691 aktiewe moskees, 123 aktiewe kerke en 26 aktiewe sinagoges in Istanboel. Baie van die godsdiensgroepe het voorheen in spesifieke distrikte gewoon, maar dit is nie meer die geval nie. In sommige gebiede, soos Kuzguncuk, staan ’n Armeense kerk langs ’n sinagoge, met oorkant die pad ’n Grieks-Ortodokse kerk langs ’n moskee.

Die setel van die Patriarg van Konstantinopel, die spirituele leier van die Oosters-Ortodokse Kerk, is steeds in die Fener-distrik. Ook in Istanboel is die aartsbiskop van die Turks-Ortodokse gemeenskap, ’n Armeense aartsbiskop en die Turkse grootrabbi.
Die meeste Moslems is Soenniete. Istanboel was die laaste setel van die Islamitiese Kalifaat, van 1517 tot 1924. Die Kalifaat is daarna ontbind en die magte daarvan aan die Turkse parlement oorgedra. Op 2 September 1925 is godsdiensgroepe soos die "tekkes" en "tariqah" verbied omdat hulle aktiwiteite onversoenbaar blyk te gewees het met die beleidrigtings van die sekulêre demokratiese Republiek van Turkye; veral met die sekulêre onderwysstelsel en staatsbeheer oor godsdienssake. Die meeste volgelinge van Soefisme en ander vorms van Islamitiese mistisisme het daarna in die geheim aanbid. Om die steeds geldige verbod te omseil, doen hierdie organisasies hulle dikwels voor as "kulturele verenigings".

Die alledaagse lewe van die Christene, veral die Grieke en Armeniërs wat in die stad gewoon het, het aansienlik verander ná die bitter konflikte tussen hierdie etniese groepe en die Turke tydens die verval van die Ottomaanse Ryk, wat in die 1820's begin en ’n eeu lank geduur het. Die konflikte het tussen 1912 en 1922 ’n hoogtepunt bereik, tydens die Balkan-oorloë, die Eerste Wêreldoorlog en die Turkse Oorlog vir Onafhanklikheid. Tussen 1914 en 1927 het die Christelike bevolking van 450 000 tot 240 000 afgeneem. Vandag woon die meeste van Turkye se Griekse en Armeense minderheidsgroepe in of naby Istanboel.

Jode woon al langer as 500 jaar in die stad. Meer as 93 000 van hulle het tydens die Spaanse Inkwisisie van 1492 van die Iberiese Skiereiland gevlug toe hulle gedwing is om Christene te word. Turkye was toe baie meer verdraagsaam teenoor ander gelowe as die Christendom. Nog ’n groot groep het gekom van Suid-Italië, wat onder Spaanse beheer was. Die Italiaanse Sinagoge in Galata is die aanbiddingsplek van die meeste van dié Jode se afstammelinge, van wie nog sowat 20 000 oor is.

Benewens die feit dat Istanboel die grootste stad en voormalige politieke hoofstad van die land is, was dit nog altyd die middelpunt van die land se ekonomiese lewe danksy sy ligging op ’n kruispunt van internasionale land- en seehandelsroetes. Dit is ook Turkye se grootste nywerheidsentrum en verskaf werk aan sowat 20% van Turkye se nywerheidswerkers. Die stad en die provinsie waarin dit geleë is, vervaardig sy, tekstiel, rubber, metaalprodukte, leer, chemikalieë, medisyne, elektroniese ware, glas, masjinerie, papierprodukte, voertuie en drank. Vrugte, olyfolie, katoen en tabak is van die vernaamste landbouprodukte. Volgens die tydskrif "Forbes" het Istanboel in Maart 2008 altesaam 35 biljoenêrs gehad, die vierde meeste in die wêreld.
Die Istanboelse Effektebeurs (ISE), oorspronklik die Ottomaanse Effektebeurs, is die enigste effektemark van Turkye. Tydens die 19de en vroeë 20ste eeu was Bankalar Caddesi (Banklaan) in Galata, wat die hoofkwartier van die Ottomaanse Sentrale Bank en die Ottomaanse Effektebeurs bevat het, die finansiële sentrum van die Ottomaanse Ryk. In die 1990's het die meeste Turkse banke hulle hoofkwartier na die moderne sentrale sakedistrike Levent en Maslak geskuif. In 1995 het die effektebeurs na sy huidige gebou in die Istinye-kwartier geskuif.

Vandag genereer die stad 55% van Turkye se handel en 21,2% van die land se bruto nasionale produk (BNP). Istanboel se inwoners betaal 40% van die land se belasting. In 2005 het die stad ’n bruto binnelandse produk (BBP) van $133 miljard gehad. In 2005 het Istanboelse maatskappye 56,6% van alle produkte in die land uitgevoer en 60,2% daarvan ingevoer.

Die stad is een van die belangrikste toerismeplekke in Turkye. Daar is duisende hotelle en in 2006 het altesaam 23 148 669 toeriste Turkye besoek, van wie die meeste die land binnegekom het deur die lug- en seehawens van Istanboel en Antalya. Dit is ook ’n gewilde bestemming vir konferensies.

Istanboel het van die beste instellings vir hoër onderwys in die land, onder andere meer as 20 openbare en private universiteite. Die Universiteit van Istanboel, wat in 1453 gestig is, is die oudste Turkse onderwysinstelling in die stad, terwyl die Tegniese Universiteit van Istanboel (1773) die wêreld se derde oudste tegniese universiteit is. Ander vooraanstaande universiteite sluit in die Boğaziçi-universiteit, die Mimar Sinan-universiteit van Beeldende Kuns en die Marmara-universiteit.

Feitlik al die Turkse private hoërskole en universiteite in Istanboel gee onderrig in Engels, Duits of Frans as primêre buitelandse taal, gewoonlik saam met ’n sekondêre buitelandse taal. Daar is baie buitelandse hoërskole in Istanboel, waarvan die meeste in die 19de eeu gestig is vir buitelanders in die stad.

Daar is ook talle biblioteke; baie van hulle het groot versamelings historiese dokumente uit die Romeinse, die Bisantynse en die Ottomaanse tydperk, asook van ander beskawings. Van die belangrikste biblioteke wat betref historiese dokumente is die Topkapı-paleis-biblioteek, die biblioteke van die Istanboelse Argeologiese Museum en van die Universiteit van Istanboel, die Beyazıt-staatsbiblioteek, Süleymaniye-biblioteek en Atatürk-biblioteek.

Die stad het baie openbare en private hospitale, klinieke en laboratoriums en verskeie mediese navorsingsentrums. Baie van hulle het hoëtegnologie-toerusting wat al hoe meer buitelanders lok vanweë die goeie en goedkoop mediese behandeling en operasies. Dit is ’n gewilde plek vir laser-oogchirurgie en plastiese snykunde.

Die eerste watertoevoer-stelsel in Istanboel dateer uit die tyd toe die stad gestig is. Twee van die grootste akwadukte wat in die Romeinse tydperk gebou is, is die Mazulkemer- en die Valens-akwaduk wat water van die westekant van die stad na die middestad gelei het. Van daar is die water opgegaar in die stad se talle watertenks soos die bekende Philoxenos (Binbirdirek)- en die Basilika-watertenk.

Vandag het Istanboel ’n moderne watertoevoer- en rioolstelsel wat bestuur word deur die regeringsliggaam İSKİ. Verskeie private organisasies versprei ook skoon drinkwater.

Elektrisiteit word versprei deur die staatsbeheerde TEK.

Die Ottomaanse posdiens is in 1840 begin en die eerste internasionale posnetwerk in 1876.

In Julie 1881 is die eerste telefoonverbinding daargestel en op 23 Mei 1909 is die eerste handsentrale met 50 lyne in die Groot Poskantoor van Sirkeci gebou.

Istanboel het twee internasionale lughawens: die grootste een is die Atatürk- Internasionale Lughawe in die Yeşilköy-distrik aan die Europese kant. Die ander een is die Sabiha Gökçen- Internasionale Lughawe in die Kurtköy-distrik aan die Asiatiese kant.

Seevervoer is baie belangrik omdat die stad aan alle kante deur die see omring word: Die See van Marmara, die Goue Horing, die Bosporus en die Swartsee. Baie inwoners woon aan die Asiatiese kant en werk aan die Europese kant en omgekeerd, en die stad se bekende veerbote is die ruggraat van die daaglikse vervoerstelsel tussen die twee kante – selfs in ’n groter mate as die twee hangbrûe oor die Bosporus. Die eerste stoomveerbote is al in 1837 gebruik.

İDO ("İstanbul Deniz Otobüsleri" – "Istanboelse Seebusse") is in 1987 gestig. Die vinnige katamaran-"seebusse" verbind die twee kante van die stad asook die stad met die Prinse-eilande en ander bestemmings in die See van Marmara. Motorveerbote tussen Yenikapı (Europese kant) en Bandırma verminder die reistyd tussen Istanboel en İzmir en ander groot bestemmings aan die Egeïese See met ’n paar uur, terwyl dié tussen Yenikapı of Pendik (Asiatiese kant) en Yalova die reistyd tussen Istanboel en Bursa of Antalya verminder.

Die stad se hawe is die belangrikste een in die land. Die ou hawe aan die Goue Horing is hoofsaaklik vir persoonlike verkeer, terwyl Karaköy-hawe in Galata gebruik word vir groot passasierskepe. Daar is gereelde dienste van Karaköy en Eminönü na verskeie hawestede aan die Middellandse en die Swartsee.

Die staatspad en die Europese roete of is die belangrikste paaie tussen Europa en Turkye. Die padnetwerk om Istanboel is goed ontwikkel en word voortdurend uitgebrei. Paaie lei oos na Ankara en wes na Edirne. Daar is ook twee snelweë om die stad. Die ouer een, die , is meestal vir verkeer in die stad, terwyl die nuwer een, die , veral vir interstedelike en internasionale verkeer is.

Die Bosporus-brug op die en die Fatih Sultan Mehmet-brug op die verbind die Europese en die Asiatiese kant van Istanboel. Die suidelike en noordelike oewers van die Goue Horing word verbind deur die Galata-, die Atatürk- en die Haliç-brug. Büyükdere-laan is die hoofpad deur die sakedistrikte Levent en Maslak.

In 1883 het ’n Belgiese entrepreneur, Georges Nagelmackers, ’n spoordiens tussen Parys en Konstantinopel begin. In 1889 is ’n spoorlyn voltooi wat deur Boekarest na Konstantinopel geloop het. Die roete was bekend as die Orient Express, wat nog beroemder gemaak is deur die boeke van Agatha Christie en Graham Greene. Vandag is die Sirkeci-terminus, die eindbestemming van die Orient Express, die verbindingspunt tussen al die lyne aan die Europese kant. Daar is internasionale lyne tussen Istanboel en onder andere Griekeland, Roemenië, Bulgarye, Serwië en Hongarye.

Verder van die Bosporus is daar ook spoorlyne na Ankara en ander bestemmings in Anatolië. Die spoorlyne aan die Europese en die Asiatiese kant word tans verbind deur die treinveerboot oor die Bosporus. Dit sal binnekort vervang word deur die Marmaray-spoortonnel onderdeur die Bosporus, wat na verwagting in 2012 sal open. Die tonnel sal ook die moltreinlyne tussen die twee kante van die stad verbind.

Die eerste trems in Istanboel het op 3 September 1869 begin loop. Sedert 1939 is die stad se trems onder die bestuur van die İETT. ’n Vinnige trem (T1) is in 1992 in gebruik geneem tussen Sirkeci en die Topkapı-paleis. Dit is in 1994 en 1996 verleng na Zeytinburnu en Eminönü onderskeidelik. In 2005 is dit van Eminönü na Fındıklı verleng en het dit vir die eerste keer ná 44 jaar die Goue Horing oorgesteek. In 2006 is dit na Kabataş verleng. Die lyn het 24 stasies oor ’n afstand van 14 km. In September 2006 is ’n tweede tremspoor (T2) bygevoeg.

Istanboel het twee ondergrondse kabelspore van verskillende ouderdomme en style. Die oudste een is die Tünel (1875). Dit is die oudste moltrein in die wêreld naas die een in Londen (1863). Die Tünel is 573 m lank en het net twee stasies, Karaköy en Tünel-plein. Dit vervoer sowat 15 000 passasiers per dag.

’n Tweede kabelspoor, die Kabataş-Taksim-spoor, is sedert 29 Junie 2006 in gebruik en verbind Kabataş en Taksim. Dit is sowat 600 meter lank en vervoer 9 000 passasiers per dag.

Die Istanboelse LRT is ’n smalspoorstelsel wat uit twee lyne bestaan. Die eerste (M1) het op 3 September 1989 in werking getree tussen Aksaray en Kartaltepe. Dit is daarna stuk vir stuk uitgebrei tot by die Atatürk- Internasionale Lughawe. Dit is op 20 Desember 2002 voltooi. Die ander lyn (T4), tussen Edirnekapı en Mescid-i Selam, is in 2007 voltooi. Dit is 32 km lank. Daar is 36 stasies, onder meer 12 ondergrondse en 3 oorbrugstasies.

Bouwerk aan die Istanboelse Metro (M2) het in 1992 begin en die eerste seksie, tussen Taksim-plein en Levent, is op 16 September 2000 in gebruik geneem. Op 30 Januarie 2009 was daar altesaam 34 treine op die M2-lyn. ’n Noordelike uitbreiding, van Levent na Maslak, is op 30 Januarie 2009 voltooi. Die suidelike uitbreiding, van Taksim na Yenikapı oor die Goue Horing, is tans voltooi tot by die Şişhane-stasie in Beyoğlu. Daar is nou 10 stasies aan die Europese kant, terwyl nog 6 aan daardie kant en 16 aan die Asisatiese kant in aanbou is.

Die totale lengte aan die Europese kant wanneer al die stasies van Hacıosman tot by Yenikapı klaar is, sal 18,36 km lank wees, uitsluitende die Goue Horing-metrobrug en die Taksim-Kabataş-, die Yenikapı-Aksaray- en die Marmaray-tonnel. Laasgenoemde sal vanaf 2012 die lyne weerskante van die Bosporus verbind.

Istanboel se ryk sosiale, kulturele en kommersiële aktiwiteite raak al hoe kleurryker. Beroemde popsterre tree in die stad se stadions op en opera, ballet en teater duur heeljaar voort. In feestye trek wêreldberoemde orkeste, kore en konsert- en jazzlegendes vol sale. Die stad se internasionale rolprentfees is een van die belangrikstes in Europa, terwyl die Istanboelse Biënnale ook ’n groot gebeure is.

Die Pera- en die Sakıp Sabancı-museum is van die belangrikste privaatmuseums in die stad. Die Istanbul Modern hou dikwels uitstallings van bekende Turkse en buitelandse kunstenaars. Die Rahmi M. Koç aan die Goue Horing is ’n nywerheidsmuseum wat historiese masjiene uitstal soos motors en lokomotiewe van die 1800's en vroeë 1900's, sowel as bote, duikbote en nog meer.

Die stad se Argeologiese Museum, wat in 1881 gestig is, is een van die grootstes in sy soort ter wêreld. Dit bevat meer as ’n miljoen stukke uit die Mediterreense gebied, die Balkan-skiereiland, Midde-Ooste, Noord-Afrika en Sentraal-Asië. Die Mosaïekmuseum het Romeinse en Bisantynse vloermosaïekwerk en muurornamente van die Groot Paleis van Konstantinopel. Die nabygeleë Turkse en Islamitiese Kunsmuseum het ’n groot versameling items van verskeie Islamitiese beskawings en die Sadberk Hanım-museum ’n groot verskeidenheid artefakte wat dateer van die vroegste Anatoliese beskawings van die Ottomaanse Ryk.

Die antiekbasaar in die Mecidiyeköy-kwartier van Şişli is die grootste antiekmark in die wêreld, terwyl die Çukurcuma-buurt van Beyoğlu rye antiekwinkels het. Die Groot Basaar het ook baie antiekwinkels, asook winkels wat juweliersware, tapyte en talle ander artikels verkoop. Historiese en skaars boeke kan gevind word in die Sahaflar-basaar naby Beyazıt-plein – dit het boeke uit onder andere die Romeinse, die Bisantynse en die Ottomaanse tydperk.

Konserte en uitvoerings word op verskeie plekke gehou, onder andere historiese terreine soos die Aya Irene, Rumelihisarı, die Mure van Konstantinopel, die binnehof van die Topkapı-paleis en Gülhane-park, asook in die Atatürk-kultuursentrum, Cemal Reşit Rey-konsertsaal en ander opelug- en moderne teaters. ’n Belangrike kultuur het ontwikkel om die Turkse bad (hamam). Dit was ’n kultuur van ontspanning in die Ottomaanse tyd – die belangrikste voorbeeld is die Çemberlitaş Hamamı (1584).

Tradisionele strandoorde het geleidelik verdwyn weens waterbesoedeling. Ou plekke het egter onlangs weer in die stad heropen. Die gewildste swemplekke is in Bakırköy, Küçükçekmece, Sarıyer en aan die Bosporus.

Buite die stad is daar die Prinse-eilande, Silivri en Tuzla, sowel as Kilyos en Şile aan die Swartsee.

Die Prinse-eilande is ’n groep eilande in die See van Marmara. Somerhuise van hout in die neoklassieke en die Art Nouveau-styl uit die 18de en vroeë 20ste eeu, perdekarre (voertuie word nie toegelaat nie) en seekosrestaurante maak hulle ’n gewilde bestemming. Hulle kan per veerboot of "seebus" bereik word vanaf Eminönü en Bostancı. Van die nege eilande word vyf bewoon.

Şile is ’n verafgeleë en bekende Turkse see-oord met ongerepte wit strande aan die Swartsee, 50 km van Istanboel af. Kilyos is ’n stil, klein oord naby die Noord-Europese ingang van die Bosporus in die Swartsee. Daar is ’n strandpark met seekosrestaurante en nagklubs. Veral in die somer is daar baie partytjies en aandkonserte op die strand.

Istanboel het verskeie historiese inkopiesentrums soos die Groot Basaar (1461), Mahmutpaşa-basaar (1462) en die Speserybasaar (1660). Die eerste moderne inkopiesentrum was Galleria Ataköy (1987), maar vandag is daar talle ander soos Akmerkez (1993), Metrocity (2003), Cevahir (2005) en Kanyon (2006). Twee nuwe sentrums wat hulle toespits op wêreldbekende handelsmerke is Istinye-park (2007) en City's Nişantaşı (2008).

Talle Turkse en internasionale restaurante floreer in Istanboel. Die meeste van die stad se historiese wynhuise ("meyhane") en kroeë is in gebiede naby İstiklal Caddesi in Beyoğlu. Die 19de-eeuse Çiçek Pasajı (letterlik "blommegang", of "Cité de Péra" in Frans) aan İstiklal Caddesi is in 1876 ingewy. Die bekende Nevizâde-straat met sy rye historiese "meyhanes" is ook in dié gebied.

Istanboel is bekend vir sy historiese seekosrestaurante. Die bekendstes is aan die oewers van die Bosporus en die See van Marmara in die suide van die stad geleë. Die grootste van die Prinse-eilande (Büyükada, Heybeliada, Burgazada en Kınalıada) en Anadolu Kavağı naby die noordelike ingang na die Bosporus het ook baie historiese seekosrestaurante.

Daar is baie nagklubs, kroeë en restaurante met lewende musiek in die stad. In die somer is daar nog meer en dan skuif hulle na opeluggebiede. Die gebiede om Istiklal Caddesi, Nişantaşı, Bebek en Kadıköy is vol kafees, restaurante, kroeë en klubs, asook kunsgalerye, teaters en flieks.

In die Romeinse en die Bisantynse tyd was die belangrikste sportgebeurtenisse strydwa-renne by die Hippodroom van Konstantinopel, wat plek vir tot 100 000 toeskouers gehad het. Vandag is sportsoorte soos sokker, basketbal en vlugbal gewild. Die Atatürk-Olimpiese Stadion, die grootste veeldoelige stadion in Turkye, is ’n vyfster-UEFA-stadion en ’n eersteklas-plek vir atletiek. (Uefa is die Europese sokkerbeheerliggaam.) Die Şükrü Saracoğlu-stadion, ook ’n vyfster-UEFA-stadion, het in 2009 die laaste UEFA-bekereindstryd aangebied. Dit is vanaf die 2009/'10-seisoen vervang deur die UEFA-Europaliga.

Die Sinan Erdem Dome, die grootste veeldoelige binnenshuise arena in Turkye, sal die gasheer wees vir die eindstryd van 2010 se FIBA-basketbal-wêreldkampioenskap, en in 2012 van die wêreld- binnenshuise atletiekkampioenskap en swemkampioenskap (25 m).

Daar is verskeie jaarlikse motorsport-byeenkomste, soos die Turkse Grand Prix, die MotoGP, die Wêreldtoermotor-kampioenskap, die GP2-reeks en die Le Mans-1 000 km-resies. Soms bied Istanboel ook die Turkse been van die F1-kragboot-wêreldkampioenskap op die Bosporus aan. Verskeie jaarlikse seiljag-renvaarte vind ook op die Bosporus en die See van Marmara plaas, asook roeirenne op die Goue Horing.




</doc>
<doc id="32915" url="https://af.wikipedia.org/wiki?curid=32915" title="Mainz">
Mainz

Mainz is die hoofstad en grootste stad van die Duitse deelstaat Rynland-Palts. Mainz, wat teenoor die monding van die Mainrivier in die Ryn en Wiesbaden, die hoofstad van die deelstaat Hesse, geleë is, is die setel van 'n universiteit, 'n Rooms-Katolieke bisdom en 'n aantal televisie- en radiomaatskappye. Die stad staan daarnaas as een van die sentra van die Rynse karnaval bekend. Die grootste stede in die omgewing naas Wiesbaden is Ludwigshafen, Mannheim, Darmstadt en Frankfurt am Main.


</doc>
<doc id="32917" url="https://af.wikipedia.org/wiki?curid=32917" title="Olimpiese Somerspele 2000">
Olimpiese Somerspele 2000

Die Olimpiese Somerspele 2000 (Engels: "2000 Summer Olympics"), amptelik bekend as die Spele van die XXVIIste Olimpiade, is tussen 15 September en 1 Oktober 2000 in Sydney, Australië, aangebied. Sydney is in 1993 verkies bo Beijing, Berlyn, Istanboel en Manchester.
Dit was naas die Olimpiese Somerspele van 1956 in Melbourne die tweede wat in Australië asook in die Suidelike Halfrond gehou is. Tydens die Spele maak die Australiese sangeres Nikki Webster haar deurbraak deur by die openingseremonie te sing. Die geleentheid word afgesluit met 'n optrede van Savage Garden. Hierdie Olimpiese Somerspele word algemeen as 'n groot sukses beskou.

Die opening- en sluitingseremonies het in die Olimpiese Stadion van Sydney plaasgevind. Soos gebruiklik het die lande in alfabetiese volgorde die stadion ingestap met Griekeland die eerste en die gasheer Australië die laaste, maar aangesien die plaaslike taal Engels is, is dié taal se alfabet gebruik om die volgorde te bepaal. Hezekiél Sepeng, hardloper en silwermedaljewenner tydens die Olimpiese Somerspele 1996, het die Suid-Afrikaanse vlag ingedra.

Die Paralimpiese Somerspele 2000 is tussen 18 en 29 Oktober in Sydney gehou.

Sydney is op 23 September 1993 in Monte Carlo deur die Internasionale Olimpiese Komitee gekies as die gasheer vir die Olimpiese Somerspele in 2000. Ander kandidate was: Beijing, Manchester, Berlyn en Istanboel.

Die stemming het as volg verloop:
28 Olimpiese sportsoorte in 300 dissiplines is tydens die Spele beoefen. Tydens die Spele is 300 goue medaljes oorhandig.
30 sportplekke is tydens die Olimpiese Somerspele 2000 gebruik:

Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Suid-Afrika wen twee silwer en drie brons medaljes:

Hier is die top tien lande wat medaljes by die Spele verower het:



</doc>
<doc id="32919" url="https://af.wikipedia.org/wiki?curid=32919" title="Charles, Prins van Wallis">
Charles, Prins van Wallis

Charles Philip Arthur George, Prins van Wallis (* 14 November 1948 – ), is die oudste seun en regmatige opvolger van die Britse koningin Elizabeth II. Sy amptelike titel is "SKH die Prins van Wallis", of in Skotland "SKH die Prins Charles, Hertog van Rothesay". As hy sy moeder opvolg, sal hy konstitusioneel koning word van die Verenigde Koninkryk, Kanada, Australië, Nieu-Seeland, Jamaika, Barbados, die Bahamas, Grenada, Papoea-Nieu-Guinee, die Solomoneilande, Tuvalu, St. Lucia, St. Vincent en die Grenadines, Antigua en Barbuda, Belize en St. Kitts en Nevis. Hy sal egter nie noodwendig die titel "Hoof van die Statebond" hê nie. Verder oorweeg die Britse kroonprins om na sy troonbestyging te regeer as George VII en nie Charles III nie. Hy kan dit moontlik doen uit eerbetoon aan sy grootvader George VI en omdat daar te veel negatiewe konnotasies aan die naam "Charles" kleef.

Hy is in 1981 met lady Diana Spencer getroud en in 1996 van haar geskei. Twee seuns, prins William en prins Harry, is uit die huwelik gebore. Charles het in 2005 met Camilla Parker Bowles in die huwelik getree.

Prins Charles is in Buckingham-paleis gebore. Hy is die oudste seun van koningin Elizabeth II en prins Philip.

Prins Charles trou op 29 Julie 1981 op advies van sy oom lord Mountbatten met die 20-jarige lady Diana Spencer. Die paartjie het twee seuns – William (1982) en Harry (1984), wie beide tans getroud is en hulle eie kinders het. Die huwelik is egter nie juis suksesvol nie. Charles het 'n buite-egtelike verhouding met sy vroeëre liefde Camilla Parker Bowles aangeknoop, en Diana het ook vele buite-egtelike verhoudings gehad. Op 28 Augustus 1996 word die huwelik ontbind.

Op 10 Februarie 2005 maak Charles se kantoor bekend dat hy en Parker Bowles op 8 April 2005 in die huwelik tree. Die paartjie ken mekaar al sedert 1971. Beide koningin Elizabeth II en die Kerk van Engeland was 'n geruime tyd teen die huwelik gekant. Die huweliksbevestiging word later met een dag, na 9 April, geskuif sodat Charles en sekere gaste die begrafnis van pous Johannes Paulus II kan bywoon.

Die koninklike titels van die prins is:



</doc>
<doc id="32921" url="https://af.wikipedia.org/wiki?curid=32921" title="Olimpiese Somerspele 1996">
Olimpiese Somerspele 1996

Die Olimpiese Somerspele 1996 (Engels: "1996 Summer Olympics"), amptelik bekend as die Spele van die XXVIste Olimpiade, is tussen 19 Julie en 4 Augustus 1996 in Atlanta, Verenigde State, aangebied. Hierdie spele staan ook bekend as die "Centennial Games" vanweë die feit dat dit presies een eeu na die eerste moderne Spele in Griekeland plaasgevind het.
Atlanta is op 18 September 1990 deur die Internasionale Olimpiese Komitee (IOK) gekies met 51 teen 35 stemme in die laaste ronde. Die beslissing van die Internasionale Olimpiese Komitee om die Spele aan Atlanta toe te wys was verrassend. Die redenasie was dat Athene nie genoeg tyd sou hê om die infrastruktuur vir die Spele in plek te kry nie. Later word beweer dat enkele IOK-lede omgekoop was, maar dit kon nooit bewys word nie. Tydens en na die Spele word egter vasgestel dat die organiserende komitee van Atlanta nie die volle waarheid oor die vervoernetwerk, die hitte en die vogtigheid in Augustus, en oor die hoë misdaadsyfer van die stad vertel het nie.

Die opening- en sluitingseremonies het in die Olimpiese Stadion van Atlanta plaasgevind. Soos gebruiklik het die lande in alfabetiese volgorde die stadion ingestap met Griekeland die eerste en die gasheer die Verenigde State die laaste, maar aangesien die plaaslike taal Engels is, is dié taal se alfabet gebruik om die volgorde te bepaal. Masibulele Makepula, bokser en goudmedaljewenner tydens die Afrikaspele van 1995, het die Suid-Afrikaanse vlag ingedra.

Oor die algemeen word die Spele as minder suksesvol gesien. Die vervoer tussen die verskillende Olimpiese items het soms vir ure in verkeersknope vasgesit. Die Spele was ook deur vele as "te kommersieel" bestempel, maar finansieel was dit wel 'n sukses. Dit is onder meer te danke aan die hoofborgskap van Coca-Cola, wie se hoofkantoor in Atlanta is.

Die Paralimpiese Somerspele 1996 is tussen 16 en 25 Augustus in Atlanta gehou.

Atlanta is op 18 September 1990 in Tokio deur die Internasionale Olimpiese Komitee gekies as die gasheer vir die Olimpiese Somerspele in 1996. Ander kandidate was: Athene, Toronto, Melbourne, Manchester en Belgrado.

Die stemming het as volg verloop:
26 Olimpiese sportsoorte in 271 dissiplines is tydens die Spele beoefen. Tydens die Spele is 271 goue medaljes oorhandig.
28 sportplekke is tydens die Olimpiese Somerspele 1996 gebruik:

Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Suid-Afrika wen drie goudmedaljes, asook een silwer en een brons.

Hier is die top tien lande wat medaljes by die Spele verower het:





</doc>
<doc id="32922" url="https://af.wikipedia.org/wiki?curid=32922" title="Olimpiese Somerspele 1992">
Olimpiese Somerspele 1992

Die Olimpiese Somerspele 1992 (Spaans: "Juegos Olímpicos de Verano de 1992"; Katalaans: "Jocs Olímpics d'estiu de 1992"), amptelik bekend as die Spele van die XXVste Olimpiade, is tussen 25 Julie en 9 Augustus 1992 in Barcelona, Katalonië, Spanje, aangebied. Die Internasionale Olimpiese Komitee het besluit om die somer en winterspele, wat sedert 1924 in dieselfde jaar gehou is, te skei en in afwisselende ewe jare te plaas vanaf 1994. Die Somerspele van 1992 was dus die laaste keer in dieselfde jaar as die Winterspele gehou.
As gevolg van die einde van die Koue Oorlog was hierdie spele die eerste keer sonder boikotte sedert 1972. In werklikheid was die Olimpiese Spele die finale sukses van die voormalige Sowjetunie en die grootste van die "Olimpiese vlag" (Nasies van die voormalige USSR het as 'n verenigde span meegeding en het as wenners geseëvier op die algehele ranglys). Daarbenewens het die Baltiese lande Estland, Letland en Litaue vir die eerste keer sedert die Olimpiese Somerspele 1936 eie spanne gestuur. Duitsland het as gevolg van die Duitse hereniging met 'n verenigde span meegeding. Joego-Slawië is weens die Balkanoorloë van die Spele uitgesluit.

Veiligheid was vir die organiseerders 'n top prioriteit. Daar is gevrees vir 'n aanslag van die ETA en vir betogings van Katalaanse onafhanklikheidsstryders, maar daar is geen probleme tydens die Spele ondervind nie. As voorbereiding vir die Spele is groot dele van Barcelona opgeknap, die middestad met die hawe verbind en die infrastruktuur aansienlik verbeter.

Die opening- en sluitingseremonies het in die Olimpiese Stadion van Barcelona plaasgevind. Soos gebruiklik het die lande in alfabetiese volgorde die stadion ingestap met Griekeland die eerste en die gasheer Spanje die laaste, maar aangesien die plaaslike tale Katalaans en Spaans is, is dié tale se alfabete gebruik om die volgorde te bepaal. Jan Tau, langafstandatleet, het die Suid-Afrikaanse vlag ingedra.

Die Olimpiese Winterspele 1992 is in Albertville, Frankryk, aangebied. Die Paralimpiese Somerspele 1992 is tussen 3 en 14 September in Barcelona gehou, terwyl die Paralimpiese Spele vir geestelik gestremdes tussen 15 en 22 September in Madrid gehou is.

Barcelona is op 17 Oktober 1986 in Lausanne deur die Internasionale Olimpiese Komitee gekies as die gasheer vir die Olimpiese Somerspele in 1992. Ander kandidate was: Parys, Brisbane, Belgrado, Birmingham en Amsterdam.

Die stemming het as volg verloop:
25 Olimpiese sportsoorte in 257 dissiplines is tydens die Spele beoefen. Tydens die Spele is 261 goue medaljes oorhandig. Daarbenewens is wedstryde in verskeie demonstrasiesporte beslis.

43 sportplekke is tydens die Olimpiese Somerspele 1992 gebruik:

Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Suid-Afrika word toegelaat om aan die Spele deel te neem na 'n 28 jaar skorsing as gevolg van apartheid.

Die Suid-Afrikaanse hardloper Elana Meyer en die swart Ethiopiese hardloper Derartu Tulu spook dit uit in die 10 000 m (gewen deur Tulu) en hardloop daarna 'n ere rondte hand-aan-hand saam.

Naas Meyer se silwermedalje kon Wayne Ferreira en Piet Norval ook 'n silwermedalje in tennis vir die mans dubbels ingepalm.

Die Suid-Afrikaanse vroueruiter Gonda Betrix het ook aan die Spele deelgeneem.

Hier is die top tien lande wat medaljes by die Spele verower het:




</doc>
<doc id="32923" url="https://af.wikipedia.org/wiki?curid=32923" title="Olimpiese Somerspele 1988">
Olimpiese Somerspele 1988

Die Olimpiese Somerspele 1988 (Koreaans: hangoel: 서울 하계 올림픽; hanja: 서울 夏季 올림픽; "Seoul Hagye Ollimpik"), amptelik bekend as die Spele van die XXIVste Olimpiade, is tussen 17 September en 2 Oktober 1988 in Seoel, Suid-Korea, aangebied. Seoel is in 1981 tydens 'n kongres in Baden-Baden verkies (bo die Japannese stad Nagoja).
Dit was naas die Olimpiese Somerspele van 1964 in Tokio die tweede Somerspele, wat in Asië beslis is en die laaste, wat tydens die Koue Oorlog plaasgevind het. Tydens die spele het twee van die wêreld se dominante sportnasies vir die laaste keer deelgeneem, die Duitse Demokratiese Republiek en die Sowjetunie; albei lande is nog voor die volgende spele ontbind.

Noord-Korea (ondersteun deur sy bondgenoot Kuba), wat hom sedert die Korea-oorlog nog steeds in staat van oorlog met die suide bevind, het die spele geboikot; die laaste boikot van Olimpiese spele. Dit was ook die laaste spele waar Suid-Afrika weens sy Apartheidsbeleid nie kon deelneem nie. Ethiopië, Albanië en die Seychelle het nie op die IOK se uitnodigings gereageer nie. Nicaragua het as gevolg van atletiese en finansiële oorwegings nie deelgeneem nie. Die deelname van Madagaskar is verwag, maar dié land het weens finansiële redes onttrek.

Die Olimpiese Winterspele 1988 is in Calgary, Kanada, aangebied. Die Paralimpiese Somerspele 1988 is tussen 15 en 24 Oktober in Seoel gehou.

Seoel is op 30 September 1981 in Baden-Baden deur die Internasionale Olimpiese Komitee gekies as die gasheer vir die Olimpiese Somerspele in 1988. Die enigste ander kandidaat was Nagoja.

Die stemming het as volg verloop:
23 Olimpiese sportsoorte in 237 dissiplines is tydens die Spele beoefen. Tydens die Spele is 241 goue medaljes oorhandig. Daarbenewens is wedstryde in verskeie demonstrasiesporte beslis.

31 sportplekke is tydens die Olimpiese Somerspele 1988 gebruik:

Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Hier is die top tien lande wat medaljes by die Spele verower het:





</doc>
<doc id="32926" url="https://af.wikipedia.org/wiki?curid=32926" title="Olimpiese Somerspele 1984">
Olimpiese Somerspele 1984

Die Olimpiese Somerspele 1984 (Engels: "1984 Summer Olympics"), amptelik bekend as die Spele van die XXIIIste Olimpiade, is tussen 28 Julie en 12 Augustus 1984 in Los Angeles, Verenigde State, aangebied. Geen ander stede het aansoek gedoen om die Spele te organiseer nie en daar was dus geen stemming nie.
Verskeie lande het die spele geboikot omrede die Verenigde State die Spele in Moskou geboikot het. Van die lande sluit in: die Sowjetunie, Duitse Demokratiese Republiek en Kuba. Albanië, Libië en Iran het weens ander redes – vermoedelik politiese – hierdie spele geboikot. Desondanks het 140 lande deelgeneem, 'n nuwe rekord.

Die Olimpiese Winterspele 1984 is in Sarajevo, Joego-Slawië, aangebied. Die Paralimpiese Somerspele 1984 vir atlete met breinverlamming, gesigsgestremde atlete, atlete met amputasies en "les autres" is tussen 17 en 30 Junie in New York Stad, Verenigde State, gehou, terwyl dié vir rolstoelatlete tussen 22 Julie en 1 Augustus in Stoke Mandeville, Verenigde Koninkryk, gehou is.

Los Angeles is op 18 Mei 1978 in Athene deur die Internasionale Olimpiese Komitee gekies as die gasheer vir die Olimpiese Somerspele in 1984. Die enigste ander kandidaat was Teheran, maar het voor die stemming hulself onttrek, nadat die Irannese Rewolusie in Januarie 1978 uitgebreek het.

21 Olimpiese sportsoorte in 221 dissiplines is tydens die Spele beoefen. Tydens die Spele is 226 goue medaljes oorhandig. Daarbenewens is wedstryde in verskeie demonstrasiesporte beslis.

31 sportplekke is tydens die Olimpiese Somerspele 1984 gebruik:

Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Hier is die top tien lande wat medaljes by die Spele verower het:





</doc>
<doc id="32927" url="https://af.wikipedia.org/wiki?curid=32927" title="Barcelona">
Barcelona

Barcelona is die hoofstad van Katalonië en die tweede grootste stedelike nedersetting in Spanje na Madrid, geleë aan die Middellandse See. Barcelona is daarnaas die elfde grootste stad in die Europese Unie en die tweede grootste stedelike nedersetting (ná Hamburg) wat nie as hoofstad van 'n lidstaat fungeer nie. Die stad is beroemd vir sy vele kunsversamelings, byvoorbeeld van Picasso, en geboue wat deur die argitek Antoni Gaudí ontwerp is.

Barcelona was die gasheerstad vir die Olimpiese Somerspele en die Paralimpiese Somerspele in 1992. Die stad is bekend vir die sy sokkerklub, FC Barcelona.

Barcelona is geleë in die noordooste van die Iberiese skiereiland, aan die kus van die Middellandse See. Dit is die grootste stad wat aan die Middellandse See geleë is.


</doc>
<doc id="32928" url="https://af.wikipedia.org/wiki?curid=32928" title="Olimpiese Somerspele 1980">
Olimpiese Somerspele 1980

Die Olimpiese Somerspele 1980 (Russies: И́гры XXII Олимпиа́ды, tr. "Igry XXII Olimpiady"), amptelik bekend as die Spele van die XXIIste Olimpiade, is tussen 19 Julie en 3 Augustus 1980 in Moskou, Sowjetunie, aangebied. Die enigste ander kandidaatstad vir die Spele was Los Angeles.
Die beslissing om die Spele aan Moskou toe te ken is deur die Internasionale Olimpiese Komitee in Oktober 1974 gemaak. Om die universaliteit van die Olimpiese Somerspele te onderstreep wou hulle dit aan 'n sosialistiese land toeken. Moskou, wat toe al oor heelwat sportinfrastruktuur beskik het, het perfek in die prentjie gepas.

As gevolg van 'n Amerikaans geleide boikot op inisiatief van president Jimmy Carter weens die Sowjetse inval in Afghanistan neem slegs 80 lande deel, die laagste getal lande sedert die Spele van 1956. Hierdie boikot is deur die Oosblok in 1984 beantwoord toe die meeste sosialistiese lande nie aan die Spele van 1984 in Los Angeles deelneem nie.

Die Olimpiese Winterspele 1980 is in Lake Placid, Verenigde State, aangebied. Die Paralimpiese Somerspele 1980 is tussen 21 en 30 Junie in Arnhem en Veenendaal, Nederland, gehou.

Moskou is op 23 Oktober 1974 in Wene deur die Internasionale Olimpiese Komitee gekies as die gasheer vir die Olimpiese Somerspele in 1980. Die enigste ander kandidaat was Los Angeles. Los Angeles sal uiteindelik gasheer vir die volgende Olimpiese Somerspele 1984 word.

Die stemming het as volg verloop:
21 Olimpiese sportsoorte in 203 dissiplines is tydens die Spele beoefen. Tydens die Spele is 204 goue medaljes oorhandig.
28 sportplekke is tydens die Olimpiese Somerspele 1980 gebruik:

Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Hier is die top tien lande wat medaljes by die Spele verower het:





</doc>
<doc id="32930" url="https://af.wikipedia.org/wiki?curid=32930" title="Olimpiese Somerspele 1976">
Olimpiese Somerspele 1976

Die Olimpiese Somerspele 1976 (Engels: "1976 Summer Olympics", Frans: "Les XXIes olympiques d'été"), amptelik bekend as die Spele van die XXIste Olimpiade, is tussen 17 Julie en 1 Augustus 1976 in Montreal, Kanada, aangebied. Ander stede, wat as kandidate vir die organisering van die Spele aangewys is, was Moskou en Los Angeles. Moskou was die gunsteling, maar desondanks het die Internasionale Olimpiese Komitee in 1969 in Amsterdam besluit om die Spele aan Montreal toe te ken, nadat die destydse burgemeester, Jean Drapeau, beloof het om "eenvoudige Spele" te organiseer.
Dit is die eerste en tot dusver enigste Olimpiese Somerspele wat Kanada aangebied het. Dié land sal later nog die Olimpiese Winterspele van 1988 en 2010 aanbied. As die enigste gasheer van Olimpiese Somerspele het Kanada sonder Olimpiese oorwinning gebly.

22 Afrikalande (en sommige ander) het die Spele weens Nieu-Seeland se deelname geboikot nadat die All Blacks in 1976 Suid-Afrika onder Apartheid besoek en teen die Springbokke 'n wedstryd beslis het en sodoende die internasionale verbanning van Suid-Afrika gebrek het.

Die Olimpiese Winterspele 1976 is in Innsbruck, Oostenryk, aangebied. Die Paralimpiese Somerspele 1976 is tussen 3 en 11 Augustus in Toronto gehou.

Montreal is op 12 Mei 1970 in Amsterdam deur die Internasionale Olimpiese Komitee gekies as die gasheer vir die Olimpiese Somerspele in 1976. Ander kandidate was: Moskou en Los Angeles. Moskou sal uiteindelik gasheer vir die volgende Olimpiese Somerspele 1980 en Los Angeles vir die daaropvolgende Olimpiese Somerspele 1984 word.

Die stemming het as volg verloop:
21 Olimpiese sportsoorte in 198 dissiplines is tydens die Spele beoefen. Tydens die Spele is 198 goue medaljes oorhandig.
27 sportplekke is tydens die Olimpiese Somerspele 1976 gebruik:

Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Hier is die top tien lande wat medaljes by die Spele verower het:





</doc>
<doc id="32932" url="https://af.wikipedia.org/wiki?curid=32932" title="Olimpiese Somerspele 2016">
Olimpiese Somerspele 2016

Die Olimpiese Somerspele 2016 (Portugees: "Jogos Olímpicos de Verão de 2016" [ˈʒɔɡuz oˈlĩpikus dʒi veˈɾɐ̃w dʒi ˈdojz ˈmiw i dʒizeˈsejs]), amptelik bekend as die Spele van die XXXIste Olimpiade, is tussen 5 en 21 Augustus 2016 in Rio de Janeiro, Brasilië, aangebied. Tydens die geleentheid het 11 238 atlete uit 205 nasies aan 306 items in 28 verskillende sportsoorte deelgeneem. Die spanne van Kosovo en Suid-Soedan het vir die eerste keer aan Olimpiese Spele deelgeneem.
Dit was die 31ste aanbieding van die Somerspele sedert 1896. Dit was ook die eerste keer dat Rio de Janeiro, Brasilië en 'n Portugeestalige land die spele organiseer het, die eerste Somerspele in Suid-Amerika, die tweede keer in 'n Latyns-Amerikaanse stad ná Meksikostad in 1968 en die eerste keer sedert 2000 (en derde algeheel) in die Suidelike Halfrond. Naas Rio de Janeiro was Madrid, Tokio en Chicago kandidate vir die organisasie van die 2016-Somerspele.

Die opening- en sluitingseremonies het in die Maracanã-stadion plaasgevind. Soos gebruiklik het die lande in alfabetiese volgorde die stadion ingestap met Griekeland die eerste en die gasheer Brasilië die laaste, maar aangesien die plaaslike taal Portugees is, is dié taal se alfabet gebruik om die volgorde te bepaal. Wayde van Niekerk, die naelloper wat in die 200 meter en 400 meter meeding, het die Suid-Afrikaanse vlag ingedra.

Die Paralimpiese Somerspele 2016 is tussen 7 en 18 September in Rio de Janeiro gehou.

Die stede wat die Somerspele wou aanbied het tot 13 September 2007 tyd gehad om hulleself as kandidate te nomineer. In Junie 2008 is sewe kandidate amptelik deur die uitvoerende komitee van die Internasionale Olimpiese Komitee (IOK) aanvaar. Op 4 Junie 2008 word die lys verkort na vier kandidaatstede tydens 'n IOK-byeenkoms in Athene. Die vier stede was: Chicago, Madrid, Rio de Janeiro en Tokio. Bakoe (Azerbeidjan), Doha (Katar) en Praag (Tsjeggië) is uitgeskakel. Op 2 Oktober 2009 is Rio de Janeiro tydens 'n IOK-kongres in Kopenhagen as die verkose stad aangewys. Tokio sal uiteindelik gasheer vir die volgende Olimpiese Somerspele 2020 word.

Die stemming het as volg verloop:
Die IOK het tydens 'n kongres in Oktober 2009 besluit om sewesrugby en gholf weer vanaf 2016 op die Olimpiese program te plaas. Hierdie sporte dien as plaasvervangers vir bofbal en sagtebal wat vir die laaste keer in 2008 aangebied is. Met 306 stelle van medaljes beskik die speletjies oor 28 Olimpiese sportsoorte. Hierdie sportbyeenkomste is op 33 plekke in die gasheerstad en op 5 plekke in die stede São Paulo (Brasilië se grootste stad), Belo Horizonte, Salvador da Bahia, Brasília (Brasilië se hoofstad) en Manaus beslis.

28 Olimpiese sportsoorte in 306 dissiplines is tydens die Spele beoefen. Tydens die Spele is 307 goue medaljes oorhandig.
Sokkerwedstryde is in vyf stadions in die stede Sao Paulo, Belo Horizonte, Salvador da Bahia, Brasília en Manaus beslis. Al vyf was gasheerstadions vir die FIFA Sokker-Konfederasiebeker in 2013 en die FIFA Sokker-Wêreldbekertoernooi in 2014.

18 sportplekke is tydens die Olimpiese Somerspele 2016 gebruik:

Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Suid-Afrika het in totaal 2 goue, 6 silwer- en 2 bronsmedalje gewen:

Hier is die top tien lande wat medaljes by die Spele verower het:



</doc>
<doc id="32933" url="https://af.wikipedia.org/wiki?curid=32933" title="Olimpiese Somerspele 1896">
Olimpiese Somerspele 1896

Die Olimpiese Somerspele 1896 (Grieks: Θερινοί Ολυμπιακοί Αγώνες 1896, "Therinoí Olympiakoí Agó̱nes 1896"), amptelik bekend as die Spele van die Iste Olimpiade, was die eerste moderne Olimpiese Spele. Die Spele is op inisiatief van Baron Pierre de Coubertin gehou en het vanaf 6 tot en met 15 April 1896 in Athene, Griekeland, plaasgevind. Athene is ter herdenking van die antieke Olimpiese Spele gekies.
Die Spele is aan Athene toegewys op 'n kongres wat deur De Coubertin in 1894 georganiseer is. Die Internasionale Olimpiese Komitee is ook tydens hierdie kongres gestig.

Die Spele was die eerste sedert die Romeinse keiser Theodosius I die antieke Spele in 393 verbied het, vanweë die heidense oorsprong daarvan.

Daar het 'n totaal van 241 mansatlete uit 14 lande aan hierdie eerste moderne Olimpiese Spele deelgeneem. Deelname was nog nie vir vroue oop nie, maar in teenstelling met die antieke Olimpiese Spele is hulle as toeskouers toegelaat.

9 Olimpiese sportsoorte in 43 dissiplines is tydens die Spele beoefen. Tydens die Spele is 122 goue medaljes oorhandig.

Sewe sportplekke is tydens die Olimpiese Somerspele 1896 gebruik:
Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is die top elf lande wat medaljes tydens die Spele verower het:




</doc>
<doc id="32934" url="https://af.wikipedia.org/wiki?curid=32934" title="Olimpiese Somerspele 1900">
Olimpiese Somerspele 1900

Die Olimpiese Somerspele 1900 (Frans: "Les Jeux olympiques d'été de 1900"), amptelik bekend as die Spele van die "IIde" Olimpiade, is in 1900 in Parys, Frankryk, as deel van die Wêreldtentoonstelling gehou. Ondanks Griekse pogings om die Spele permanent in Griekeland te laat plaasvind, besluit die Internasionale Olimpiese Komitee om die Spele elke keer na 'n ander land te skuif. Vroue het vir die eerste keer aan kompetisies tydens die Olimpiese Spele deelgeneem.
In teenstelling met die Olimpiese Somerspele 1896 was hierdie spele nie 'n groot sukses nie. Die sportplekke was oor die hele Paryse stadsgebied versprei en wedstryde is tydens die hele Wêreldtentoonstelling aangebied met lang onderbrekings daartussen. Die Olimpiese Somerspele is nie as sulks benoem nie en amptelik "Concours Internationaux d’Exercices Physiques et de Sports" ("Internasionale kompetisies vir Liggaamlike Opvoeding en Sport") genoem. Sommige atlete het eers jare later of nooit besef nie, dat hulle aan 'n Olimpiese Spele deelgeneem het.

19 Olimpiese sportsoorte in 95 dissiplines is tydens die Spele beoefen. Tydens die Spele is 122 goue medaljes oorhandig. Daarbenewens is wedstryde in verskeie demonstrasiesporte beslis.

Sewe sportplekke is tydens die Olimpiese Somerspele 1900 gebruik:

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Daarbenewens vermeld sommige bronne deelnemende atlete van die volgende nasies:

Hier is die top tien lande wat medaljes tydens die Spele verower het:




</doc>
<doc id="32935" url="https://af.wikipedia.org/wiki?curid=32935" title="Olimpiese Somerspele 1904">
Olimpiese Somerspele 1904

Die Olimpiese Somerspele 1904 (Engels: "1904 Summer Olympics"), amptelik bekend as die Spele van die IIIde Olimpiade, is in 1904 in St. Louis, Missouri, Verenigde State, as deel van die Wêreldtentoonstelling gehou. Die Wêreldtentoonstelling is ter geleentheid van die "Louisiana Purchase" se 100-jarige jubileum een jaar later in St. Louis gehou. Die spele is oorspronklik aan Chicago toegeken, maar die Internasionale Olimpiese Komitee het later met 14 stemme teen 2 besluit om die Spele na St. Louis te skuif.
Dit was die eerste keer dat spele buite Europa gehou is, dit was ook die eerste spele wat in 'n Engelstalige land gehou is. Atlete van buite die Verenigde State het aan slegs 42 items meegeding. Tydens die spele is vir die eerste keer goue medaljes uitgereik.

16 Olimpiese sportsoorte in 95 dissiplines is tydens die Spele beoefen. Tydens die Spele is 96 goue medaljes oorhandig. Daarbenewens is wedstryde in verskeie demonstrasiesporte beslis.

Vyf sportplekke is tydens die Olimpiese Somerspele 1904 gebruik:

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Daarbenewens vermeld sommige bronne deelnemende atlete van die volgende nasies:

Die Spele was die eerste waar die latere Suid-Afrika verteenwoordig is, hoewel die Unie van Suid-Afrika eers op 31 Mei 1910 gestig is. Die Suid-Afrikaanse span het aan die maraton en toutrek-items deelgeneem, maar het geen medaljes verower nie. Aan die toutrek-wedstryde het vyf Boere deelgeneem, wat tydens die Wêreldtentoonstelling in St. Louis gewerk het. By die marathon het Bertie Harris van die Boere, Len Taunyane van die Tswanas en Jan Mashianu van die Zoeloes deelgeneem. Hulle het ook aan die heruitvoering van die Tweede Vryheidsoorlog tydens die Wêreldtentoonstelling deelgeneem. Tydens die apartheidsjare is die deelname van albei swart atlete meestal verswyg en net die blanke atleet is genoem.

Hier is die top tien lande wat medaljes by die Spele verower het:




</doc>
<doc id="32936" url="https://af.wikipedia.org/wiki?curid=32936" title="Pyranometer">
Pyranometer

'n Pyranometer is 'n soort aktinometer (radiofotometer) wat gebruik word om sonstraling op 'n oppervlak te meet. Dit is 'n sensor wat ontwerp is om die digtheid van die sonstraling te meet (in watts per vierkante meter) oor 'n boog van 180 grade. Die naam pyranometer kom van die Grieks, "pyr" wat beteken "vuur" en "ano" wat "lug" beteken.


</doc>
<doc id="32938" url="https://af.wikipedia.org/wiki?curid=32938" title="Ventspils">
Ventspils

Ventspils (IFA: [ventspi:ls], letterlik "Burg aan die Venta-rivier", Duitse naam: "Windau") is 'n stad in die weste van Letland langs die Oossee met 'n oppervlakte van 55,4 vierkante kilometer en 'n bevolking van 43 088 mense (soos op 1 Januarie 2009). Ventspils is vandag veral 'n moderne nywerheidsentrum met een van Letland se beduidendste seehawens wat onder meer Russiese ru-olie en kalisout hanteer.

Nogtans maak die gerestoureerde historiese stadskern en sy skoon strande van Ventspils ook 'n toeristebestemming. 


</doc>
<doc id="32939" url="https://af.wikipedia.org/wiki?curid=32939" title="ADSL">
ADSL

ADSL (Engels vir "Asymmetric Digital Subscriber Line" ook bekend as "Asymmetric Digital Subscriber Loop") is 'n standaard vir 'n digitale tegnologie vir snelle datakommunikasie oor 'n telefoonlyn van koperdraad.

Asimmetries Digitale Intekenaar Lyn (ADSL) is 'n vorm van DSL, 'n datakommunikasietegnologie wat vinniger ontsperring van data oorsein oor koper telefoonlyne as 'n konvensionele "voiceband"-modem kan voorsien. Dit doen dit deur die benutting van frekwensies wat nie stemtelefoon gebruik nie. 'n "Splitter" - of mikrofilter - laat 'n enkel telefoonkonneksie om beide ADSL-diens en -stem tegelyk toe te pas, omdat foonlyne in kwaliteit verskil en was nie oorspronklike gebou met DSL in gedagte nie, dit kan oor die algemeen alleen gebruik word oor kort afstande, tipies minder as 4km [William Stallings boek].



</doc>
<doc id="32942" url="https://af.wikipedia.org/wiki?curid=32942" title="Anaërobiese vertering">
Anaërobiese vertering

Anaërobies vertering is 'n reeks prosesse waarin mikro-organismes bioafbreekbare materiale in die afwesigheid van suurstof afbreek. Die proses word dikwels gebruik om afvalwater en -slyk en ook organiese afval te behandel omdat dit die volume en massa van die voermateriaal verminder. As deel van 'n geïntegreerde afvalbestuurstelsel kan anaerobiese vertering die uitlaatgas van vullishope na die atmosfeer verminder. Anaerobiese vertering is 'n bron van hernubare energie omdat die proses 'n metaan- en koolstofdioksiedryke biogas oplewer wat geskik is om fossielbrandstowwe te vervang. Die voedingryke vastestowwe wat agtergelaat word na vertering kan gebruik word as bemesting.

Die verteringsproses begin met bakteriese hidrolise van die voermateriale om die onoplosbare organiese polimere soos koolhidrate af te breek en dit beskikbaar te maak vir ander bakterieë. Asidogeniese bakterieë kan die suikers en aminosure dan na koolstofdioksied, waterstof, ammoniak, waterstof en organiese sure omskakel. Asetogeniese bakterieë skakel dan hierdie organiese sure om na asynsuur saam met nog meer ammoniak, waterstof en koolstofdioksied. Metanogeniese bakterieë skakel dan uiteindelik hierdie produkte na metaan en koolstofdioksied om.

Die tegniese vaardigheid wat vereis word om anaerobiese verteerders optimaal te onderhou tesame met hoë kapitale kostes en lae prosesrendemente het tot dusver die toepassing daarvan vir afvalbestuur in die nywerheid beperk. Anaerobiese verteringsaanlegte is egter geïdentifiseer as een van die belowendste gedesentraliseerde bronne van energie, aangesien hulle minder kapitaal verg as groot kragsentrales.

Versigtige beheer van die verteerder se temperatuur, pH en voertempo is belangrik om doeltreffende ontbinding van die materiaal te verkry. Versteurings in die ontbindingsproses kan ook lei tot algehele faling van die proses. Dit is baie belangrik dat die kwaliteit van die voermateriale onderhou word en dat die proses effektief gemonitor word om te verseker dat die verrigting van die verteerder betroubaar en voorspelbaar bly.

Wetenskaplike belangstelling in die gasse wat ontstaan vanuit die natuurlike ontbinding van organiese materiaal is vir die eerste keer in die sestiende eeu deur Robert Boyle en Stephen Hale aangeteken. Hulle het opgemerk dat 'n vlambare gas vrygestel word wanneer die sediment in strome en mere versteur word. In 1808 het Sir Humphry Davy bepaal dat metaan teenwoordig was in die gasse wat deur beesmis afgeskei is. Die eerste anaërobies verteerder is deur 'n melaatse kolonie in Bombaai Indië in 1859 gebou. In 1895 is tegnologie in Exeter, Engeland ontwikkel waar 'n septiese tenk gebruik is om gas te ontwikkel vir straatligte. In 1904 is daar ook in Engeland vir die eerste keer van 'n dubbeldoel tenk vir beide sedimentasie en slykbehandeling in Hampton geïnstalleer. In 1907 in Duitsland is 'n patent toegeken vir die Imhoff tenk, 'n soort verteringstenk.

In die 1930's het anaërobiese vertering toenemend erkenning as 'n navorsingsveld in wetenskaplike kringe geniet. Navorsing in hierdie tyd het gelei tot die ontdekking van anaërobies bakterieë, die mikro-organismes wat die proses ondersteun. Verdere navorsing is ook gedoen om vas te stel onder watter toestande die metanogeniese bakterieë groei en voortplant.

Anaërobiese vertering kan veral goed op nat organiese materiaal toegepas word en word dikwels gebruik vir die behandeling van uitvloeisels en riool. Anaërobiese vertering is 'n eenvoudige proses wat die hoeveelheid organiese materiaal drasties kan verminder wat andersins op 'n vullishoop gestort sou moes word of verbrand sou moes word.

Byna enige organiese materiaal kan deur middel van anaërobiese vertering verwerk word. Dit sluit biodegradeerbare afval soos papiervullis, grassnysels, oorskietkos, riool en dieremis in. Die uitsondering hierop is houtagtige afval wat baie moeilik ontbind word aangesien anaërobe nie lignien kan afbreek nie. Anaërobiese verteerders kan ook met gewasse gevoer word wat vir die spesifieke doeleinde gekweek word soos byvoorbeeld kuilvoer.

In ontwikkelende lande bied eenvoudige anaërobiese verteringstelsels die moontlikheid van goedkoop, lae-koste energie vir kook- en beligtingsdoeleindes. Anaërobiese verteringsfasiliteite is deur die Verenigde Nasies se Ontwikkelingsprogram erken as een van die belowendste gedesentraliseerde energiebronne.

Sjina en Indië het beide groot regeringsgesteunde skemas sedert 1975 gehad vir die aanpas van klein biogas-aanlegte vir huishoudelike kook- en beligtingsdoeleindes. Tans kan projekte vir anaërobiese vertering in die ontwikkelende wêreld finansiering bekom deur middel van die Verenigde Nasies se skoon omgewingsontwikkelingsprogram as hulle 'n verlaging in koolstofuitlate kan aantoon.

Druk vanweë omgewingswette rondom die bestuur van vaste afval in die ontwikkelde lande het gelei tot 'n toename in die gebruik van anaërobiese vertering as 'n proses vir die vermindering van afvalvolumes en die gepaardgaande nuttige byprodukte. Anaërobiese vertering kan gebruik word om die voorafgeskeide organiese gedeelte van munisipale afval te verwerk of saam met meganiese sorteringstelsels gebruik word om die oorblywende gemengde munisipale afval te verwerk.

Die gebruik van anaërobiese verteringstegnologie kan bydra tot die vermindering van skadelike uitlaatgasse op verskeie maniere.


Metaan en die krag wat vanaf anaerobiese verteringsfasiliteite verkry word kan gebruik word om die energie wat uit fossielbrandstowwe verkry word te verminder en daarom ook die aflaat van kweekhuisgasse te verminder. Al word koolstofdioksied ook vrygestel deur die metaanverbranding is die koolstof sodoende verkry reeds deel van die koolstofkringloop.

Die koolstof wat in die atmosfeer vrygestel word deur die verbranding van biogas is deur plante uit die atmosfeer verwyder. As die plante dus weer groei verwyder dit weer die koolstof uit die atmosfeer en daarom veroorsaak die stelsel nie 'n opbou van koolstofdioksied in die atmosfeer nie. Dit staan in starre kontras met fossielbrandstowwe waar die koolstof reeds miljoene jare gelede in die aardkors vasgelê is en daarom lei die verbranding daarvan tot 'n verhoging in die oorhoofse koolstofdioksiedvlakke in die atmosfeer.

As die verrottende afval wat in anaërobiese verteerders op vullishope mee weggedoen word sal dit natuurlik ontbind en ook dikwels op anaërobiese wyse. In hierdie geval sal die gas uiteindelik in die atmosfeer beland. Metaan is ongeveer twintig keer meer skadelik as 'n kweekhuisgas as koolstofdioksied en daarom het dit 'n beduidende negatiewe impak op die omgewing.

Die oorskot vloeistof kan gebruik word as bemesting wat noodsaaklike voedingstowwe aan die grond kan verskaf. Die soliede, veselagtige komponent van die verteerde materiaal kan ook gebruik word om die organiese inhoud van die grond te verhoog. In sommige lande waar daar baie arm grond bestaan kan die mark vir die vaste uitskot van die verteringsproses byna net so belangrik wees as die biogas wat gelewer word.

In lande waar huishoudelike afval herwin word kan die gebruik van plaaslike anaërobiese verteringsfasiliteite help om die hoeveelheid afval wat vervoer moet word na vullishope of verbrandingsaanlegte te verminder.

Daar bestaan 'n aantal bakterieë wat betrokke is in die anaërobiese verteringsproses insluitende asynsuurvormende bakterieë (asetogenese) en metaanvormende bakterieë (metanogenese). Hierdie bakterieë verteer die voermateriaal wat dan 'n verskillende aantal prosesse ondergaan om dit na intermediêre molekules omskakel insluitend suikers, waterstof en asynsuur alvorens dit uiteindelik na biogas omgeskakel word.

Verskillende spesies bakterieë kan by verskillende temperature oorleef. Die batkerieë wat optimaal leef by temperature van tussen 35-40°C word die mesofiele genoem. Sommige bakterieë kan by warmer temperature van 55-60°C oorleef en word termofiele genoem. Metanogenese ontstaan deur 'n primitiewe groep van archaea. Hierdie familie sluit spesies in wat in ongunstige toestande by warm ondersese fonteine bestaan. Hierdie spesies bied meer weerstand teen hitte en kan daarom by termofiliese temperature leef, 'n eienskap wat uniek is aan bakteriese families.

Soos in die geval van aërobiese stelsels vereis die bakterieë in anaërobiese stelsels 'n bron van elementêre suurstof om te kan groei en voort te plant. In 'n anaërobiese stelsel is daar nie suurstofgas teenwoordig nie, aangesien die geseëlde houers verhoed dat suurstof vanuit die lug die stelsel binnegaan. Anaërobe verkry dus hul suurstof vanuit ander bronne as die atmosfeer. Die suurstofbron vir hierdie mikro-organismes kan die organiese materiaal self wees of alternatiewelik die anorganiese oksiede in die voermateriaal. As die suurstof afkomstig is van die organiese materiaal is die intermediêre eindprodukte gewoonlik alkohole, aldehiede en organiese sure plus koolstofdioksied. In die teenwoordigheid van gespesialiseerde metanogene word die intermediêre produkte omgeskakel na die 'finale' eindprodukte naamlik metaan, koolstofdioksied en spoorhoeveelhede waterstofsulfied. In 'n anaërobiese stelsel word die chemiese energie in die organiese materiaal vervat grootliks deur die metanogeniese bakterieë vrygestel.

Die bakteriebevolking neem tipies 'n beduidende hoeveelheid tyd alvorens hulle sodanig gevestig is dat hulle doeltreffend is. Dit is daarom algemene praktyk om anaërobiese mikro-organismes vanaf bestaande bevolkings by te voeg. Hierdie saadproses vind dikwels plaas deur die byvoeging van rioolslyk of slyk vanaf beeskrale.

Daar is vier sleutel biologiese en chemiese stappe van anaërobiese vertering:


In die meeste gevalle bestaan biomassa uit groot organiese polimere. Vir die anaërobiese verteerder om die energiepotensiaal van hierdie materiaal te tap, moet die kettings eers afgebreek word na hul kleiner onderdele. Hierdie kleiner deeltjies of monomere soos suikers kan geredelik deur ander bakterieë afgebreek word. Die afbreekproses van hierdie kettings en die oplos van die kleiner molekule word hidrolise genoem. Hidrolise is daarom ook die noodsaaklike eerste stap in die anaërobiese verteringsproses. Deur middel van hidrolise word die komplekse organiese molekules afgebreek na eenvoudige suikers, aminosure en vetsure.

Asetaat en watersntof wat in die eerste stadia geproduseer word kan direk deur die metanogene benut word. Ander molekules soos die vlugtige vetsure met 'n kettinglengte wat langer is as asetaat moet eers biologies ontbind word na verbindings wat direk deur die metanogene gebruik kan word. Die biologiese proses van asidogenese is waar hierdie verdere ontbinding van die oorblywende komponente plaasvind deur asidogeniese (gistende) bakterieë. Hier word vlugtige vetsure geskep tesame met ammoniak, koolstofdioksied en waterstofsulfied asook ander byprodukte. Die proses van asidogenese is soortgelyk aan die proses wat plaasvind as melk suur word.

Die derde stadium van anaërobiese vertering is asetogenese. Hier word eenvoudige molekules wat deur die asidogeniese fase geskep is verder afgebreek deur asetogene om hoofsaaklik asynsuur, koolstofdioksied en waterstof te vorm.

Die finale stadium van anaërobiese vertering is die biologiese metanogenese proses. Die metanogene gebruik die intermediêre produkte van die voorafgaande stadia en skakel dit om na metaan, koolstofdioksied en water. Dit is hierdie komponente wat die grootste deel uitmaak van biogas wat deur die stelsel opgewek word. Metanogenese is sensitief vir hoë en lae pH's en vind plaas tussen 'n pH van tussen 6.5 en 8. Die oorblywende, materiaal wat nie deur die mikrobes verteer kan word nie saam met enige dooie bakteriese materiaal maak die oorskot uit.

'n Eenvoudige generiese chemiese vergelyking van die oorhoofse proses kan as volg geskryf word:


</doc>
<doc id="32945" url="https://af.wikipedia.org/wiki?curid=32945" title="Olimpiese Somerspele 1906">
Olimpiese Somerspele 1906

Die Olimpiese Somerspele 1906 (Grieks: Θερινοί Ολυμπιακοί Αγώνες 1906, "Therinoí Olympiakoí Agó̱nes 1906"), het vanaf 22 April tot en met 2 Mei 1906 in Athene, Griekeland, plaasgevind. Die spele staan ook bekend as die "tussenspele van 1906" aangesien hierdie spele plaasgevind het tussen die normale vierjarige periodes van die Olimpiade. Dit is destyds as die "Tweede Internasionale Olimpiese Spele in Athene" aangebied. Die Spele word tans nie deur die Internasionale Olimpiese Komitee (IOK) erken nie, selfs nie die medaljes en Olimpiese rekords wat behaal is nie.

13 Olimpiese sporte is tydens die Spele beoefen.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Suid-Afrika het nie aan hierdie Spele deelgeneem nie, hoewel hulle twee jaar vantevore aan die 1904-Spele deelgeneem het.

Hier is die top tien lande wat medaljes by die Spele verower het:



</doc>
<doc id="32946" url="https://af.wikipedia.org/wiki?curid=32946" title="Olimpiade">
Olimpiade

'n Olimpiade is 'n periode in die Griekse geskiedenis van 4 jaar waartydens daar vir die Olimpiese Spele voorberei is.

Die ou Olimpiese Spele begin in 776 voor Christus en word elke 4 jaar gehou, waar 'n olimpiade die periode tussen die spele aangedui. Ou skrywers het onder andere gebeurtenisse aan die hand hiervan gedateer.

Tans begin 'n olimpiade op 1 Januarie van die jaar waarop die Olimpiese Somerspele gehou word. Die eerste moderne Olimpiade begin in 1896, die tweede in 1900, ens. Die nege-en-twintigste olimpiade begin in 2008.


</doc>
<doc id="32947" url="https://af.wikipedia.org/wiki?curid=32947" title="Olimpiese Somerspele 1908">
Olimpiese Somerspele 1908

Die Olimpiese Somerspele 1908 (Engels: "1908 Summer Olympics"), amptelik bekend as die Spele van die IVde Olimpiade, is tussen 27 April en 31 Oktober 1908 as die langste spele in die moderne Olimpiese geskiedenis in die Britse hoofstad Londen aangebied. Die wedstryde het saamgeval met die Frans-Britse Expo ("Franco-British Exhibition"), 'n tentoonstelling wat bande tussen die Verenigde Koninkryk en Frankryk, die sogenaamde "Entente cordiale", versterk het.
In teenstelling met die Olimpiese Somerspele 1900 in Parys en St. Louis in 1904, waar die wedstryde te midde van chaotiese organisasie in die skadu van die wêreldtentoonstellings gestaan het wat gelyktydig aangebied is, het die Londense Spele wye aandag getrek. Dit was veral aan die feit te danke dat meer as twee derdes van alle wedstryde tydens slegs twee weke in Julie in die "White City Stadium" gehou is. Die stadion, geleë in Shepherd's Bush, was revolusionêr: dit was nie net 'n atletiekbaan nie, maar het ook oor 'n swembad en platforms vir stoei en gimnastiek beskik.

Naas die eintlike "Somerspele" het die IVde Olimpiade drie verdere fases van wedstryde behels. Tydens die "Lentespele" tussen laat April en die middel van Junie is wedstryde in vier balsportsoorte gehou. "Nautiese spele" met watersport-wedstryde buite Londen het tussen die einde van Julie en die einde van Augustus gevolg. Die Spele is in die tweede helfte van Oktober afgesluit met sportsoorte wat in Groot-Brittanje tradisioneel hoofsaaklik in die koue maande beoefen word, soos boks en verskeie balsporte. Danksy 'n yssportarena, waar ys kunsmatig gemaak kon word, is vir die eerste keer ook wedstryde in 'n wintersport gehou, naamlik ysskaatswedrenne.

In teenstelling met huidige Spele was die Olimpiade in 1908 nog 'n groot sportfees vir amateursportlui. Maar die Olimpiese Spele in Londen was die eerste Olimpiade waar nasionale spanne op 'n georganiseerde manier teen mekaar meegeding het, en ook die eerste Spele wat grootskaalse media-aandag getrek het. Vir die eerste keer is Olimpiese wedstryde gefilm en fotografies gedokumenteer, waarby opnames wêreldwyd gepubliseer is. Die Amerikaanse persmagnate Randolph Hearst en Joseph Pulitzer het hul eie wedloop om die hoogste sirkulasiesyfers vir hul dagblaaie gehou en sportbylaes grootliks uitgebrei met uitvoerige artikels oor die Olimpiese wedstryde wat met foto's en tekeninge geïllustreer is.

Baie van die dramatiese karakter, wat die Spele in 1908 gekenmerk het, is deur die Amerikaanse pers aan hulle verleen, insluitende berigte oor vooringenome Britse skeidsregters (alle skeidsregters in 1908 was Britte) wat Amerikaanse deelnemers na bewering benadeel het – tot 'n mate waar koning Edward VII so ontsteld oor die beskuldigings was dat hy volgens gerugte gedreig het om nie die sluitingseremonie by te woon nie.

Berlyn, Milaan en Rome is aanvanklik genomineer as kandidate om die Spele aan te bied. Die Spele is uiteindelik aan Rome toegeken. Met die uitbarsting van vulkaan Vesuvius op 7 April 1906 is Napels verwoes, en die geld wat bestem was vir die Olimpiese Spele is aangewend om die stad weer op te bou.

Londen is vervolgens aangewys as alternatiewe gasheerstad. Die Spele het saam met die "Frans-Britse Expo" plaasgevind, wat destyds 'n veel belangriker gebeurtenis was. Die Britse Olimpiese Komitee het onder leiding van lord Desborough slegs enkele maande tyd gehad om 'n sportstadion met sewentigduisend sitplekke te bou.

Die Londense Spele was streng genome die vyfde Olimpiade van die moderne tydperk en het op die sogenaamde Olimpiese Tussenspele gevolg wat in 1906 in die Griekse hoofstad Athene gehou is. Die president van die Internasionale Olimpiese Komitee (IOK), Pierre de Coubertin, het egter daarop aangedring dat die Atheense Spele slegs as 'n soort "tienjaarfeesviering" van die eerste moderne Spele in 1896 erken word. Gevolglik het die IOK geen amptelike status aan die Spele van 1906 verleen nie – alhoewel hulle met hul puik organisasie as 'n voorbeeld vir latere Olimpiades gedien en 'n belangrike hupstoot vir die Olimpiese Spele gelewer het, wat anders moontlik hul belangrikheid as internasionale sportfees sou verloor het. Die Londense Spele het in tydelike opsig met die vierde Olimpiade saamgeval en was dus in ooreenstemming met die oorspronklik beplande vierjaarlikse ritme waarvolgens Spele sou plaasvind.

Londen was nie die eerste keuse vir die Olimpiese Spele 1908 nie. Reeds in 1901 het Duitse IOK-verteenwoordigers aansoek gedoen om die Spele in Berlyn te organiseer. In Maart 1903 het die Italiaanse gimnastiekvereniging "Federazione Gimnastica Italiana" besluit om Rome as kandidaatstad voor te stel. Die stadsraad van Rome het in Januarie 1904 bevestig dat hulle as beskermheer van die kandidaatskap sou optree en sodoende amptelike status aan die aansoek verleen. Die besluit is in ooreenstemming met Pierre de Coubertin se wense geneem wat dit duidelik gestel het dat hy Rome bo Berlyn as gasheerstad sou verkies. Daarenteen het die Berlynse kandidatuur geen politieke steun geniet nie, en die verteenwoordigers van die Duitse Rykskomitee vir Olimpiese Spele ("Deutscher Reichsausschuss für Olympische Spiele, DRafOS") het hul aansoek op 22 Junie 1904 tydens die IOK-vergadering in Londen teruggetrek. Rome is per akklamasie as gasheerstad van die Olimpiese Spele 1908 aangewys.

Die Romeinse organisasiekomitee het egter van begin af geskroom om die nodige voorbereidings vir die Spele te tref en in Januarie 1906 selfs ontbind. Twee ander groot Italiaanse stede, Milaan en Turyn, was gekant teen die idee dat alle internasionale aandag slegs op Rome sou fokus en nasionale fondse aan Romeinse spele bestee sou word. Ná die uitbarsting van die vulkaan Vesuvius op 7 April 1906 was dit bowendien duidelik dat die Spele in Rome nie meer befonds sou kon word nie aangesien alle finansiële middele vir die heropbou van Napels se oostelike voorstede benodig is. Berlyn het geen tweede aansoek ingedien nie aangesien die DRafOS geen kans gesien het om die finansiering en bou van 'n nuwe stadion in die oorblywende twee jaar te reël nie.

Die IOK het in 'n byna uitweglose situasie beland. Ter geleentheid van 'n IOK-vergadering in Athene tydens die Olimpiese Tussenspele van 1906, wat deur die Britse koning, die koningin, die Prins en Prinses van Wallis bygewoon is, is gesprekke oor dié saak ook op die Britse skip "Branwen" gevoer wat in Phalerumbaai voor anker gelê het. Voorstelle is gemaak om die Spele in Londen aan te bied, en lord Desborough het koning Edward VII genader om sy mening in te win. Die monarg het onmiddellik sy toestemming verleen om die Olimpiade in die Britse hoofstad te hou.

Die Italiaanse verteenwoordigers het 'n amptelike voorstel aan die Britse Olimpiese Vereniging ("British Olympic Association, BOA") gemaak waarvolgens Londen as gasheerstad vir die Spele sou inspring. Geheime onderhandelinge is met die IOK begin waartydens die BOA aangebied het om die Spele saam met Britse sportverenigings te organiseer. Op 24 November 1906 het die BOA 'n amptelike persverklaring uitgereik waarvolgens die volgende Spele in Londen sou plaasvind.

Die Londense Spele van 1908 word gewoonlik nie met politieke inmenging verbind, soos meer onlangse Olimpiades nie – hulle is immers in 'n tyd gehou waar sportgebeure ver buite die belangesfeer van politici afgespeel het. Vir hierdie vroeë Spele was daar geen of min gesofistikeerde veiligheidsmaatreëls getref gewees, besluite is nie deur politici geneem nie en geen staatsfondse is ook vir die voorbereiding of organisasie gebruik nie.

Maar die Olimpiese Spele van 1908 was ook deurweef met politieke en sosiale belange – die verskil tussen vroeë 20ste eeuse Olimpiades en moderne Spele lê in die verhouding tussen politiek en sport. In 1908 is sport as 'n verlengstuk van politiek beskou. In latere dekades is dit as 'n alternatiewe vorm van politieke beleidvoering geïnstrumentaliseer.

Die Londense Spele van 1908 is van begin af deur politieke omstandighede beïnvloed. Die feit dat die hoofstad van die Verenigde Koninkryk as gasheerstad kon optree, was aan een van die belangrikste politieke ontwikkelinge van die vroeë 20ste eeu te danke – die "Entente Cordiale" of "vriendskaplike ooreenkoms" tussen die Verenigde Koninkryk en Frankryk wat in 1904 onderteken is. Ter viering van dié historiese gebeurtenis – die twee lande was immers eeue lank steeds weer in langdurige oorloë met mekaar gewikkel – het die Hongaars-gebore entrepreneur Imre Kiralfy (1845–1919) besluit om 'n grootskaalse Anglo-Franse tentoonstelling te organiseer. Hiervoor het hy 'n klein stad in Wes-Londen laat bou wat hy "White City" genoem het. Die nuwe buurt het sy deure in die lente van 1908 geopen. Die Britse Olimpiese Assosiasie se versoek om ook 'n groot sportstadion vir die Olimpiese Spele in White City te bou, het Kiralfy met graagte toegestaan.

Vir Lord Desborough as organiseerder van die Spele was dit vanselfsprekend dat die privaatsektor die gebeurtenis sou borg:

Terwyl daar nie verwag kon word dat die belastingbetaler sou instaan vir enige koste verbonde aan die Londense Spele nie, is belangstellende indiwidue aangemoedig om hul steun te wys deur 'n donasie te maak, insluitende parlementslede. Dertig afgevaardigdes het elkeen £30 bygedra. Sportklubs en dagblaaie is eweneens gevra om, indien moontlik, 'n finansiële bydrae tot die Olimpiade te maak om reiskoste en verblyf van deelnemers te dek. Die totale boukoste vir die stadion, wat £60 000 beloop het, is egter ten volle deur Kiralfy gedra. In ruil hiervoor sou hy 75 persent van die opbrengs van kaartjiesverkope ontvang.

Die stadion is gebou om 68 000 toeskouers te huisves, met staanplekke vir 'n bykomende 28 000 sportgeesdriftiges. Maar kaartjieverkope in die eerste week van die Spele was teleurstellend min. Minder as 10 000 toeskouers het wedstryde bygewoon en op sommige dae was dié getal selfs laer as 4 000. Buitengewone slegte weer was een van die hoofredes hiervoor, maar dit was veral die kaartjiepryse wat potensiële toeskouers afgeskrik het. Belangstellendes moes tot £1 vir 'n sitplek betaal – 'n bedrag wat gelykstaan aan meer as £100 teen huidige prysvlakke en wat gewone toeskouers destyds nie kon bekostig nie.

Kaartjiepryse is opsetlik hoog gehou aangesien daar vrese oor swak gedrag van gewone toeskouers en "massas" in die algemeen bestaan het – gegewe die sosiale verdeling van die samelewing in die vroeë 20ste eeu was die organiseerders van die Spele onseker of hulle groot skares toeskouers in die stadion kon toelaat.

22 Olimpiese sportsoorte in 110 dissiplines is tydens die Spele beoefen. Tydens die Spele is 110 goue medaljes oorhandig. Daarbenewens is wedstryde in verskeie demonstrasiesporte beslis.

Twaalf sportplekke is tydens die Olimpiese Somerspele 1908 gebruik:

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Suid-Afrika het aan die Spele deelgeneem en een goue en een silwermedalje verower. Die gouemedalje is deur Reggie Walker in die 100 meter losgeslaan. Charles Hefferon het die silwermedalje in die maraton gewen.

Die top tien lande wat medaljes by die Spele verower het was:




</doc>
<doc id="32948" url="https://af.wikipedia.org/wiki?curid=32948" title="Olimpiese Somerspele 1912">
Olimpiese Somerspele 1912

Die Olimpiese Somerspele 1912 (Sweeds: "Olympiska sommarspelen 1912"), amptelik bekend as die Spele van die Vde Olimpiade, is tussen 5 Mei en 27 Julie 1908 in Stockholm, Swede, aangebied. Stockholm was die enigste kandidaatstad en is in 1909 deur die Internasionale Olimpiese Komitee (IOK) as gashouer benoem.
Hierdie spele was 'n toonbeeld van effektiwiteit, vir die eerste keer word van 'n omroepstelsel en elektroniese tydmeting gebruik gemaak. Vir die Spele bou die organisasiekomitee die bekende rooi baksteen-stadion met sy middeleeuse aansig, wat twee-en-dertigduisend toeskouers kon akkommodeer. Die swemitems vind in die soutwater swembad van Djurgårdsbrunnsviken, in die stadsentrum van Stockholm plaas. Dit was die laaste Olimpiese Somerspele voor die uitbreek van die Eerste Wêreldoorlog twee jaar later.

14 Olimpiese sportsoorte in 102 dissiplines is tydens die Spele beoefen. Tydens die Spele is 103 goue medaljes oorhandig. Daarbenewens is wedstryde in verskeie demonstrasiesporte beslis.

Twaalf sportplekke is tydens die Olimpiese Somerspele 1912 gebruik:

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Suid-Afrika neem aan hierdie Spele deel en behaal 'n algehele sewende plek met vier goue en twee silwermedaljes. Rudolph Lewis wen onder andere 'n gouemedalje in fietsry en word so die eerste Suid-Afrikaner om 'n gouemedalje in die sport te wen. Kenneth McArthur wen die gouemedalje in maraton en sy landgenoot Christopher Gitsham wen die silwermedalje.

Suid-Afrika wen die gouemedalje in tennisdubbelspel en Charles Lyndhurst Winslow wen goud in die enkelspel terwyl Harry Austin Kitson 'n silwermedalje losslaan.

Hier is die top tien lande wat medaljes by die Spele verower het:



</doc>
<doc id="32949" url="https://af.wikipedia.org/wiki?curid=32949" title="Olimpiese Somerspele 1916">
Olimpiese Somerspele 1916

Die Olimpiese Somerspele 1916 (Duits: "Olympische Sommerspiele 1916"), amptelik bekend as die Spele van die VIde Olimpiade, sou in 1916 in Berlyn, Duitsland, gehou word. Na die uitbreek van die Eerste Wêreldoorlog in 1914 gaan die voorbereidings normaal voort, aangesien hulle nie verwag het dat die oorlog so lank sou duur nie. Uiteindelik word die Spele tog afgelas. Berlyn het 20 jaar later die Olimpiese Somerspele 1936 aangebied, die laaste spele voor uitbreek van die Tweede Wêreldoorlog.
Berlyn is op 4 Julie 1912 deur die Internasionale Olimpiese Komitee (IOK) in Stockholm as gashouer benoem. Ander kandidaatstede was Alexandrië, Amsterdam, Boedapest, Brussel en Cleveland.

Vir die Olimpiese Spele is die Duitse Stadion in Grunewald, destyds in die selfstandige stad Charlottenburg, opgerig. Die bouwerk het op 10 Augustus 1912 begin en op 8 Junie 1913 is die stadion ingewy. Dit is in 1934 afgebreek en deur die Olimpiese Stadion vir die Olimpiese Somerspele 1936 vervang.

Daar was ook planne vir 'n wintersportweek in Februarie met sportsoorte soos ski, sierskaats en yshokkie in die Swartwoud. Dit sou die voorloper van die Olimpiese Winterspele gewees het, wat vir die eerste keer in 1924 in Chamonix-Mont-Blanc, Frankryk, aangebied is.




</doc>
<doc id="32950" url="https://af.wikipedia.org/wiki?curid=32950" title="Olimpiese Somerspele 1920">
Olimpiese Somerspele 1920

Die Olimpiese Somerspele 1920 (Frans: "Les Jeux olympiques d'été de 1920"), amptelik bekend as die Spele van die VIIde Olimpiade, is tussen 20 April en 12 September 1920 in Antwerpen, België, aangebied. Die Spele word aan België toegeken vanweë die lyding wat die Belgiese volk tydens die Eerste Wêreldoorlog verduur het. Atlanta, Amsterdam, Boedapest, Cleveland, Havana, Lyon en Philadelphia het ook aansoek gedoen om die Spele aan te bied. Lyon trek egter hulle nominasie terug voor die stemming plaasvind. Atlete vanuit 29 lande het aan die Spele deelgeneem. Duitsland, Oostenryk, Hongarye, Bulgarye en Turkye is nie uitgenooi nie. Rusland bly weg omdat dit deur 'n burgeroorlog verskeur is.
Die Spele was nie 'n reuse sukses nie. Die hoë toegangsgelde het die publiek afgeskrik. Een toegangskaartjie kos byvoorbeeld 3 frank, 'n baie hoë prys vir die tyd. Dit was nie net die hoë pryse nie, maar slegte weer hou ook die volk weg. Die organisasiekomitee aanvaar skuld hiervoor, maar weier elke ekstra uitgawe, selfs die publikasie van 'n gedenkboek.

22 Olimpiese sportsoorte in 156 dissiplines is tydens die Spele beoefen. Tydens die Spele is 156 goue medaljes oorhandig. Daarbenewens is wedstryde in een demonstrasiesport beslis.

17 sportplekke is tydens die Olimpiese Somerspele 1920 gebruik:

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Clarence Walker wen die goudmedalje in boks in die kapokgewig-afdeling. Henry Kaltenbrunn wen silwer in die fietsry pad tydtoets terwyl Suid-Afrika silwer in die Tandem-2000 m wen en brons in die 4000 m span kompetisie.

Suid-Afrika wen ook silwer in die 600 m skietkompetisie terwyl Louis Raymond en Charles Winslow goud en brons onderskeidelik in die tennisenkelspel wen.

Bevil Rudd wen goud en brons in die 400 m en 800 m en Suid-Afrika wen silwer in die 400 m mans aflos.

Hier is die top tien lande wat medaljes by die Spele verower het:



</doc>
<doc id="32952" url="https://af.wikipedia.org/wiki?curid=32952" title="HSBC">
HSBC

HSBC is een van die grootste bankgroepe ter wêreld. Dit is die afkorting van HongKong and ShangHai Banking Corporation. Die groep is in 1991 gestig. Die hoofkantoor is tans in Londen, Engeland.

Die bank se leuse is: ""The world's local bank"" ("Die wêreld se plaaslike bank").


</doc>
<doc id="32953" url="https://af.wikipedia.org/wiki?curid=32953" title="Olimpiese Somerspele 1944">
Olimpiese Somerspele 1944

Die Olimpiese Somerspele 1944 (Engels: "1944 Summer Olympics"), amptelik bekend as die Spele van die XIIIde Olimpiade, sou in 1944 gehou word, maar is na die uitbreek van die Tweede Wêreldoorlog afgelas. Die Spele is in Junie 1939 deur die Internasionale Olimpiese Komitee (IOK) aan Londen, Verenigde Koninkryk, toegewys. Ander kandidaatstede was Rome, Detroit, Lausanne, Athene, Boedapest, Helsinki en Montreal. Maar net drie maande later het met die Duitse Inval van Pole op 1 September 1939 die Tweede Wêreldoorlog begin, wat tot 1945 sou duur.

Na die oorlog is die volgende Spele, die Spele van 1948, sonder stemming aan die Verenigde Koninkryk toegeken.

Ten spyte van die oorlog het die IOK baie geleenthede in hul hoofkantoor in Lausanne, Switserland, georganiseer om die vyftigste herdenking van hul stigting te vier. Hierdie "Jubileevieringe van die IOK", so genoem deur Carl Diem, die skepper van die Olimpiese fakkelloop se moderne tradisie, is tussen 17 en 19 Junie 1944 gehou.

Poolse krygsgevangenes in die Woldenberg (Dobiegniew) Oflag II-C krygsgevangenekamp is deur hul Duitse ontvoerders toestemming verleen om 'n nie-amptelike krygsgevangenes Olimpiade tussen 23 Julie en 13 Augustus 1944 aan te bied en 'n Olimpiese vlag, gemaak met 'n laken en stukkies gekleurde serpe, is gehys. Die geleentheid is beskou as 'n demonstrasie dat die Olimpiese gees oorloë transendeer.

Londen is in Junie 1939 deur die Internasionale Olimpiese Komitee gekies as die gasheer vir die Olimpiese Somerspele in 1944. Ander kandidate was: Rome, Detroit, Lausanne, Athene, Boedapest, Helsinki en Montreal.

Die stemming het as volg verloop:


</doc>
<doc id="32954" url="https://af.wikipedia.org/wiki?curid=32954" title="Olimpiese Somerspele 1940">
Olimpiese Somerspele 1940

Die Olimpiese Somerspele 1940 (Fins: "Kesäolympialaiset 1940"; Japannees: 東京オリンピック (1940年)), amptelik bekend as die Spele van die XIIde Olimpiade, sou in 1940 gehou word, maar is na die uitbreek van die Tweede Wêreldoorlog afgelas. Die Spele is op 1 Augustus 1936 deur die Internasionale Olimpiese Komitee (IOK) tydens die Olimpiese Somerspele 1936 in Berlyn aan Tokio, Japan, toegewys. Dit was die eerste keer dat Olimpiese Spele in 'n land buite die Westerse wêreld beplan is. Maar Japan moes afsien van die plan na die uitbreek van die Tweede Chinees-Japannese Oorlog in 1937 en het die Spele op 14 Julie 1938 van die hand gewys. Die Spele is drie dae later aan Helsinki, Finland, toegewys, maar met die uitbreek van die Winteroorlog in 1939 is dit heeltemal afgelas.
Die hoofstadion vir die Olimpiese Spele 1940 in Tokio sou die Meiji Jingu-stadion gewees het, wat vir die latere Olimpiese Somerspele 1964 ingespan is. Vir die Olimpiese Spele in Helsinki is tussen 1934 en 1938 die Olimpiese Stadion opgerig, waar die Olimpiese Somerspele 1952 gehou is. Beide Finland en Japan het vir hul latere Olimpiese Somerspele ter wille van kostebesparing planne van die oorspronklik beplande Somerspele gebruik.

Omdat die Tweede Wêreldoorlog tot 1945 gewoed het, is die in Londen beplande Olimpiese Somerspele 1944 ook afgelas. Die Britse hoofstad het die eerste Olimpiese Somerspele na die Tweede Wêreldoorlog vier jaar later aangebied.

Tokio is op 1 Augustus 1936 deur die Internasionale Olimpiese Komitee gekies as die gasheer vir die Olimpiese Somerspele in 1940. Ander kandidate was: Helsinki, Barcelona en Rome.

Die stemming het as volg verloop:


</doc>
<doc id="32955" url="https://af.wikipedia.org/wiki?curid=32955" title="Olimpiese Somerspele">
Olimpiese Somerspele

Die Olimpiese Somerspele, amptelik die Spele van die Olimpiade, is 'n internasionale multi-sport geleentheid wat elke vier jaar deur die Internasionale Olimpiese Komitee (IOK) georganiseer word. 'n Olimpiese oorwinning word wêreldwyd gesien as die mees prestigeryke oorwinning in 'n sport. Medaljes word uitgereik in elke item, met 'n goue medalje vir die eerste plek, silwer vir die tweede en brons vir die derde, 'n tradisie wat in 1904 begin het.

Kwalifikasiereëls vir elke Olimpiese sport word deur die Internasionale Federasie (IF) wat die betrokke sport reël, opgestel.

Vir individuele sporte kwalifiseer deelnemers deur 'n bepaalde plek tydens 'n groot internasionale wedstryd te behaal, of volgens die ranglys van die IF. Nasionale Olimpiese Komitees (NOK) moet 'n beperkte aantal kwalifiserende atlete per item by die Internasionale Olimpiese Komitee (IOK) indien. Die IOK besluit dan welke van die atlete mag deelneem. Verskeie items kry 'n bepaalde aantal buiteperde, hierdie word veral aan atlete uit ontwikkelende lande toegeken.

Vir spansporte kwalifiseer lande deur die speel van kontinentale kwalifikasie toernooie. Elke kontinent kry 'n bepaalde aantal plekke in die Olimpiese toernooi. Die gasheerland se span kry gewoonlik 'n outomatiese plasing.

Die volgende sportsoorte word tydens die Somerspele beoefen: Atletiek, Basketbal, Bofbal, Boks, Boogskiet, Driekamp, Fietsry, Gesinchroniseerde swem, Gewigoptel, Gholf, Gimnastiek, Handbal, Hokkie, Judo, Kanovaart, Moderne vyfkamp, Pluimbal, Roei, Ruitersport, Sagtebal, Seil, Sewesrugby, Sierduik, Skerm, Skyfskiet, Taekwondo, Tafeltennis, Tennis, Sokker, Stoei, Swem, Vlugbal en Waterpolo.






</doc>
<doc id="32956" url="https://af.wikipedia.org/wiki?curid=32956" title="Ewe">
Ewe

Die term Ewe kan na een van die volgende verwys:



</doc>
<doc id="32957" url="https://af.wikipedia.org/wiki?curid=32957" title="Olimpiese Winterspele">
Olimpiese Winterspele

Die Olimpiese Winterspele is 'n internasionale multi-sport geleentheid wat elke vier jaar in die Noordelike Halfrond se wintermaande deur die Internasionale Olimpiese Komitee (IOK) georganiseer word.

Tot en met 1992 vind die Winterspele op dieselfde jaar as die Somerspele plaas, maar sedert 1994 word die Winterspele in die ewe jare tussen die Somerspele georganiseer.







</doc>
<doc id="32958" url="https://af.wikipedia.org/wiki?curid=32958" title="Olimpiese Somerspele 1972">
Olimpiese Somerspele 1972

Die Olimpiese Somerspele 1972 (Duits: "Olympische Sommerspiele 1972"), amptelik bekend as die Spele van die XXste Olimpiade, is tussen 26 Augustus en 11 September 1972 in München, Wes-Duitsland, aangebied. München is verkies om die Spele te organiseer bo Detroit, Madrid en Montreal.
Koste, nog moeite is gespaar by die organisasie van hierdie Spele. Daar is 'n begroting van 172 miljoen DM opgestel, wat vir die welvarende Bondsrepubliek geen probleem was nie. 'n Volledige nuwe sportskompleks is opgerig, met alle items naby mekaar op die voormalige Oberwiesenfeld-vliegveld, waar die Fransman Édouard Daladier en die Brit Neville Chamberlain geland het voor 'n ontmoeting met Adolf Hitler. Die pronkstuk was ongetwyfeld 'n "avant-gardistische" stadion met sy deurskynende dak in die vorm van 'n web.

Die Olimpiese Somerspele 1972 is deur die sogenaamde "bloedbad van München" oorskadu. Elf atlete en amptenare van die Israeliese span word in die nag van 4 op 5 September as gyselaars in die Olimpiese dorp deur lede van die Palestynse terreurbeweging "Swart September" aangehou. Uiteindelik word al elf saam met 'n Duitse polisieman vermoor. Tydens pogings om die atlete te red word vyf van die agt gyselaars dood gemaak. Die drie gyselaars wat die bloedbad oorleef word later deur Duitsland losgelaat, na die kaping van 'n vliegtuig van Lufthansa. 'n Reeks wraakaksies deur Israel volg, waarby twee van die drie ontsnapte gyselaars dood gemaak word. Teen 2018 het die agtste en laatste oorlewende gyselaar, Jamal Al-Gashey, steeds gelewe.

Die Olimpiese Winterspele 1972 is in Sapporo, Japan, aangebied. Die Paralimpiese Somerspele 1972 is tussen 2 en 11 Augustus in Heidelberg, Wes-Duitsland, gehou.

München is op 26 April 1966 in Rome deur die Internasionale Olimpiese Komitee gekies as die gasheer vir die Olimpiese Somerspele in 1972. Ander kandidate was: Madrid, Montreal en Detroit. Montreal sal uiteindelik gasheer vir die volgende Olimpiese Somerspele 1976 word.

Die stemming het as volg verloop:
21 Olimpiese sportsoorte in 195 dissiplines is tydens die Spele beoefen. Tydens die Spele is 195 goue medaljes oorhandig. Daarbenewens is wedstryde in verskeie demonstrasiesporte beslis.

25 sportplekke is tydens die Olimpiese Somerspele 1972 gebruik:

Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is die top tien lande wat medaljes by die Spele verower het:





</doc>
<doc id="32960" url="https://af.wikipedia.org/wiki?curid=32960" title="Innsbruck">
Innsbruck

Innsbruck is die hoofstad van die deelstaat Tirol in die weste van Oostenryk. Dit lê in die Innriviervallei waar die Wipptal-(Sill)rivier in die Innrivier vloei, en verskaf toegang tot die Brennerpas, ongeveer 20 km suid van Innsbruck. Die stad word omring deur hoë berge, nl. die Nordkette (2 334 m) in die noorde, Patscherkofel (2 246 m) en Serles (2 716 m) in die suide.

Innsbruck is 'n internasionaal bekende wintersportsentrum en het twee keer – in 1964 en 1976 – as gasheerstad van die Olimpiese Winterspele opgetree. Dit het ook die eerste Jeugwinterspele in 2012 aangebied. Die woord "bruck" kom van die Duitse woord "Brücke" wat brug beteken. Innsbruck beteken dus "Brug oor die Inn".

Daar is aanduidings van menslike lewe uit die vroeë Steentydperk. Die feit dat die pre-Romeinse plekname oorleef het is 'n teken dat die streek reeds oor 'n lang tydperk deur mense bewoon word. In die vierde eeu het die Romeine die fort Veldidena (die naam oorleef vandag in die voorstad Wilten) by Oenipons (Innsbruck) opgerig, om die openbare pad tussen Verona, Brenner en Augsburg te beskerm omdat dit ekonomies belangrik was.

Die eerste sprake van Innsbruck dateer terug na die naam "Oeni Pontum" of "Oeni Pons" wat Latyns is vir brug (pons) oor die Inn (Oenus), wat 'n belangrike oorsteekpunt van die Innrivier was. Die seël van die stad, asook die wapenskild bied 'n arendsblik van die Innbrug, 'n ontwerp wat sedert 1267 gebruik is. Die roete oor die Brennerpas was in daardie tyd 'n groot vervoer- en kommunikasieskakel tussen die noorde en die suide, en dit was die maklikste roete oor die Alpe. Die geld wat ingekom het d.m.v. 'n oorgangstasie het die stad in staat gestel om te bloei.

In 1429 het Innsbruck die hoofstad van Tirol geword en in die vyftiende eeu het die stad die middelpunt van Europese politiek en kultuur geword aangesien keiser Maximilian I in Innsbruck gebly het in die 1490's. Die stad het voordeel getrek uit die keiser se teenwoordigheid soos duidelik blyk uit die "Hofkirche" ("hofkerk"). 'n Begrafnisstandbeeld is beplan en gedeeltelik hier opgerig deur sy opvolgers. Die ensemble met 'n senotaaf en die bronsstandbeelde van regte en mitiese voorvaders van die Habsburgse keiser is een van die hoofkunsmonumente in Innsbruck.

In 1564 het die aartshertog van Oostenryk, Ferdinand II, die regering van Tirol oorgeneem en ander Oostenrykse besittings is vanaf Innsbruck beheer tot en met die 18de eeu. Ferdinand II het Schloss Ambras laat bou en sy unieke Renaissance-versamelings daar laat uitstal, wat deesdae deel uitmaak van Wenen se Kunshistoriese Museum. Tot en met 1665 het 'n stamvader van die Habsburgse vorstehuis oor Innsbruck regeer met 'n onafhanklike hof. In die 1620's is die eerste operahuis noord van die Alpe in Innsbruck (Dogona) gebou.

Die Universiteit is in 1669 gestig. Leopold I het, as vergoeding vir die hof van keiser, weer van Wenen regeer nadat die regering van die Habsburgse vorstehuis en die Tirolse stamvaders geëindig het.

Gedurende die Napoleontiese Oorloë is Tirol aan Beiere opgegee, 'n bondgenoot van Frankryk. Andreas Hofer het 'n Tiroolse landelike weermag gelei ná die oorwinning op die Berg Isel teen 'n saamgestelde weermag van Beierse en Franse magte, en het Innsbruck daarna die kern van sy bewind gemaak. Die saamgestelde weermag het later die Tiroolse burgermag omver gewerp en tot 1814 was Innsbruck deel van Beiere. Na die Weense Kongres is administrasie aan Oostenryk teruggegee. Die Tiroolse held, Andreas Hofer, is in Mantua tereggestel; sy oorskot is teruggestuur na Innsbruck in 1823 en in die Fransiskaanse kerk begrawe.

In 1938 is Oostenryk de facto deur Nazi-Duitsland geannekseer. Na hierdie anneksasie word in Duits dikwels as die Anschluss verwys. Tussen 1943 en 1945 het Innsbruck 21 lugaanvalle ondergaan en is die stad erg beskadig. Die KZ Innsbruck-Reichenau, 'n konsentrasiekamp was hier geleë.

In 1929 is die eerste amptelike Oostenrykse Skaakkampioenskap is Innsbruck gehou. Die wenners was Erich Eliskases en Eduard Glass.

As gevolg van die hoogte bo seespieël en sy posisie in Sentraal-Europa (ver van die kus) het Innsbruck 'n hemiboreale (half-noordelike) klimaat. (Köppen-klimaatklassifikasie: Dfb).
Winter is koud – kouer as in die meeste ander Eusopese stede – en dit sneeu. Winternagte kan ysig word met temperature tot so laag as -12°C.

Lente duur nie lank nie; dae begin warmer word, soos tot meer as 15°C, maar nagte bly koud tot ysig.

Somer is hoogs wisselvallig en onvoorspelbaar. Dae kan koel (17°C) en reënerig wees of sonnig en baie warm met temperature tot 34°C. In die somer, soos van 'n Alpynse klimaat verwag kan word, is die daaglikse temperatuurwisseling soms baie hoog, maar die nagte bly koel (12°C gemiddeld. maar daal soms tot 6°C).

Die gemiddelde jaarlikse temperatuur is 9°C.





Omdat Innsbruck 'n gewilde toeristebestemming is, word die volgende gebeurtenisse jaarliks geskeduleer:


Weens Innsbruck se ligging tussen hoë berge dien dit as die ideale plek vir ski in die winter en bergklimmery in die somer. Daar is verskeie ski-oorde om Innsbruck met die Nordkette wat deur 'n sweefspoor bedien word asook adissionele hysstoele. Ander nabygeleë ski-oorde sluit in Axamer Lizum, Patscherkofel, Igls, Seefeld, Tulfes en Stubai Vallei. Die bevrore terrein in die laasgenoemde maak dit selfs in die somermaande moontlik om te ski.

Die Olimpiese Winterspele is twee keer deur Innsbruck aangebied, eers in 1964 en toe weer in 1976 toe kiesers in Colorado 'n bindingsreferendum in 1972 verwerp het wat voorgestel het om die spele in Denver te borg. Die 1976 Olimpiese Winterspele was die laaste wat gehou is in die Duitssprekende Alpe (Oostenryk, Duitsland of Switserland).

Saam met St. Moritz, Switserland en Lake Placid, New York in die Verenigde State is dit een van die plekke wat twee maal die Olimpiese Winterspele aangebied het. Dit het ook die Paralimpiese Winterspele 1984 en 1988 aangebied.

Op 12 Desember 2008 is Innsbruck gekies as gasheerstad vir die Olimpiese Jeugwinterspele 2012 wat van 13 Januarie tot 22 Januarie 2012 plaasgevind het.

Ander noemenswaardige gebeurtenisse in Innsbruck sluit die "Air & Style" Sneeuplank Wedstryd van 1994 tot 1999 en 2008 en die Yshokkie Wêreldkampioenskap in 2005. Tesame met die stad Seefeld het Innsbruck die Winter Universiade in 2005 aangebied. Innsbruck se Bergiselschanze is een van die heuwels vir die bekende "Vierschanzentournee".

Innsbruck is die tuiste van die skooerklub FC Wacker Innsbruck, wat in die Oostenrykse Eerste Sokkerliga (tweede reeks) speel. FC Wacker Innsbruck se stadion, Tivoli Neu, is een van die agt stadions wat Euro 2008 aangebied het wat in Junie 2008 in Oostenryk en Switserland gespeel is.

Die stad het ook 'n Amerikaanse Voetbal eindronde, die Eurobowl XXII, tussen die Swarco Raiders Tirol en die Raiffeisen Vikings Vienna, aangebied.

Innsbruck is die kulturele en ekonomiese sentrum van Wes-Oostenryk en is een van die bekendste toeristesentra, met meer as 'n miljoen oornag verblyffasiliteite. Dit is ook 'n Universiteitstad.

In Innsbruck is daar ongeveer 78 000 werknemers en omtrent 8 000 werksplekke. 35 000 mense pendel daagliks na Innsbruck.

Toerisme is die belangrikste bron van inkomste vir die stadsraad, hoofsaaklik weens Innsbruck se middestad met die historiese geboue, die vriendelike omgewing en die uitgebreide sportsfasiliteite in die winter en somer.

Innsbruck is geleë langs die A12/A13 deurgang wat toegang tot die deurpad na Verona, Italië en München, Duitsland verskaf. Die A12 en A13 loop inmekaar naby Innsbruck, waar die A13 dan tot 'n einde kom.
Innsbruck Hauptbahnhof, die belangrikste spoorwegstasie van Innsbruck en Tirol, is een van die besigste treinstasies in Oostenryk. Italië en suid-Duitsland word verbind deur die Oostenrykse oos-wes spoorweg wat die suid-wes roete deur die Brennerpas oorkruis.

Die stad se tremnetwerk bestaan uit twee stadsbane en twee bane wat die omliggende gebied – die Innsbrucker Mittelgebirgsbahn – tot Igls en die Stubaitalbahn tot in die Stubaital tot en met Fulpmes – bedien. Die netwerk sal in die komende jare vergroot word om Hall in Tirol in die ooste en Völs in die weste te bereik. (Sodoende word 'n vorige trembaan wat in die laat 1960's gesluit is en Innsbruck en Solbad Hall (soos Hall in Tirol vroeër bekend was) verbind het, vervang. Die trolliebusdiens sal afgeskaf word soos die tremnetwerk vergroot word. Verskeie busroetes bedien die binnestad en omliggende areas. Aan die einde van 2007 is die Hungerburgbahn — 'n kabelspoorwegdiens na die Hungerburgbuurt — ingewy.

Innsbruck is die tuiste van die oudste gimnasium in wes-Oostenryk, die "Akademisches Gymnasium Innsbruck". Die skool is gestig in 1562 deur die Jesuïete en was die voorloper van die Universiteit wat in 1669 gestig is.

Innsbruck is die tuiste van verskeie Universiteite. Die bekendste is die Universiteit van Innsbruck (Leopold-Franzens-Universität), die Innsbruck Mediese Universiteit en die MCI Management Center Innsbruck.

Die uitslae van die 2006 plaaslike verkiesings was:


Innsbruck se Susterstede is:



</doc>
<doc id="32961" url="https://af.wikipedia.org/wiki?curid=32961" title="Olimpiese Somerspele 1968">
Olimpiese Somerspele 1968

Die Olimpiese Somerspele 1968 (Spaans: "Juegos Olímpicos de Verano de 1968"), amptelik bekend as die Spele van die XIXde Olimpiade, is tussen 12 en 27 Oktober 1968 in Meksikostad, Meksiko, aangebied. Naas Meksikostad het Detroit, Buenos Aires en Lyon aansoek gedoen om die Spele te mag organiseer. Dit was die eerste Olimpiese Spele wat in 'n ontwikkelende land, Latyns-Amerika en 'n Spaanstalige land gehou is asook die eerste Spele waar meer as 100 nasies deelgeneem het.
Die beslissing van die Internasionale Olimpiese Komitee tydens sy kongres in Baden-Baden in 1963 om die Spele aan Meksikostad toe te wys, het vir heelwat onstuimigheid in die sportwêreld gesorg. Verskeie medici en afrigters vrees dat die hoë ligging van die stad dramatiese gevolge kan hê. Onni Niskanen, die Sweedse afrigter van Abebe Bikila beweer selfs dat atlete kan sterf. As gevolg van die beslissing doen wetenskaplikes navorsing oor die probleem. Daar word bevind dat dissiplines waar uithouvermoë belangrik is, nie normaal kon verloop nie as gevolg van 'n suurstofgebrek. Naellopers, daarteen sou baat vind by die verlaagde lugweerstand. Daar word voorgestel dat atlete 'n lang aanpassingsperiode gegun word om by die omstandighede aan te pas. Uiteindelik verloop die Spele sonder enige ernstige mediese insidente.

1968 was die jaar van die studentenrewolusies, en dit was ook die geval in Meksiko. Voor die begin van die Spele vind 'n studenteopstand in Meksiko plaas om wêreldwye aandag op die klimaat in Meksiko te vestig. Die regering bring hierdie opstand hardhandig tot 'n einde, wat onder andere lei tot die Bloedbad van Tlatelolco. Verder was daar nog 'n ander probleem wat die Spele ontwrig het: Die Afro-Amerikaanse atlete begin 'n protesbeweging in die Olimpiese dorp teen die rassediskriminasie waarvan hulle in hul eie land slagoffers was. 'n Insident vind tydens die medaljeseremonie na die 200 meter plaas. Tommie Smith en John Carlos, onderskeidelik eerste en derde, staan tydens die speel van die Amerikaanse volkslied met gebalde vuiste en geboë hoofde (die Swartmag-saluut). Na die voorval word die twee uit die Olimpiese dorp geskop.

Die Olimpiese Winterspele 1968 is in Grenoble, Frankryk, aangebied. Die Paralimpiese Somerspele 1968 is tussen 4 en 13 November in Tel Aviv, Israel, gehou.

Meksikostad is op 18 Oktober 1963 in Baden-Baden deur die Internasionale Olimpiese Komitee gekies as die gasheer vir die Olimpiese Somerspele in 1968. Ander kandidate was: Detroit, Buenos Aires en Lyon.

Die stemming het as volg verloop:
18 Olimpiese sportsoorte in 172 dissiplines is tydens die Spele beoefen. Tydens die Spele is 174 goue medaljes oorhandig. Daarbenewens is wedstryde in verskeie demonstrasiesporte beslis.

25 sportplekke is tydens die Olimpiese Somerspele 1968 gebruik:
Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is die top tien lande wat medaljes by die Spele verower het:




</doc>
<doc id="32964" url="https://af.wikipedia.org/wiki?curid=32964" title="Olimpiese Somerspele 1964">
Olimpiese Somerspele 1964

Die Olimpiese Somerspele 1964 (Japannees: 第十八回オリンピック競技大会, "Dai Jūhachi-kai Orinpikku Kyōgi Taikai"), amptelik bekend as die Spele van die XVIIIde Olimpiade, is tussen 10 en 24 Oktober 1964 in Tokio, Japan, aangebied. Naas Tokio het Detroit, Wene en Brussel aansoek gedoen om die spele te kon aanbied. Dit was die eerste Olimpiese Spele wat in Asië aangebied is.
Tokio was vroeër (in 1940) al gekies om die Spele te organiseer, maar die spele is later aan Helsinki, Finland, toegewys vanweë Japan se inval in China en die uitbreek van die Tweede Chinees-Japannese Oorlog. Uiteindelik is die Olimpiese Somerspele van 1940 as gevolg van die Tweede Wêreldoorlog se uitbreek gekanselleer.

Die organisasie van die 1968-Spele was, danksy 'n begroting van ses-en-twintig miljoen dollar, onberispelik. Die sportakkomodasie was nagenoeg perfek, met 'n indrukwekkende stadion en 'n reusagtige Olimpiese swembad. Ondanks hierdie skitterende infrastruktuur ontbreek die Spele skynbaar tog aan geesdrif en warmte.

Noord-Korea het sy atlete van die Olimpiese Somerspele 1964 onttrek weens geskille met die IOK oor die deelname van atlete by die GANEFO (Spele van die Nuwe Opkomende Magte) in Djakarta, Indonesië. Noord-Korea se boikot is ondersteun deur Indonesië en die Volksrepubliek China.

Die Olimpiese Winterspele 1964 is in Innsbruck, Oostenryk, aangebied. Die Paralimpiese Somerspele 1964 is tussen 3 en 12 November in Tokio gehou.

Tokio is op 26 Mei 1959 in München deur die Internasionale Olimpiese Komitee gekies as die gasheer vir die Olimpiese Somerspele in 1964. Ander kandidate was: Detroit, Wene en Brussel.

Die stemming het as volg verloop:
19 Olimpiese sportsoorte in 163 dissiplines is tydens die Spele beoefen. Tydens die Spele is 163 goue medaljes oorhandig. Daarbenewens is wedstryde in verskeie demonstrasiesporte beslis.

33 sportplekke is tydens die Olimpiese Somerspele 1964 gebruik:
Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Suid-Afrika kon nie aan die Spele deelneem nie omdat hulle weens die apartheidstelsel geskors is. Hulle kon eers 28 jaar later aan die Olimpiese Somerspele van 1992 deelneem.

Hier is die top tien lande wat medaljes by die Spele verower het:





</doc>
<doc id="32965" url="https://af.wikipedia.org/wiki?curid=32965" title="Olimpiese Somerspele 1960">
Olimpiese Somerspele 1960

Die Olimpiese Somerspele 1960 (Italiaans: "Giochi della XVII Olimpiade"), amptelik bekend as die Spele van die XVIIde Olimpiade, is tussen 25 Augustus en 11 September 1960 in Rome, Italië, aangebied. Rome is gekies bo Lausanne, Detroit, Boedapest, Brussel, Meksikostad en Tokio. Rome was al in 1908 aangewys om Spele te organiseer. Vanweë die uitbarsting van die Vesuvius het Rome toe die eer aan Londen afgestaan, wat toe die Spele van 1908 georganiseer het.
Die Italiaanse staat en die Italiaanse Olimpiese Komitee het finansieel vir hierdie Spele geborg. Daar word inderdaad geen koste of moeite gespaar nie: Aan die voet van Monte Mario is 'n marmerstadion met 80 000 sitplekke gebou. Nie ver daarvandaan is die swembad uitgelê. Verder probeer die organisasie om die antieke geboue so veel as moontlik by die Spele te betrek. Gimnastiek in die Terme van Caracalla plaasgevind, die stoei in die Basilika van Maxentius en die maraton het aan die voet van die Kapitolyn begin en onder die Triomfboog van Konstantin geëindig.

Die Olimpiese Winterspele 1960 is in Squaw Valley, Verenigde State, aangebied. Die Paralimpiese Somerspele 1960 is tussen 18 en 25 September in Rome gehou.

Rome is op 15 Junie 1955 in Parys deur die Internasionale Olimpiese Komitee gekies as die gasheer vir die Olimpiese Somerspele in 1960. Ander kandidate was: Lausanne, Detroit, Boedapest, Brussel, Meksikostad en Tokio. Tokio sal uiteindelik gasheer vir die volgende Olimpiese Somerspele 1964 en Meksikostad vir die daaropvolgende Olimpiese Somerspele 1968 word.

Die stemming het as volg verloop:
17 Olimpiese sportsoorte in 150 dissiplines is tydens die Spele beoefen. Tydens die Spele is 152 goue medaljes oorhandig.

34 sportplekke is tydens die Olimpiese Somerspele 1960 gebruik:
Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Die Spele was die laaste waaraan Suid-Afrika deelgeneem het voor deelname geweier is as gevolg van die apartheidsbeleid. Die volgende spele waaraan Suid-Afrika deelneem is 32 jaar later in 1992.

Daniel Wepener Bekker (swaargewig) wen die silwermedalje en William Meyers (veergewig) die bronsmedalje.

Malcolm Spence wen die bronsmedalje in die 400 m wedloop.

Hier is die top tien lande wat medaljes by die Spele verower het:




</doc>
<doc id="32966" url="https://af.wikipedia.org/wiki?curid=32966" title="Olimpiese Somerspele 1956">
Olimpiese Somerspele 1956

Die Olimpiese Somerspele 1956 (Engels: "1956 Summer Olympics"), amptelik bekend as die Spele van die XVIde Olimpiade, is tussen 22 November en 8 Desember 1956 in Melbourne, Australië, aangebied. Melbourne is verkies bo Buenos Aires, Meksikostad en ses Amerikaanse stede op 28 April 1949 op die 43ste IOK-kongres. Vanweë die Australiese kwarantynreëls kon die ruitersport-wedstryde nie daar plaasvind nie. Hierdie is daarom in Stockholm, Swede, gehou. Daarmee is dit die eerste en tot dusver enigste Spele waarby wedstryde in verskillende lande plaasgevind het. Dit is die eerste Olimpiese Somerspele wat in die Suidelike Halfrond, Oseanië asook buite Europa en Noord-Amerika gehou is. Daarbenewens is Melbourne die mees suidelike stad waar Olimpiese Spele gehou is. Die Olimpiese Winterspele 1956 is in Cortina d'Ampezzo, Italië, aangebied.

Die Olimpiese Somerspele 1956 is deur ag lande geboikot. Egipte, Irak en Libanon het hierdie spele weens die Suezkrisis geboikot, as gevolg van die inval van Israel, Frankryk en die Verenigde Koninkryk in Egipte, nadat dié land die Suezkanaal genasionaliseer het. Terselfdertyd het die Sowjetunie die Hongaarse Rewolusie neergeslaan en die Sowjetunie se deelname het tot die boikot deur Nederland, Kambodja, Spanje en Switserland gelei. Die Volksrepubliek China het net twee weke voor die spele se begin hul boikot aangekondig weens die toelating van die Republiek China op Taiwan.

Melbourne is op 28 April 1949 in Rome deur die Internasionale Olimpiese Komitee gekies as die gasheer vir die Olimpiese Somerspele in 1956. Ander kandidate was: Buenos Aires, Los Angeles, Detroit, Meksikostad, Chicago, Minneapolis, Philadelphia, San Francisco en Montreal.

Die stemming het as volg verloop:
17 Olimpiese sportsoorte in 151 dissiplines is tydens die Spele beoefen. Tydens die Spele is 153 goue medaljes oorhandig. Daarbenewens is wedstryde in verskeie demonstrasiesporte beslis.

24 sportplekke is tydens die Olimpiese Somerspele 1956 gebruik:

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Vyf lande het aan die ruitersport-wedstryde in Stockholm deelgeneem, maar nie aan die Olimpiese Somerspele in Melbourne nie:

Daniel Wepener Bekker (swaargewig) en Henry Loubscher (ligweltergewig) wen bronsmedaljes.

Alfred Swift wen brons in die 1 km tydtoets op die baan.

Die Suid-Afrikaanse vrouespan wen die bronsmedalje in die 4x100 m vryslag aflos.

Hier is die top tien lande wat medaljes by die Spele verower het:




</doc>
<doc id="32967" url="https://af.wikipedia.org/wiki?curid=32967" title="Olimpiese Somerspele 1952">
Olimpiese Somerspele 1952

Die Olimpiese Somerspele 1952 (Fins: "Kesäolympialaiset 1952", Sweeds: "Olympiska sommarspelen 1952"), amptelik bekend as die Spele van die XVde Olimpiade, is tussen 19 Julie en 3 Augustus 1952 in Helsinki, Finland, aangebied. Helsinki is gekies bo Amsterdam en vyf Amerikaanse stede op 21 Junie 1947 op die veertigste IOK-kongres. Die Olimpiese Somerspele van 1952 was ook aan Helsinki toegeken, maar hulle kon toe vanweë die Tweede Wêreldoorlog nie daarmee voortgaan nie. Die Olimpiese Winterspele 1952 is in Oslo, Noorweë, aangebied.

Helsinki is op 21 Junie 1947 in Stockholm deur die Internasionale Olimpiese Komitee gekies as die gasheer vir die Olimpiese Somerspele in 1952. Ander kandidate was: Minneapolis, Los Angeles, Amsterdam, Detroit, Chicago en Philadelphia.

Die stemming het as volg verloop:
17 Olimpiese sportsoorte in 149 dissiplines is tydens die Spele beoefen. Tydens die Spele is 149 goue medaljes oorhandig. Daarbenewens is wedstryde in verskeie demonstrasiesporte beslis.

24 sportplekke is tydens die Olimpiese Somerspele 1952 gebruik:
Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Suid-Afrika wen tien medaljes.

Theunis van Schalkwyk (ligmiddelgewig) wen silwer, Andries Nieman (swaargewig), William Michael Towell (vlieggewig) en Leonard Leisching (veergewig) die bronsmedaljes.

Die Suid-Afrikaanse mansspan wen die silwermedalje in die 2000 m (tandem) en 4000 m en Raymond Robinson wen die bronsmedalje in die 1 km tydtoets.

Joan Harrison wen die goudmedalje in die 100 m rugslag.

Esther Cornelia Brand wen goud in hoogspring en Daphne Hasenjäger die silwermedalje in die 100 m wedloop.

Hier is die top tien lande wat medaljes by die Spele verower het:



</doc>
<doc id="32968" url="https://af.wikipedia.org/wiki?curid=32968" title="Ooskus-longvis">
Ooskus-longvis

Die Ooskus-longvis ("Protopterus amphibius") is 'n varswatervis wat in die kusgebiede van Oos-Afrika tussen Somalië en Kenia voorkom, asook die delta van die Zambezirivier.

Die Ooskus-longvis se voorkoms is eenders as dié van die Suider-Afrikaanse longvis, met sagte, ronde skubbe en 'n verlengde lyf wat tot 'n punt afgespits is. Die vis het slanke bors- en buikwinne wat ook afgespits is, terwyl sy rug- en anaalvin slegs sagte strale het. Die borsvinne het breë vliese. Sy kop is groter as dié van die Suider-Afrikaanse longvis en sy rugvin is ook nader aan sy kop; die afstand tussen sy snoet en sy rugvin is tussen 1,4 en 1,7 maal die koplengte.

Ooskus-longvisse is 'n egalige blougrys of leikleurig met onopvallende swart kolletjies; hulle pense is liggrys en hulle koppe is donker van onder met wit kolletjies of kronkelstrepies. 'n Gemiddelde volwasse vis het 'n totale lengte van 412 mm.

Soos die naam te kenne gee, het 'n longvis 'n long waarmee hy asem kan haal en wat hom in staat stel om in die suurstofarme waters van tropiese panne, vleie en moerasse te lewe. 'n Kenmerkende eienskap van die longvis is dat hy in staat is om, wanneer die watervlak sak, 'n holte in die sagte afsaksels te grawe. Hy versteek hom dan in die holte en skei 'n slymkokon af om die opening te vul. Die longvis kan dan vir sewe tot agt maande in 'n rustende toestand in hierdie holte bly (estivering), tot sy habitat weer oorstroom word. Tydens hierdie periode haal hy asem deur 'n gaatjie in die kokon.

Hierdie vis is 'n onskadelike vis en van min kommersiële waarde vir die mens: dit word deur plaaslike bevolkings gevang, maar die presiese verkoopwaarde is nie bekend nie. Die Ooskus-longvis is redelik kwesbaar vir bedreiging.




</doc>
<doc id="32970" url="https://af.wikipedia.org/wiki?curid=32970" title="Olimpiese Somerspele 1948">
Olimpiese Somerspele 1948

Die Olimpiese Somerspele 1948 (Engels: "1948 Summer Olympics"), amptelik bekend as die Spele van die XIVde Olimpiade, is tussen 29 Julie en 14 Augustus 1948 in Londen, Verenigde Koninkryk, aangebied. Londen is bo Baltimore, Lausanne, Los Angeles, Minneapolis en Philadelphia gekies. Na 'n onderbreking van 12 jaar deur die Tweede Wêreldoorlog was dit die eerste Spele sedert die Somerspele van 1936 in Berlyn asook die tweede Olimpiade na die Olimpiese Somerspele 1908 wat in die Britse hoofstad gehou is. Die Olimpiese Winterspele 1948 is in St. Moritz, Switserland, aangebied.
Die Somerspele was baie eenvoudig en het later as die "Austerity Games" bekend gestaan vanweë die ekonomiese klimaat waarin die na-oorlogse Verenigde Koninkryk hom bevind het. Weens die Britse regering se strenge besparingsbeleid is geen nuwe fasiliteite vir die Spele beplan en opgerig nie en atlete in bestaande behuising gehuisves. Die Olimpiese dorp in Uxbridge het uit kasernes bestaan, die vervoer was ontoereikend en voedsel soos vleis, botter, melk en brood was steeds gerantsoeneer.

Daar is ook op die infrastruktuur bespaar en geen nuwe sportplekke is vir die Spele opgerig nie. Die Wembley-stadion, wat eintlik 'n sokkerstadion is, het vir die geleentheid 'n atletiekbaan bygekry. Die nabygeleë Empire Pool is vir beide die saalsporte sowel as die swemkompetisies gebruik. Die fietsry het by die opgeknapte Herne Hill plaasgevind en daar is op die Teemsrivier geroei.

'n Rekordgetal van 59 nasies het aan die Spele deelgeneem en is deur altesaam 4 104 atlete in 17 sportdissiplines verteenwoordig, van wie 3 714 manlik en 390 vroulik was. Weens hul dade tydens die Tweede Wêreldoorlog is Duitsland en Japan deelname aan die Spele geweier. Die Sowjetunie is uitgenodig maar het verkies om geen atlete na Londen te stuur nie.

17 Olimpiese sportsoorte in 136 dissiplines is tydens die Spele beoefen. Tydens die Spele is 138 goue medaljes oorhandig. Daarbenewens is wedstryde in verskeie demonstrasiesporte beslis.

Sportplekke wat tydens die Olimpiese Somerspele 1948 gebruik is:

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Gerald Dreyer (liggewig) en George Hunter (ligswaargewig) wen goud, Dennis Shepherd (veergewig) silwer en John Arthur die bronsmedalje in boks.

Hier is die top tien lande wat medaljes by die Spele verower het:




</doc>
<doc id="32971" url="https://af.wikipedia.org/wiki?curid=32971" title="Olimpiese Somerspele 1928">
Olimpiese Somerspele 1928

Die Olimpiese Somerspele 1928 (Nederlands: "Olympische Zomerspelen 1928"), amptelik bekend as die Spele van die IXde Olimpiade, is tussen 17 Mei en 12 Augustus 1928 in Amsterdam, Nederland, aangebied. Amsterdam het aanvanklik aansoek gedoen om die Spele in 1920 en 1924 te kon aanbied, maar moes eers die oorlogsslagoffer België (Antwerpen 1920) en IOK-baas De Coubertin se Frankryk 'n beurt gee. Voor die Spele van 1928 word Amsterdam verkies bo Los Angeles. Die Spele was vier jaar later (in 1932) aan Los Angeles toegeken. Dit was die eerste Spele wat nie meer onder die voorsitterskap van De Coubertin verloop het nie. In 1925 het hy die voorsitterskap oorgedra aan die Belgiese graaf Henri de Baillet-Latour.

14 Olimpiese sportsoorte in 109 dissiplines is tydens die Spele beoefen. Tydens die Spele is 110 goue medaljes oorhandig. Daarbenewens is wedstryde in verskeie demonstrasiesporte beslis.

14 sportplekke is tydens die Olimpiese Somerspele 1928 gebruik:

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Harry Isaacs wen die bronsmedalje in boks in die Kapokgewig-afdeling en Suid-Afrika wen die bonsmedalje in die vroue 4 x 100 m vryslag aflos. Sid Atkinson wen goud in die 110 m hekkies wedloop.

Hier is die top tien lande wat medaljes by die Spele verower het:



</doc>
<doc id="32972" url="https://af.wikipedia.org/wiki?curid=32972" title="Olimpiese Somerspele 1932">
Olimpiese Somerspele 1932

Die Olimpiese Somerspele 1932 (Engels: "1932 Summer Olympics"), amptelik bekend as die Spele van die Xde Olimpiade, is tussen 30 Julie en 14 Augustus 1932 in Los Angeles, Verenigde State, aangebied. Daar was geen andere stede wat hulself as kandidate beskikbaar gestel het nie. Aangesien die Spele van 1932 plaasvind tydens 'n groot ekonomiese krisis, die Groot Depressie, was daar heelwat minder deelnemers as op die vorige spele in Amsterdam. Die lang reis wat die atlete moes meemaak om tot in Los Angeles te kom het ook 'n rol in die lae deelnemerstal gespeel. In 1932 het die Verenigde State ook die Olimpiese Winterspele aangebied, in Lake Placid in die Adirondack-gebergte.

14 Olimpiese sportsoorte in 117 dissiplines is tydens die Spele beoefen. Tydens die Spele is 116 goue medaljes oorhandig. Daarbenewens is wedstryde in verskeie demonstrasiesporte beslis.

15 sportplekke is tydens die Olimpiese Somerspele 1932 gebruik:

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Lawrence Stevens (liggewig) en David Carstens (Ligswaargewig) wen goue medaljes en Ernest Peirce (Middelgewig) wen die bronsmedalje in boks.

Jenny Maakal wen brons in die 400 m vryslag en Marjorie Clark wen die bronsmedalje in die 80 m hekkies wedloop.

Hier is die top tien lande wat medaljes by die Spele verower het:




</doc>
<doc id="32973" url="https://af.wikipedia.org/wiki?curid=32973" title="Olimpiese Somerspele 1936">
Olimpiese Somerspele 1936

Die Olimpiese Somerspele 1936 (Duits: "Olympische Sommerspiele 1936"), amptelik bekend as die Spele van die XIde Olimpiade, is tussen 1 en 16 Augustus 1936 in Berlyn, Nazi-Duitsland, aangebied. In 1931 is Berlyn deur die Internasionale Olimpiese Komitee (IOK) bo Barcelona as gasheer vir die Spele verkies. Berlyn het 43 teenoor Barcelona se 16 stemme gekry. In 1936 het die destydse Nazi-Duitsland ook die Olimpiese Winterspele aangebied, in Garmisch-Partenkirchen in die Alpe. Dit was die laaste Olimpiese Somerspele voor die uitbreek van die Tweede Wêreldoorlog drie jaar later, wat met die Duitse Inval van Pole begin het.

Toe Adolf Hitler in Januarie 1933 aan bewind gekom het as kanselier, klink daar stemme op om die Spele na 'n ander land te skuif. In die Verenigde State was daar selfs 'n veldtog om die Spele te boikot. Avery Brundage, die voorsitter van die Amerikaanse Olimpiese Komitee, spreek hom teen 'n verskuiwing van die Spele uit, en hy kry ook steun van De Coubertin. Net die Sowjetunie het hierdie spele geboikot. Spanje bly weg omdat dit deur 'n burgeroorlog verskeur is.

Hoewel die Spele dus aan Berlyn toegeken is voordat die Nazi's in Duitsland aan bewind gekom het, sien die owerheid die Spele as 'n geleentheid om sy fascistiese ideologie uit te dra. Leni Riefenstahl was aangestel om 'n film oor die Spele te maak. Die film "Olympia" kan as propaganda bestempel word, maar gebruik 'n getal ongewone tegnieke wat destyds nog nie in sportfilms aangewend is nie. Dit was ook die eerste Olimpiese Spele wat in die televisie gebeeldsend is en die radio-uitsendings het 41 lande bereik.

Om soveel moontlik oorwinnings te verseker, stel die Duitse owerheid anaboliese steroïde en testosteroon aan hulle atlete beskikbaar. Duitsland oorheers die Spele en het heelwat meer medaljes as enige ander land ingepalm. In 'n weerlegging van die rassistiese Nazi-filosofie, behaal die Afro-Amerikaner Jesse Owens egter vier goue medaljes. Owens was gewild onder die toeskouers en Duitse publiek en is meer entoesiasties as in sy tuisland ontvang. Hitler besluit egter om geen medaljes persoonlik toe te ken nie, moontlik omdat die Afro-Amerikaner Cornelius Johnson op die eerste dag van die Spele 'n goue medalje verower het.

Die superioriteit van die Reich kom ook tot uiting in die oorweldigende infrastruktuur wat vir die Spele opgerig is: 'n splinternuwe stadion is gebou ten weste van die Charlottenburg-kasteel met sitplek vir honderd-duisend toeskouers. Langsaan is die swembad met sitplek vir twintigduisend toeskouers opgerig.

Hitler pas die Olimpiese handves tot die letter toe en beloof om nie 'n enkele toespraak tydens die Spele te hou nie. Verder pas hy ook geen rassediskriminasie tydens die Spele toe nie. Getuie hiervan was die opname van die Joodse skermster Helena Mayer in die Duitse span. Maar buite die stadion draai die Duitse propagandamasjien vol spoed voort: die swastika was oral teenwoordig en daar het meer Nazi- as Olimpiese vlae gewapper. As deel van die Nazi-Propaganda is tydens die Olimpiese Somerspele 1936 vir die eerste keer 'n fakkelloop vir die Olimpiese vlam tussen Olimpia in Griekeland en Berlyn aangebied.

Berlyn is deur die Internasionale Olimpiese Komitee gekies as die gasheer vir die Olimpiese Somerspele in 1936. Ander kandidate was: Barcelona, Alexandrië, Boedapest, Buenos Aires, Keulen, Dublin, Frankfurt am Main, Helsinki, Lausanne, Neurenberg, Rio de Janeiro en Rome.

Die stemming het as volg verloop:
19 Olimpiese sportsoorte in 129 dissiplines is tydens die Spele beoefen. Tydens die Spele is 130 goue medaljes oorhandig. Daarbenewens is wedstryde in verskeie demonstrasiesporte beslis.

22 sportplekke is tydens die Olimpiese Somerspele 1936 gebruik:
Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Charles Catterall wen die silwermedalje in boks in die veergewig afdeling.

Hier is die top tien lande wat medaljes by die Spele verower het:




</doc>
<doc id="32975" url="https://af.wikipedia.org/wiki?curid=32975" title="Olimpiese Winterspele 2010">
Olimpiese Winterspele 2010

Die Olimpiese Winterspele 2010 (Engels: "2010 Winter Olympics", Frans: "Les XXIes Jeux olympiques d'hiver"), amptelik bekend as die XXIste Olimpiese Winterspele, is tussen 12 en 28 Februarie 2010 in Vancouver, Kanada, aangebied. Ander kandidaatstede was: Pyeongchang (Suid-Korea) en Salzburg (Oostenryk).
Die Olimpiese Winterspele 2010 is die derde Olimpiese Spele wat deur Kanada georganiseer is. Die eerste was die Olimpiese Somerspele 1976 in Montreal en die tweede was die Olimpiese Winterspele 1988 in Calgary.

Die Paralimpiese Winterspele 2010 is tussen 12 en 21 Maart in Vancouver gehou.

Vancouver is op 2 Julie 2003 tydens die 115de IOK-sitting in Praag as die gasheer van die Olimpiese Winterspele in 2010 aangewys. Ander kandidate was: Andorra la Vella (Andorra), Bern (Switserland), Harbin (China), Jaca (Spanje), Pyeongchang (Suid-Korea), Salzburg (Oostenryk) en Sarajevo (Bosnië en Herzegowina).

Die stemming het as volg verloop:
86 items het deel uitgemaak van die Olimpiese Winterspele 2010. Die agt sportsoorte wat gekategoriseer is as yssportsoorte is: Bobslee ("bobsleigh"), rodel ("luge"), skeleton, yshokkie ("ice hockey"), kunsskaats ("figure skating"), langbaanskaats ("speed skating"), kortbaanskaats ("shorttrack") en ysbal ("curling"). Die drie sportsoorte wat as alpyns, ski en sneeuplank gekategoriseer is, is: Alpeski ("alpine skiing"), vryski ("freestyle skiing") en sneeuplankry ("snowboarding"). Die vier sportsoorte wat as Nordies gekategoriseer is, is: tweekamp ("biathlon"), heg-en-steg-ski ("cross country skiing"), skansspring ("ski jumping") en Noorse kombinasie ("nordic combined").

7 Olimpiese sporte in 15 dissiplines is tydens die Spele beoefen.
Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Suid-Afrika het aan hierdie Winterspele deelgeneem, maar kon geen medaljes verower nie.

Hier is die top tien lande wat medaljes by die Spele verower het:



</doc>
<doc id="32976" url="https://af.wikipedia.org/wiki?curid=32976" title="Olimpiese Winterspele 2014">
Olimpiese Winterspele 2014

Die Olimpiese Winterspele 2014 (Russies: XXII Олимпийские зимние игры, tr. "XXII Olimpiyskiye zimniye igry"), amptelik bekend as die XXIIste Olimpiese Winterspele, is tussen 7 en 23 Februarie 2014 in Sotsji, Rusland, aangebied. Die Spele is op die IOK-vergadering van 4 Julie 2007 in Guatemala-stad aan Rusland toegeken.
Dit was die eerste keer dat Olimpiese Spele in Rusland aangebied is (die Sowjetunie het die Somerspele van 1980 aangebied). Die onsuksesvolle stede wat hiervoor aansoek gedoen het was Salzburg (Oostenryk) en Pyeongchang (Suid-Korea).

Tydens die Spele is daar in 98 items oor 7 Olimpiese sportsoorte in 15 dissiplines meegeding. Dit maak van die Spele die grootstes in die geskiedenis. Suid-Afrika het nie aan hierdie Olimpiese Winterspele deelgeneem nie.

Die Paralimpiese Winterspele 2014 is tussen 7 en 16 Maart in Sotsji gehou.

Sotsji is op 4 Julie 2007 in Guatemala-stad deur die Internasionale Olimpiese Komitee gekies as die gasheer vir die Olimpiese Winterspele in 2014. Ander kandidate was: Pyeongchang en Salzburg. Pyeongchang sal uiteindelik gasheer vir die volgende Olimpiese Winterspele 2018 word.

Die stemming het as volg verloop:
7 Olimpiese sporte in 15 dissiplines is tydens die Spele beoefen.
Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Hier is die top tien lande wat medaljes by die Spele verower het:



</doc>
<doc id="32977" url="https://af.wikipedia.org/wiki?curid=32977" title="Olimpiese Winterspele 2006">
Olimpiese Winterspele 2006

Die Olimpiese Winterspele 2006 (Italiaans: "XX Giochi olimpici invernali"), amptelik bekend as die XXste Olimpiese Winterspele, is tussen 10 en 26 Februarie 2006 in Turyn, Italië, aangebied. Ander kandidaatstede was: Sion (Switserland), Helsinki (Finland), Klagenfurt (Oostenryk), Poprad-Tatry (Slowakye) en Zakopane (Pole).
Dit was naas die Olimpiese Winterspele van 1956 in Cortina d'Ampezzo die tweede wat in Italië gehou is. In die Italiaanse hoofstad Rome is ook die Olimpiese Somerspele van 1960 beslis.

Die Spele is in 1999 toegewys aan Turyn, nadat 'n nuwe keurproses gebruik is. Die nuwe keurproses is ingestel nadat dit aan die lig gekom het dat daar moontlik bedrog gepleeg was met die toewysing van die vorige Winterspele aan Salt Lake City.

Die Paralimpiese Winterspele 2006 is tussen 10 en 19 Maart in Turyn gehou.

Turyn is op 19 Junie 1999 in Seoel deur die Internasionale Olimpiese Komitee gekies as die gasheer vir die Olimpiese Winterspele in 2006. Ander kandidate was: Sion, Helsinki, Klagenfurt, Poprad-Tatry en Zakopane.

Die stemming het as volg verloop:
7 Olimpiese sporte in 15 dissiplines is tydens die Spele beoefen.
Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Suid-Afrika het aan hierdie Winterspele deelgeneem, maar kon geen medaljes verower nie.

Hier is die top tien lande wat medaljes by die Spele verower het:



</doc>
<doc id="32978" url="https://af.wikipedia.org/wiki?curid=32978" title="Athena (dubbelsinnig)">
Athena (dubbelsinnig)

Die term Athena kan verwys na:



</doc>
<doc id="32980" url="https://af.wikipedia.org/wiki?curid=32980" title="Wismar">
Wismar

Die Hansestad Wismar is aan die Oosseekus van die Noordoos-Duitse deelstaat Mecklenburg-Voorpommere en aan die suidelike ent van die Wismarbaai geleë. Die Wismarbaai word in die noorde deur die eiland Poel begrens.

Die wisselvallige geskiedenis van Wismar het reeds in die vroeë 13de eeu begin - die eerste verwysing na die stad dateer uit die jaar 1229. Tussen 1632 en 1803 het Wismar onder Sweedse heerskappy gestaan. Die stadsuitleg en perseelstruktuur het oor eeue heen onveranderd gebly, en die uitgebreide verwoestings van die Tweede Wêreldoorlog is intussen danksy talle rekonstruksies van geskiedkundige geboue grotendeels ongedaan gemaak. Wismar se historiese stadskern is saam met dié van Stralsund op 27 Junie 2002 deur Unesco tot wêrelderfenisgebied verklaar.



</doc>
<doc id="32984" url="https://af.wikipedia.org/wiki?curid=32984" title="St. Louis">
St. Louis

St. Louis is 'n groot stad in die sentraal van die Verenigde State van Amerika in die deelstaat van Missouri. In 1904 was St. Louis ook die plek van die 1904 Olimpiese Spele, die eerste Olimpiade wat buite Europa gehou is, en die eerste in Amerika. Die stad is vernoem na koning Louis XIV van Frankryk. Die Missouririvier mond uit in die Mississippirivier hier by St. Louis.


</doc>
<doc id="32985" url="https://af.wikipedia.org/wiki?curid=32985" title="Doha">
Doha

Doha (Arabies: الدوحة‎‎, "ad-Dawḥa" of "ad-Dōḥa") is die hoofstad en grootste stad van Katar. Meer as 60% van die land se bevolking woon in Doha of die omliggende voorstede, en dit is ook die ekonomiese sentrum van die land. Dit is ook een van die munisipaliteite van Katar en geleë aan die kus van die Persiese Golf.

Doha is die tuiste van 'n onderwysdorp, 'n gebied gewy aan navorsing en opvoeding. Doha was die plek van die eerste ministeriële vlak-vergadering van die Doha-ronde van die Wêreldhandelsorganisasie se onderhandelings. Die stad Doha was gasheer vir die 2006-Asiatiese Spele, die grootste tot op daardie tydstip. Doha was ook die gasheer van die 2011 Pan Arabiese Spele, die 2011 AFC Asiatiese Beker en sal 'n groot aantal van die wedstryde aanbied by die FIFA Wêreldbeker in 2022. Die Wêreldpetroleumraad het hul 20ste Wêreldpetroleumkonferensie in Doha gehou in Desember 2011 en Doha was die gasheer van die UNFCCC klimaatonderhandelinge (COP 18) in Desember 2012.


</doc>
<doc id="32987" url="https://af.wikipedia.org/wiki?curid=32987" title="Seoel">
Seoel

Seoel (Koreaans: 서울특별시, [sʌ.ul], , letterlik: "Hoofstad") is die hoofstad en grootste stad van Suid-Korea. Seoel is, met 'n bevolking van sowat 10 miljoen, een van die grootste stede in die wêreld en het 'n oppervlakte van 605,21 km². 'Seoul' kom van die Koreaanse woord vir "hoofstad". Seoel was die gasheerstad vir die Olimpiese Somerspele 1988 en een van die vergaderplekke van die FIFA Sokker-Wêreldbekertoernooi in 2002.

Nedersetting in die gebied dateer uit prehistoriese tye, toe klein Neolitiese gemeenskappe ongeveer 20 000 jaar gelede langs die Hanrivier gewoon het. Die stad Wiryeseong, gestig as die hoofstad van Paekche (ook gespel Baekje), een van Suid-Korea se "Drie Koninkryke", was geleë presies waar Seoel vandag staan. Daar is oorblyfsels van die oorspronklike stadsmure in die suid-ooste van die sentrale Seoeldistrikte.

Die geskiedenis van Seoel as 'n nedersetting het waarskynlik in 18 vC begin, toe dit die hoofstad van die Baekjekoninkryk geword het. Daarna was dit die hoofstad onder verskeie heersers, en het verskeie name onder die verskeie heersers gehad.

Seoel was die suidelike hoofstad van die Koryo-dinastie na die val van Silla in die 10de eeu, en talle paleise, Boeddhistetempels en administratiewe geboue is in daardie tyd opgerig. Seoul het gegroei tot 'n ware stad, met 100 000 inwoners, nadat dit in 1392 weer die hoofstad geword het onder die Joseon-dinastie. Seoel is tot 1910 regeer deur die feodale stelsel van konings, aristokrate, kleinboere, slawe en uitgeworpenes.

In 1910 het die Japannese Korea ingeval, en vir 35 jaar was Seoel onder Japannese koloniale heerskappy. Korea is in 1948 vrygestel van Japannese heerskappy, en Seoel het in 1953 weer die hoofstad geword.

Die stad lê in die noorde van Suid-Korea naby die grens met Noord-Korea. Die stad word in twee verdeel deur die Hanrivier, wat voorheen gebruik is as 'n handelsroete na China en bygedra het tot die stad se ontwikkeling. Seoel is omring deur berge, maar die stad self is relatief plat, aangesien dit op die Hanriviervlakte geleë is. Die gemiddelde hoogte in Seoel is 86 meter bo seevlak.

Die klimaat van Seoel word beskou as beide 'n vogtige kontinentale klimaat en 'n subtropies-vogtige klimaat, want die stad lê op die grens van hierdie twee klimaatsones. Die somer is gewoonlik warm en vogtig en die winter koud en droog. Die stad kry gemiddeld 28 dae sneeu per jaar. Die gemiddelde minimumtemperatuur in Januarie is -6˚C en die gemiddelde maksimumtemperatuur in Augustus is 29,5˚C.

Seoel het 'n moderne en doeltreffende openbare vervoerstelsel van busse en moltreine. Die moltrein-netwerk bestaan uit 9 lyne. Inligting by die stasies word in Koreaans en Engels vertoon.

Incheon Internasionale Lughawe (IATA: ICN, ICAO: RKSI), die grootste lughawe in Suid-Korea, is 48 km wes van Seoel geleë, en is die primêre lughawe in Seoel. Dié lughawe word sedert 2001 bedryf toe dit die ouer Gimpo Internasionale Lughawe vervang het. Gimpo-lughawe bedien nou meestal binnelandse bestemmings en pendelvlugte na alternatiewe lughawens in China, Japan en Taiwan.



</doc>
<doc id="32988" url="https://af.wikipedia.org/wiki?curid=32988" title="Baden-Baden">
Baden-Baden

Baden-Baden is 'n stad in die weste van die Duitse deelstaat Baden-Württemberg. Die stad het veral danksy sy mineraalbaddens internasionale bekendheid verwerf en is vandag 'n gesogte toeristebestemming met 'n internasionale kulturele lewe asook die setel van 'n kasino, kunsgalerye en mediamaatskappye. Naas die Duitse afdeling van die Duits-Franse kulturele televisiekanaal "ARTE" het ook die Suidwes-Duitse Uitsaaikorporasie "SWR" een van sy hoofkwartiere in Baden-Baden.

Tot in 1931 is die stad net Baden genoem. Ter onderskeiding van ander gelyknamige stede soos Baden naby Wene in Oostenryk en Baden in Switserland is Baden amptelik hernoem tot Baden in Baden, 'n verwysing na sy ligging in die voormalige groothertogdom en landsdeel Baden. Nogtans is uiteindelik die oorspronklike naam met die toevoegsel "-Baden" as amptelike benaming gekies nadat dit al in die 19de eeuse omgangstaal van sy bewoners gebruiklik was.

Baden-Baden is aan die westelike kant van die noordelike Swartwoud in die vallei van die Oos geleë - 'n klein rivier wat sowat dertien kilometer verder noordwaarts naby Rastatt in die Murgrivier uitmond. Die oostelike stadsbuurte is gedeeltelik teen die hellings van die Swartwoud geleë; die bergspits Badener Höhe is met 1 003 meter die hoogste punt in die stadsgebied. Die westelike stadsbuurte is in die Boryn se riviervlakte geleë, met die natuurbewaringsgebied Geggenau as die laagste punt (112 meter). Baden-Baden beskik oor die grootste stedelike bosgebied in Duitsland met 'n totale oppervlakte van 85,8 vierkante kilometer.

Met sowat 54 500 inwoners is Baden-Baden die kleinste van altesaam nege selfregerende stede in die deelstaat Baden-Württemberg.

Die eerste menslike nedersettings in die Oosvallei dateer uit die Middel-Steentydperk omstreeks 8 000 tot 4 000 v.C., terwyl in die Rynvlakte en in die oorgangsgebied tot die Swartwoud tydens argeologiese opgrawings ook grafte uit latere periodes van die Steen- en Bronstydperk ontdek is. Oorblyfsels van 'n Keltiese ringmuur het op die heuwel Battert bewaar gebly.

Dit was egter die Romeine wat in die gebied van die huidige Baden-Baden vanweë sy warmbaddens met temperature van tot by 68 °C 'n beduidende nedersetting gestig het. Net soos Badenweiler aan die suid-westelike kant van die Swartwoud en Wiesbaden ("Aquae Mattiacorum") in die huidige Hesse het ook Baden-Baden die belangstelling van Romeinse setlaars gewek: Danksy die warmbaddens op hierdie plekke kon hulle tenminste in die somer die verwarmingskoste bespaar, terwyl geneeskundiges die terapeutiese waarde van die warm mineraalbaddens aangeprys het. Vanaf die sewentigerjare van die 1ste eeu n.C. het hierdie nedersettings in Germanië gewild geraak.

Onder die heerskappy van keiser Vespasianus het die VIIIste Legioen tussen 69 en 79 n.C. dele van die Noord-Swartwoud beset. Die Romeinse voorloper van Baden-Baden, wat as 'n suiwer spa en nie as 'n militêre basis aangelê is nie, het omstreeks die jaar 80 in die gebied van die historiese stadskern ontstaan wat net soos baie ander plekke met warmbaddens die Latynse naam "Aquae" gedra het. Die eerste Romeinse badhuise het talle besoekers, waaronder 'n groot aantal soldate, uit die nabygeleë Argentoratum (tans Straatsburg) gelok. Tog het die nedersetting eers onder keiser Marcus Aurelius Antoninus (211-217), wat vanweë sy Galliese mantel die bynaam Caracalla gedra het, bekendheid in ander dele van die Romeinse Ryk verwerf nadat Caracalla hier in 213 sy artritis genees het. Met 'n inskrif, wat op 'n Romeinse gebou aangebring is, het die keiser sy dankbetuiging bekend gemaak. Die edelmoedige heerser het vervolgens 'n groot rots laat verwyder, 'n nuwe badhuis laat oprig en die ou badhuise met wit marmer en groen graniet verfraai. Die nedersetting het ook die vergunning gekry om sy naam te dra - "Civitas Aurelia Aquersis" (Caracalla se gesin, die Severers, was oorspronklik nie van edele afkoms nie en het derhalwe die naam van Marcus Aurelius aangeneem).

Die gebied van Baden-Baden is omstreeks 260 deur Alemanne verower, wat die Romeinse baddens verniel het, en het in die 8ste eeu onder Frankiese heerskappy gekom.

Graaf Hermann II uit die dinastie Zähringen het die gebied rondom Baden-Baden teen die begin van die 12de eeu gekoop en homself markgraaf van Baden genoem. Omstreeks 1250 het Baden-Baden stadstatus gekry.

Danksy die kruisvaarders, wat in die Midde-Ooste met die Oosterse badkultuur in aanraking gekom het, het warmbaddens ook in Duitsland weer belangstelling gewek. Met die toestemming van Markgraaf Friedrich II is die warmbaddens vanaf die jaar 1306 weer vir geneeskundige en ontspanningsdoeleindes gebruik. Die oudste Middeleeuse badhuis, wat bewaar gebly het, is die "Bad- und Gasthaus zum Baldreit". 'n Historiese dokument uit die jaar 1460 verwys na hierdie instelling. Die eerste losiesbelasting (Duits: "Kurtaxe") is in 1507 gehef, en die groeiende gesondheids- en spabedryf is deur 'n spadirekteur bestuur. Omstreeks 1500 was daar twaalf badhuise met altesaam 389 badkiste wat jaarliks sowat 3 000 badgaste gelok het.

Naas openbare badhuise het in hierdie periode ook adellike privaatbaddens ontstaan. Markgraaf Philipp van Baden (1575-1588) het vir homself 'n luukse bad in die Nuwe Slot laat bou. In die loop van die geskiedenis het Baden-Baden ná die verdeling van die markgraafskap Baden die setel van die Rooms-Katolieke Bernhardynse lyn Baden-Baden van die dinastie en hoofstad van die markgraafskap Baden-Baden geword. Toe die Bernhardynse lyn in 1771 uitgesterf het, is die markgraafskap Baden herstel en met die besittings van die Protestantse Ernestynse lyn Baden-Durlach, die markgraafskap Baden-Durlach, verenig. Die stad het nogtans die administratiewe sentrum van sy omgewing gebly.

Tydens die Negejarige Oorlog (of Paltiese Suksessieoorlog) is Baden-Baden op 24 Augustus 1689 deur Franse troepe aan die brand gesteek. Die spabedryf is vervolgens gestaak.

Eers met die Kongres van Rastatt aan die einde van die 18ste eeu het Baden-Baden sy rol as spa-oord hervat. 'n Groot aantal adellike besoekers het van Baden-Baden die somerhoofstad van Europa gemaak, terwyl Parys as die winterhoofstad gefungeer het. Naas luukse hotelle het ook die "Kurhaus" (of badhotel, 1821-1824) en die kasino (1810-1811) ontstaan. Die laasgenoemde is egter in 1872 weer gesluit en eers in die periode tussen 1933 en 1943 heropen. Internasionale perdewedrenne is sedert 1858 in Iffezheim gehou. Hulle word tans deur die Internasionale Klub van Baden-Baden georganiseer wat in 1872 gestig is.

In 1863 is die administratiewe distrik Baden gevorm wat Achern, Baden-Baden, Bühl, Rastatt en Gernsbach ingesluit het. Die distrik is in 1924 weer ontbind, tog het Baden-Baden in 1939 'n selfregerende stadsdistrik geword.

Ná die Tweede Wêreldoorlog het Baden-Baden as die setel van die regering in die Franse besettingsone en as die hoofkwartier van die Franse troepe in Duitsland gedien, terwyl die kasino in 1950 heropen is. In hierdie periode is ook die uitsaaikorporasie "Südwestfunk" gestig. Sy opvolger "Südwestrundfunk" produseer tans nog steeds sy programme grotendeels in Baden-Baden.

In 1981 het Baden-Baden as die gasheerstad van die tweede tuinskou van die deelstaat Baden-Baden opgetree. Die Duitse Mediaprys word sedert 1992 in die stad toegeken. Met die onttrekking van die Franse troepe, wat in 1999 voltooi was, was talle erwe en geboue in die westelike stadsdele weer vir siviele gebruik beskikbaar.

Sedert 1997 dra Baden-Baden die titel "Olimpiese Stad". Die Internasionale Olimpiese Komitee (IOK) het hierdie titel onder meer vir die Olimpiese nominasiekongres, wat in 1981 hier gehou is en waartydens Calgary in Kanada en Seoul in Suid-Korea as gasheerstede van die Olimpiese Spele in 1988 verkies is, aan die stad toegeken.

Op 3 en 4 April 2009 het Baden-Baden as een van die gasheerstede tydens die spitsberaad opgetree wat ter geleentheid van die Noord-Atlantiese Verdragsorganisasie (NAVO) se 60-jarige jubileum gehou is. In die "Kurhaus" het 'n werkete van die lidstate se staatshoofde en regeringsleiers plaasgevind.


</doc>
<doc id="32989" url="https://af.wikipedia.org/wiki?curid=32989" title="Bakoe">
Bakoe

Bakoe (Azerbeidjans: "Bakı" [bɑˈcɯ]) is die hoofstad en grootste stad van Azerbeidjan. Die stad is in die ooste van die land aan die Kaspiese See geleë.

Met 'n oppervlakte van 2 130 km² en 'n bevolking van meer as twee miljoen in 2011 is Bakoe die grootste stad in Azerbeidjan en die hele Kaukasus-streek. Met 'n verskeidenheid universiteite en ander tersiêre onderwysinstellings, navorsingsinstitute, teaters en museums fungeer die stad as die opvoedkundige en kulturele sentrum van Azerbeidjan.

Vanweë sy ligging langs 'n aantal beduidende handelspaaie het Bakoe al vroeg in sy geskiedenis 'n beduidende rol in die Kaukasus-streek gespeel. Sy ryk kulturele erfenis van paleise, moskees en vestings in die geskiedkundige ou stad het grotendeels bewaar gebly en in 2000 die status van Unesco-wêrelderfenisgebied gekry.

Danksy sy ligging te midde van 'n belangrike olieveld vorm Bakoe die middelpunt van Azerbeidjan se pyplynstelsel en beskik daarnaas oor 'n beduidende seehawe vir die uitvoer van ru-olie.

Sedert 2016 is Bakoe die tuiste van die Formule Een Azerbaijan Grand Prix wat op 19 Junie 2016 deur Nico Rosberg en 25 Junie 2017 deur Daniel Ricciardo onderskeidelik gewen is.

Daar word aangeneem dat die huidige stadsnaam van die Oud-Persiese باد-کوبه of "Bād-kube" afgelei is en dus as "Windgeteisterde stad" vertaal kan word. Bakoe staan inderdaad bekend vir sy hewige winterstorms en sterk winde wat dwarsdeur die jaar waai.

Volgens ander bronne het die naam sy oorsprong in die Oud-Persiese "Baghkuh" of "Berg van God" en sou dus dieselfde etimologiese wortels hê soos Bagdad in Irak. Alle Arabiese benamings – waaronder "Baku", "Bakukh", "Bakuya" en "Bakuye" – het hul oorsprong eweneens in Persiese name.

'n Derde hipotese beweer dat "Bakoe" van die Turkse woord vir "berg" afgelei is. Die Turkse "Islamitiese Ensiklopedie" verwys na die Turkse term "Bey-Kyoy" ("hoofstad") as etimologiese oorsprong.

Bakoe is sowat 28 meter benede seevlak aan die weskus van die Kaspiese See en in die suide van die Abşeron-skiereiland geleë.
Die landskap van sy omgewing word oorheers deur 'n aantal moddervulkane (waaronder Keyraki, Bogkh-bogkha en Lokbatan) en soutmere soos byvoorbeeld Boyukshor (die tweede grootste in die land met 'n oppervlakte van tien km²) en Khodasan. Die heuwellandskappe ten weste en gedeeltelik ten ooste van die stadsgebied bereik hoogtes van tot by 200 meter bo seevlak.

Bakoe kan in geskiedkundige en argitektoniese opsig in drie stadsdele verdeel word:

Die ou stad van Bakoe is in die sentrum van die huidige stadsgebied geleë en word nog steeds deur historiese versterkings omsluit. Die buurt binne die stadsmuur is in 2000 deur Unesco as wêrelderfenisgebied gelys. Die meeste mure en torings, wat ná die Russiese verowering in 1806 versterk is, kan in die Persiese tydperk teruggevoer word.
Die historiese kwartier is danksy sy labirint van smal straatjies en historiese geboue 'n gewilde toeristetrekpleister. Die 15de eeuse Paleis van die Sjirwansjah, wat vroeër as setel van die plaaslike khans gedien het, historiese karavanserais, die 11de eeuse Maagdetoring, ou badhuise (hammams) en die Djuma-moskee geniet wêreldfaam. Daar is tientalle kleiner moskees in die ou stad waarvan sommige nouliks as sulks herkenbaar is.

In die laat 19de eeu het die rykdomme, wat met olieontginning verdien is, die oprigting van welvarende buurte suid van die ou stad moontlik gemaak. Robert Nobel, die ouer broer van Ludvig en Alfred Nobel, het in 1873 na Bakoe gekom om hier die oliemaatskappy "Nobel Brothers Petroleum Producing Company" te stig. Binne enkele jare het dié onderneming die wêreldleier in olieontginning geword. Die nuwe "oliekonings van Bakoe" het woonpaleise in die Nieu-Gotiese en Art Nouveau-styl deur Wes-Europese argitekte laat bou.

Tussen 1898 en 1902 het die Azerbeidjans-gebore Duitse ingenieur Nikolaus von der Nonne as burgemeester van Bakoe gefungeer. Die Russiese heerskappy oor Azerbeidjan is met die bou van die reusagtige Aleksander-Newfski-katedraal (1888–1898) ook argitektonies bevestig. Sowjet-diktator Josef Stalin het dié sakrale gebou egter tydens die fase van militante ateïsme in 1935 laat afbreek.

Die Russiese Rewolusie van 1917 het 'n einde aan die ekonomiese bloeitydperk gemaak. Ná die oorwinning van die Bolsjewiki is die eiendomme van oliekonings onteien. Hul paleise huisves tans veral museums wat aan die kuns, geskiedenis en letterkunde van Azerbeidjan gewy is. Ander villa's is steeds in privaat besit. Die stad het 'n metro.

Bakoe het 'n gematigde halfdroë steppeklimaat volgens Köppen en Geiger se effektiewe klimaatklassifikasie (afkorting: BSk), met warm en droë somers en koue winters wat soms nat kan wees. Sterk winde waai dwarsdeur die jaar. In teenstelling met ander stede in vergelykbare klimaatsones is somertemperature eerder gematig danksy die ligging op 'n skiereiland en die invloed van die Kaspiese See. Die jaarlikse gemiddeld in Bakoe is 14,2 °C.

Bakoe en die Absjeron-skiereiland maak deel uit van die droogste deel van Azerbeidjan met jaarlikse neerslae van minder as 200 millimeter. Gedurende die Sowjettydperk was Bakoe danksy die gesonde droë klimaat met lang sonskynure 'n gewilde vakansiebestemming en herstellingsoord. Die meeste voormalige Sowjet-Russiese hotel- en spa-komplekse langs die Kaspiese Seestrande het intussen in verval geraak. Sowjet-Russiese nalatigheid ten opsigte van die ekologiese impak van industrialisering het van die stad, wat vroeër onder die belangrikste industriële sentrums in die Sowjetunie gereken is, een van die mees besoedelde nedersettings ter wêreld gemaak.

Die daaglikse gemiddeld in Julie en Augustus is 26,4 °C. Die heersende "khazri"-wind het 'n matigende invloed. In die koue winters met 'n gemiddeld van 4,3 °C word die khazri-wind deur lugmassa's van polêre oorsprong versterk en as baie onaangenaam ervaar. Temperature kan in die kusgebiede benede vriespunt daal. Sneeuval en selfs sneeustorms kom voor, maar gewoonlik vou 'n sneeulaag net enkele dae lank oor die stadsgebied.

Bakoe het in 2012 as gasheerstad van die Eurovision-sangfees opgetree en was een van die kandidaatstede vir die Olimpiese Somerspele van 2020.

'n Straatrenbaan in Bakoe, die "Baku City Circuit" (Azerbeidjans: Bakı Şəhər Halqası), is rondom die stadsplein gebou. In 2016 het die baan die Europese Grand Prix, en vanaf 2017 die nuwe Azerbeidjanse Grand Prix aangebied.




</doc>
<doc id="32995" url="https://af.wikipedia.org/wiki?curid=32995" title="Salzburg">
Salzburg

Salzburg is die hoofstad van die gelyknamige Oostenrykse deelstaat en met 'n bevolking van 148 521 die vierde grootste stad in die land ná Wene, Graz en Linz. Die agglomerasie van Salzburg het sowat 210 000 inwoners. 

Dikwels word na Salzburg as die "Mozartstad" verwys aangesien dit die geboortestad van die beroemde komponis is en ook die plek waar hy meer as die helfte van sy lewe deurgebring het. Danksy die verwysing na 'n aartsbiskoplike stadsregter in 'n historiese dokument uit die tydperk tussen 1120 en 1130 is Salzburg die oudste nedersetting met stadstatus in die gebied van die huidige Oostenryk. 

Die stad het sy naam en oorspronklik ook sy welvaart aan sout, die "wit goud", te danke, terwyl die onafhanklike vorsbiskoppe, wat die stad tot in die vroeë 19de eeu geregeer het, aan die stad 'n sterk Italiaanse karakter gegee het sodat na Salzburg dikwels as die "Rome van die Noorde" verwys word. Die historiese stadskern - met sy kenmerkende stadshorison wat die vesting Hohensalzburg, die domkerk in die Barokstyl, die Fransiskane- en Universiteitskerk aan die voet van die Mönchsberg insluit - is deur UNESCO in 1997 as wêrelderfenisgebied gelys. 



</doc>
<doc id="32999" url="https://af.wikipedia.org/wiki?curid=32999" title="Harbin">
Harbin

Harbin (Chinees: 哈尔滨市, Russies: Харбин "Charbin") is die hoofstad van die Chinese provinsie Heilongjiang met 'n bevolking van 10 635 971 in 2010. Naby Harbin bedryf die Chinese weermag 'n lanseerterrein vir die toets van militêre vuurpyle.


</doc>
<doc id="33003" url="https://af.wikipedia.org/wiki?curid=33003" title="Jaca">
Jaca

Jaca (Aragonees: "Xaca", Katalaans: "Chaca") is 'n stad in die noord-ooste van Spanje.


</doc>
<doc id="33004" url="https://af.wikipedia.org/wiki?curid=33004" title="Pjongjang">
Pjongjang

Pjongjang (Koreaans: 평양, "P'yŏngyang") is die hoofstad en grootste stad van Noord-Korea weerskante die Taedongrivier. Die bevolking word op tussen 2,5 en 3,8 miljoen geskat. Pjongjang word as die oudste stad in Korea beskou. Tydens die Joseon-Dinastie het Seoel Pjongjang as hoofstad van Korea vervang.


</doc>
<doc id="33008" url="https://af.wikipedia.org/wiki?curid=33008" title="Tafeltennis">
Tafeltennis

Tafeltennis of pingpong is 'n sportsoort waarin twee of vier spelers 'n ligte, hol balletjie heen en weer slaan met rakette. Die spel vind plaas op 'n harde tafel wat deur 'n lae net in twee helftes gedeel word. Spelers moet sorg dat 'n bal wat in sy rigting gespeel word slegs een keer hop op sy eie helfte van die tafel en moet dit terugspeel sodat dit op die helfte van die opponent hop. Punte word toegeken wanneer 'n speler misluk om die bal terug te speel binne die reëls. Spel is vinnig en verwag goeie reaksietyd. 'n Vaardige speler kan verskeie vlakke van draai aan die bal verleen, wat die trajek van die bal beïnvloed en sodoende die opponent se terugspeelopsies verminder.

Die sport word gereguleer deur die Internasionale Tafeltennisfederasie (ITTF) wat in 1926 gestig is. Sedert 1988 het tafeltennis Olimpiese status, wat vier items insluit. Tussen 1998 en 2004 was die items mans- en damesenkelspel en mans- en damesdubbelspel, maar die dubbels is sedert 2008 met 'n spanitem vervang.

Die sport word gespeel deur twee of vier spelers wat 'n bal heen en weer slaan op 'n tafel, soortgelyk aan tennis. Alhoewel die konsep baie ooreenkom, is die reëls egter verskillend. Tydens 'n enkelspel word daar nie verwag van die afslaner om die bal van sy regterhelfte na die regterhelfte van die ontvanger (of links na links) te slaan, soos in tennis nie. Dit word egter tydens 'n dubbelspel verwag dat die afslaner regs na regs of links na links afslaan. Die spoed van die bal kan wissel van stadige afslane met baie draai tot mokerhoue ("smash") wat so vinnig as 112,7 kilometer per uur (70 myl per uur) kan beweeg.

Moderne rakette het gewoonlik 'n dun rubberlagie wat die slaanoppervlak van die rakket bedek. Die rubber mag kuiltjies hê wat uitstaan of ingeduik is, asook 'n dun lagie spons tussen die houtkern en die rubberoppervlak. Aangesien draaiballe 'n groot rol speel in moderne tafeltennis, is die samestelling van die rubber en die kombinasie van spons en rubber ontwerp om die hoeveelheid draai op die bal te maksimeer. Ander tegnologiese verbeterings sluit in die gebruik van koolstof of ander sintetiese lae as deel van die slaanoppervlak.

Die wenner is die eerste speler wat 11 punte of meer aanteken wanneer hy voorloop met 2 of meer punte. Spelers ruil afslane na elke twee punte. Wanneer die punte 10-10 (gelykop) is, ruil die afslaan met elke punt; die wenner is dan die een wat 'n voorsprong van twee punte kry. Die 11 punt-wedstryd is 'n verandering van die ITTF wat in 2001 plaasgevind het. Voorheen was die wenner die een wat eerste 21 punte gekry het (tensy gelykop gespeel is, dan moes daar ook 'n voorsprong van 2 punte wees om te wen). Alle wedstryde wat op nasionale vlak en internasionale toernooie (ITTF) gespeel word, word tot 11 punte gespeel in òf die beste uit 5 stelle (uitkloprondtes) òf die beste uit 7 stelle (eindrondtes).

Die sportsoort het sy ontstaan in Engeland as 'n ligte tydverdryf na ete vir aristokratiese Victoriane in die 1880's. Tennis is in 'n binnenshuise omgewing nageäap en gewoonlik het alledaagse huishoudelike items gedien as toerusting. 'n Ry boeke het gewoonlik as net gedien, die geronde kurk van 'n sjampanjebottel as die bal en die deksel van 'n sigaarhouer as 'n raket.

Tafeltennis het in Europa, die VSA en Japan tot sy moderne vorm ontwikkel. Die gewildheid van die spel het speletjievervaardigers genoop om toerusting kommersieel beskikbaar te stel. Vroeë rakette was gewoonlik van 'n stuk perkament wat gestrek is oor 'n raam en die geluid wat gemaak is as die balletjie die raket tref, het aanleiding gegee tot die eerste noemname, nl. ""wiff-waff"" en ""ping-pong"". Van die eerste kommersiële stelle is in Engeland onder die naam "Gossima" verkoop, maar was nie baie suksesvol nie (die balletjie het nie lekker gebons nie). Die naam "ping-pong" was wyd in gebruik gewees voordat die Engelse vervaardiger J. Jaques & Seun Beperk 'n handelsmerk daarop gesit het in 1901. Die naam "Ping-Pong" is toe gebruik wanneer daar met die duur toerusting van Jaques gespeel is, met ander vervaardigers wat die naam "tafeltennis" gebruik het. 'n Soortgelyke situasie het in die VSA ontstaan waar "Jaques of London" die regte tot die term "Ping-Pong" aan "Parker Brothers" verkoop het.

Die volgende groot innovasie was deur James Gibb, 'n Engelse tafeltennisentoesias, wat die nuwe selluloïedballe tydens 'n toer in die VSA in 1901 ontdek het en het gevind dat die balle ideaal is vir die spel. Dit is gevolg deur E.C. Goode wat in 1901 die moderne weergawe van die raket uitgedink het na hy 'n vel bestippelde rubber op die slaanoppervlak van die raket geplak het. Tafeltennis se gewildheid het toegeneem en sedert 1901 word daar steeds tafeltennistoernooie gehou en boeke geskryf oor die spel. Die eerste (nie-amptelike) wêreldkampioenskap is in 1902 gehou. Gedurende die vroeë 20ste eeu is die spel in Rusland verban omdat daar geglo is dat die spel 'n nadelige effek op spelers se sig gehad het. In 1921 is die Tafeltennisvereniging in Engeland gestig en die Internasionale Tafeltennisfederasie het in 1926 gevolg. Londen het die eerste amptelike wêreldkampioenskap in 1927 aangebied en die sport is in 1988 vir die eerste keer by die Olimpiese Spele gespeel.
In die 1950's is die spel drasties verander deur rakette wat 'n rubbervel met 'n sponslagie daaronder gehad het en sodoende meer draai en spoed verleen het. Dit rakkette is deur S.W. Hancock Beperk, 'n vervaardiger van sporttoerusting, in Engeland vrygestel. Die gebruik van spoedgom het die draai en spoed van die bal verder verhoog, wat verandering aan die toerusting tot gevolg gehad het om die spel stadiger te maak.

Teen die einde van 2000 het die ITTF verskeie reëlveranderings ingestel wat daarop gemik was om tafeltennis meer lewensvatbaar te maak as 'n toeskouersport wat op televisie gebeeldsend word. Eerstens is die ouer 38 mm (1,5 duim) balle amptelik vervang deur 40 mm balle. Dit het die bal se lugweerstand verhoog om die spel stadiger te maak. Teen daardie tyd het spelers reeds die vinnige sponslagie van die raket dikker laat maak, wat die spel buitensporig vinnig gemaak het en dit was ook moeilik om dit op televisie te volg. Tweedens het die ITTF die puntestelsel verander van 'n 21- na 'n 11-punt stelsel, met die doel om die spel meer opwindend te maak. Die ITTF het ook die reëls verander wanneer afgeslaan word om te voorkom dat 'n speler die bal versteek tydens 'n afslaan, om sodoende die algemene lengte van 'n sarsie (houereeks) te verleng en om die afslaner se voordeel te verminder. Variante van die sport het ook al kop uitgesteek. "Grootbal"-tafeltennis gebruik 'n 44 mm bal wat die spel aansienlik stadiger maak. Dit is deur verskeie spelers verwelkom wat dit moeilik gevind het om teen die draai en hoë spoed te kompeteer van die 40 mm bal. Dié bal se massa is 2,46 g.

Daar is 'n beweging wat die outydse tafeltennis (soos voor die era van spons en rubber) wil laat herleef. Klassieke tafeltennis soos Liha (skuurpapiertafeltennis) of spelers wat die "harderaket"-variant verkies, verwerp die draai en spoed van die spons en rubberrakette en verkies die speelstyl van die 1940's tot 1960's, waar daar geen spons teenwoordig is nie, slegs die geribde rubberlaag en waar verdediging makliker is deur die spoed te verminder en enige betekenisvolle magnuseffek van draai uit te skakel. Omdat harderaket-uitklophoue amper onmoontlik is om teen 'n vaardige speler te speel, fokus harderaketwedstryde op die strategiese kant van tafeltennis wat vaardige maneuvrering van die opponent vereis voordat die aanval suksesvol uitgevoer kan word.

Die internasionale reëls van tafeltennis spesifiseer dat die spel gespeel word met 'n ligte 2,7 gram balletjie met 'n deursnee van 40 mm. Dit is die bal wat die meeste gebruik word. Die reëls stel dat die bal teen 'n hoogte van 23 cm behoort te hop wanneer dit van 'n hoogte van 30 cm laat val word, wat beteken dat dit 'n koëffisiënt van restitusie (of "bonserigheid") van 0,88 het. Dit 40 mm bal is na die 2000 Olimpiese Somerspele in gebruik geneem. 'n 40 mm tafeltennisbal is stadiger en draai minder as een van 38 mm. Die bal is gemaak van 'n hooghoppende selluloïed wat met gas gevul is en is gewoonlik wit of oranje met 'n dowwe afwerking. Die kleur van die bal word bepaal deur die kleur van die tafel asook die omgewing waarin gespeel word: dit is byvoorbeeld makliker om 'n wit bal op 'n groen of blou tafel as op 'n grys tafel te sien. Sterretjies op die bal dui die gehalte van die bal aan. Drie sterretjies beteken dit is van die hoogste gehalte en word in toernooie gebruik.


Die tafel is 2,74 m (9 vt) lank, 1,525 m (5 vt) breed en 76 cm (30 duim) hoog met 'n Masonietvlak ('n vorm van hardebord) of soortgelyke hout wat met 'n gladde, lae-wrywing bedekking bedek is. Die tafel of speeloppervlak is verdeel in twee helftes deur 'n 15,25 cm-(6 duim) hoë net. Die kleur van die tafeloppervlak is gewoonlik groen of blou.

Spelers is toegerus met 'n gelamineerde houtraket, ook genoem 'n "spaan", met 'n rubberlaag aan een of albei kante, afhangende van die manier waarop die speler die raket vashou. Die amptelike term wat deur die ITTF gebruik word is "raket".

Tafeltennisregulasies laat verskillende oppervlaktes aan elke kant van die raket toe. Die verskillende tipes oppervlaktes verleen verskillende vlakke van draai aan die bal, of in sommige gevalle skakel dit die draai totaal uit. 'n Speler kan byvoorbeeld 'n laag rubber wat baie draai verleen aan een kant van die raket hê en geen draai aan die ander kant van die raket nie. Deur die raket tydens die spel om te draai word verskillende terugspeelhoue moontlik gemaak. Om 'n speler te help onderskei tussen verskillende tipes rubber wat deur die opponent gebruik word, spesifiseer die internasionale reëls dat die een kant rooi moet wees en die ander kant swart. 'n Speler het ook die reg om sy opponent se raket voor 'n wedstryd na te gaan om te bepaal watter tipe rubber gebruik is en watter kleur dit is. Ten spyte van die vinnige spel en vinnige draaie van die raket kan 'n speler steeds duidelik sien watter kant van die raket gebruik is om die bal te slaan. Huidige reëls bepaal dat, tensy die raket gedurende die spel beskadig word, dit op geen stadium in 'n wedstryd vir 'n ander raket geruil kan word nie.

In eersterangse kompetisies word die afslaan gewoonlik bepaal deur die opskiet van 'n munt. By laer vlakke is dit algemeen vir een speler (of die skeidsregter/tellinghouer) om die bal in een hand te versteek (gewoonlik onder die tafel) en die kans vir die ander speler te gun om te raai in watter hand die bal is. Die regte of verkeerde raaiskoot stel die "wenner" in staat om te bepaal wie die eerste mag afslaan of aan watter kant van die tafel hy wil speel. 'n Ander metode is vir een speler om die bal na die ander speler te slaan. Dan word nog drie houe om die beurt gespeel, waarna die punt uitgespeel word. Dit staan bekend as "speel vir die afslaan". Spelers bepaal ook wie eerste mag afslaan deur hulle rakette op die tafel te plaas sodat die handvatsel oor die rand steek. Dan gooi hulle om die beurt met die balletjie na mekaar se rakette en die een wie sy opponent se raket kan raakgooi, terwyl sy eie raket misgegooi word, mag afslaan.

Die speler wat afslaan begin 'n punt. Hy moet so staan dat die bal agter die agterlyn van die tafel is, met die bal in die palm van een hand — bo die blad van die tafel — en die raket in die hand. Daarna gooi hy die bal, sonder draai, ten minste 16 cm (ongeveer 6 duim) in die lug op. In vriendskaplike (nie-toernooi) wedstryde word die bal dikwels nie in die lug opgegooi nie. Dit is tegnies onwettig en kan vir die afslaner 'n onregverdige voordeel gee. Die bal moet te alle tye bo die speelvlak van die tafel wees. Die afslaner mag nie sy liggaam of klere gebruik om die bal weg te steek nie; die opponent asook die skeidsregter moet die bal duidelik kan sien.

Die bal moet van agter die agterlyn geslaan word sodat dit eenkeer in sy eie helfte hop en eenkeer in die opponent se helfte. Indien die bal aan die net raak en nie die opponent se helfte hop nie, gaan die punt aan die opponent. Indien die bal egter die net raak en steeds in die opponent se helfte hop (dit word 'n "netbal" genoem), moet die afslaan weer plaasvind. Daar is geen beperking op hoeveel opeenvolgende netballe daar mag wees nie.

Wanneer 'n afslaan geldig is, moet die opponent 'n geldige terugspeelhou uitvoer voordat dit vir 'n tweede keer aan sy eie kant van die tafel hop. Om 'n afslaan terug te speel is een van die moeilikste dele van die spel aangesien die afslaner se eerste skuif gewoonlik die mees onvoorspelbare een is weens die hoeveelheid maniere van draai wat hy op die bal kan uitvoer.

Wanneer die bal geslaan word moet dit bo-oor die net gaan en op die opponent se helfte van die tafel hop om geldig te wees. Wanneer die bal om die net gespeel word maar steeds op die opponent se helfte hop is die hou geldig en kan die spel voortgaan. Indien 'n speler nie 'n geldige hou terug kan speel bo-oor of langs die net verby nie, verloor daardie speler die punt.

Punte word aan die opponent toegeken om verskeie redes:

Die afslaan ruil op elke twee punte tussen opponente (ongeag wie die wenner van die houereeks was) tot een speler 11 punte kry met ten minste 'n voorsprong van 2 punte, of totdat albei spelers 10 punte het. Indien albei spelers 10 punte het, ruil die afslaan op elke punt, tot een speler 'n voorsprong van 2 punte kry vir die wen. Dit is die huidige standaard van die ITTF.

In 'n dubbelspel ruil die afslaan ook op elke twee punte tussen die spanne, maar ook tussen die spelers van dieselfde span. Aan die einde van elke twee punte word die ontvanger van die afslaan die afslaner en die spanmaat van die een wat afgeslaan het, die nuwe ontvanger. (A en B is 'n span en Y en Z is 'n span. A begin deur van sy regterkant af te slaan na Y se regterkant. Na twee punte word Y die afslaner en slaan af na B. Na nog twee punte word B die afslaner en slaan af na Z, ens.)

In die 21-punt stelsel het die afslaan op elke 5 punte geruil. Indien die spelers albei 20 punte bereik het ruil die afslaan op elke punt tot een speler 'n voorsprong van twee punte behaal het vir 'n wen.

Na elke spel ruil die spelers kante en in die vyfde of sewende spel (die een wat bepaal wie wen), ruil die spelers sodra die eerste speler 5 punte bereik het, ongeag wie se beurt dit is om af te slaan. In toernooie is wedstryde gewoonlik die beste uit vyf of sewe.

In aanvulling tot wedstryde tussen indiwiduele spelers kan pare ook tafeltennis speel. Dieselfde reëls geld vir dubbelspel as vir enkelspel behalwe vir 'n paar uitsonderings. 'n Lyn wat in die lengte van die tafel loop verdeel die speeloppervlak. Die enigste doel van hierdie lyn is om die afslaan tydens 'n dubbelspel te orden, wat beteken dat die afslaan van die regterkant van die kant van die afslaner se helfte na die regterkant van die ontvanger se helfte moet wees, en dit moet eenkeer aan elke kant van die net hop. Daarna gaan spel soos gewoon voort, behalwe dat spelers in 'n span om die beurt moet speel. Dit behels dat indien 'n speler afgeslaan het, die ontvanger die bal terugspeel sodat die afslaner se spanmaat die bal kan speel om vir die ontvanger se spanmaat kans te gee om te speel. Dit punt gaan so voort totdat een span 'n fout begaan. Dubbelspel (sowel as enkelspel) is sedert 1988 deel van die Olimpiese Spele en van die Statebond Spele sedert 2002. In 2005 het die ITTF aangekondig dat die dubbelspel van tafeltennis slegs as 'n spansport by die 2008 Olimpiese Spele gespeel sou word.

Draaiing aan die bal gee 'n hele aantal groot en klein veranderings weer, byvoorbeeld:

Tafeltenniskompetisies is gewild in Asië en Europa, terwyl die gewildheid in die Verenigde State aan die toeneem is. Die belangrikste internasionale kompetisies is die Wêreldbekertoernooi, die Wêreldkampioenskap, die Olimpiese Spele en die ITTF-Pro Tour. Daar is ook kontinentale kompetisies, soos die Europese Kampioenskap, die Euro Top-12, die Asiatiese Kampioenskap en die Asiatiese Spele. China domineer meeste van die wêreldtitels, terwyl ander spelers van Oos-Asië, Europa en Taiwan afkomstig is.

Daar is ook tennistafelklubs wat teen mekaar meeding. Lande soos China, Duitsland, Frankryk, België en Oostenryk het hoogs aangeslane nasionale ligas.



</doc>
<doc id="33015" url="https://af.wikipedia.org/wiki?curid=33015" title="Judo">
Judo

Judo (Japannees: 柔道 "jūdō") is 'n sportsoort wat sy oorsprong in die Japanse vegkuns het. Die sport was in ongeveer 1882 ontwerp deur Jigoro Kano. Die woord beteken "sagte weg", waarby die woord "do" (weg) verwant is aan "tao" en naas die betekenis 'manier' ook die konnotasie van 'lewenspad' het. 'n Beoefenaar van judo word 'n "judoka" genoem. Judo word wêreldwyd beoefen en word sedert 1964 as 'n Olimpiese sport vir mans erken, en vanaf 1992 vir dames.

In judo word daar tussen twee hooftegnieke onderskei:

Daarbenewens moet die judoka die tegniek van ukemi-waza (valbreek) bemeester.

Die gevegstegnieke word verdeel in:

Die verskillende gooie kan as volg ingedeel word:

Die verskillende bindingstegnieke word onderverdeel in:

Die Japaner Djigoro Kano (1860- 1938) is die grondlegger van moderne judo. As ŉ joejitsoe-Ieerling het hy talle inrigtings besoek waar verskeie vorme van hierdie gevegsvorm aangebied is. Ongewapende selfverdediging was destyds in Japan baie gewild omdat gewone burgers verbied is om wapens te dra. 

In 1882 het dr. Kano sy eie skool, - die latere Kodokan - begin, waar hy sy leerlinge in 'n gevegstegniek onderrig het wat bestaan het uit bruikbare elemente van ander gevegsvorme wat hy bestudeer het. Hierdie tegniek het hy judo genoem (ju beteken "sag" en "sonder geweld", en do "wyse" of "manier"). In die Japanse kultuur is judo en ander vegsportsoorte (wat met die versamelnaam budo aangedui word) ten nouste met godsdienstige en ander lewensopvattinge verweef. 

Die invloed hiervan, byvoorbeeld die teenstanders en skeidsregter wat mekaar hoflik groet en sekere ander rituele wanneer die judosaal betree word, het ook na ander lande uit gekring hoewel dit vir die Westerse sportman min betekenis het.

Judo word in ŉ judosaal (dojo) op matte wat met seil oorspan is (tatami's), beoefen. Die judobeoefenaar (judoka) dra voorgeskrewe drag (judogi) wat uit 'n kuitbroek, 'n jas (kimono) en ŉ lyfband (obi) bestaan. Die bedrewenheid in judo word in 16 grade gemeet. waarvan die eerste ses leerlinggrade (kjoe-grade) en die ander 10 meestergrade (dangrade) is. 

Die kleur van die Iyfband dui aan hoe ver die judoka gevorder het. Die kjoegraderings is: 1 - wit, 2 - geel, 3 - oranje, 4 - groen, 5 – blou en 6 - bruin. Die eerste 5 meestergrade word met 'n swart lyfband aangedui, die 6e, 7e en 8e met ŉ lyfband van rooi en wit blokkies en die 9e en 10e meestersgraad met ŉ rooi band. Die basiese beginsel by judo is om die teenstander in 'n staande geveg op sy rug te laat beland. Die tegnieke wat hier gebruik kan word, staan as nagè-waza bekend. 

Die belangrikste gooie is beengooie (asji-waza), heupgooie (kosji-waza), armgooie (te-waza), skouergooie (kata-waza) en offergooie (soetemi-waza). Die grondwerk word verdeel in hougrepe (osaè-waza), wurggrepe (sjime-waza) en armklemme (oede-kansetsoe-waza). 'n Teenstander kan slegs neergegooi word wanneer hy van balans af is, en dit word teweeggebring deur hom te trek, te stoot, 'n skynaanval te doen of om 'n aanval uit te lok. Hierby loop die aanvaller egter ook gevaar om van balans gebring te word. Judobewegings is spesiaal daarop gerig om die judoka so min moontlik van balans te laat raak. Dit bestaan uit skuifelende passies. By groot passe word die persoon maklik van balans gebring, veral op die oomblik wanneer hy sy gewig van een been na die ander oordra.

Een van die grondbeginsels van judo is dat die beoefenaars moet leer om aan te voel wanneer 'n teenstander van balans is of gebring kan word. Wanneer iemand gegooi word, val hy gewoonlik min of meer op die sykant van sy rug, wat glad nie gevaarlik is nie. Die beginner se eerste reaksie is om sy val met die arm af te weer, en dit kan tot beserings lei. Hy word dus geleer om hierdie impuls te onderdruk. Min beserings kom gedurende oefeninge voor, maar by wedstryde waar baie krag aangewend word om 'n beslissing te pro beer afdwing, is beserings nie ongewoon nie. Swak plekke is die gewrigte van die tone, enkels en knieë. 'n Verkeerde val veroorsaak gewoonlik skouer- of heupkneusings.

'n Wedstryd kan deur die toekenning van een vol punt (ippon) deur die hoofskeidsregter beslis word. 'n Gooi wat nie heeltemal slaag nie, kan gewaardeer word met 'n halwe punt (waza-ari) of met 'n voordeeltegniek (waza-ari ni tjika i). As 'n wedstryd nie voordat die tyd verstreke is, deur 'n ippon of deur twee waza-ari beeïndig word nie, wys die hoofskeidsregter die wenner aan nadat hy met die twee hulpskeidsregters beraadslaag het. Een waza-ari of een waza-ari ni tjikai is voldoende vir 'n oorwinning op beslissing (joesei-gatji). As nie een daarvan tydens die wedstryd toegeken is nie, word die aantal duidelik waarneembare balansversteurings, die tegnieke wat gebruik is of waarskuwings en teregwysings in aanmerking geneem. By spanwedstryde met 5 judoki uit elke gewigsklas, tel elke oorwinning nie ewe veel nie, en die individuele wedstryde eindig ook dikwels onbeslis (hiki-wake). 'n Ippon en waza-ari kan ook in die grondgevegte (katame-waza) behaal word. Die skeidsregter ken ŉ ippon toe wanneer die teen stander 30 sekondes lank in 'n hougreep is. As die hougreep net 25 sekondes duur, word 'n waza-ari toegeken. 'n Grondgeveg kan ook beeïndig word wanneer 'n deelnemer hom oorgee. Dit word aangedui deurdat hy "maitta" roep of hy twee keer met die hand of die voet teen die vloer of sy liggaam tik. 'n Deelnemer gee gewoonlik oor wanneer hy in ŉ wurggreep of 'n armklem beland. 'n Wurggreep kan die asemhaling of bloedtoevoer of albei tydelik afsny. Armklemme kan die elmbooggewrig verdraai. Op papier klink dit egter gevaarliker as wat dit in werklikheid is. Selfs by wedstryde kom beserings tydens die grondgeveg net selde voor. Dit is 'n wanopvatting dat krag by judo oorbodig is. Met goeie tegniek en vaardigheid kan daar wei vir ŉ tekort aan krag vergoed word, maar tydens wedstryde gee krag en uithouvermoë die deurslag wanneer albei teenstanders byvoorbeeld ewe bedrewe in die tegniek is. Oefeninge in hierdie opsig is vir die topsportman dan ook baie belangrik. Wanneer judo as 'n ontspanningssport en ter wille van liggaamsontwikkeling beoefen word, is krag egter van min belang. Judo is 'n baie goeie sport vir liggaamsontwikkeling omdat alle spiere ewe veel oefening kry. 

Judo is reeds in 1931 deur prof. Jack Robinson in Suid-Afrika bekend gestel, maar het - net soos in die meeste ander Westerse lande - eers na die Tweede Wêreldoorlog behoorlik op dreef gekom.  Die beherende liggaam is die Suid-Afrikaanse Judo-unie. 

Suid -Afrika tel nie onder die beste judolande van die wêreld nie, maar daar word nogtans baie gedoen om die sportsoort te bevorder. Hoewel die Suid-Afrikaanse Judo-unie tans nie met die Internasionale Judo-federasie geaffilieer is nie, meet sy lede dikwels met buitelandse judoki kragte. Spanne van Israel, Malta, Wes-Duitsland. Brittanje en die VSA het Suid-Afrika al besoek, terwyl Suid-Afrikaners gereeld aan die Britse opekampioenskap deelgeneem het en ook besoeke aan Wes-Duitsland, Italië, Switserland en die VSA gebring het. 

Die reëls van die Internasionale Judofederasie word in Suid-Afrika toegepas, en daar word ook geprobeer am die plaaslike skeidsregters van reëlveranderings op die hoogte te hou deur oorsese skeidsregters te nooi.



</doc>
<doc id="33016" url="https://af.wikipedia.org/wiki?curid=33016" title="Taekwondo">
Taekwondo

Taekwondo is 'n ongewapende vegkuns wat van Korea afkomstig is, maar ook ooreenkomste met Japannese karate toon. Letterlik vertaal beteken “Tae” voet, “kwon” hand of vuis en “Do” die manier of die weg. Taekwondo is dus die gebruik van die hande en voete vir selfverdediging en die verbetering van jou persoonlikheid.


</doc>
<doc id="33017" url="https://af.wikipedia.org/wiki?curid=33017" title="Baltimore">
Baltimore

Baltimore is die grootste stad in die ooste van die Verenigde State van Amerika in die deelstaat van Maryland en is ongeveer 56 km noordoos van Washington D.C. Die stad is geleë by die monding van die Patapscorivier in Chesapeakebaai. Die stad het 'n bevolking van 602 495 in 2018 gehad. Die hawe van Baltimore is een van die bedrywigstes in die VSA.

Die eerste persone het hulle in 1729 hier gevestig toe die nedersetting gevorm is en is vernoem na Charles Calvert, die 5de Graaf Baltimore. Op daardie stadium was graaf Baltimore die goewerneur van Maryland. Die dorp het floreer as 'n hawestad en het in 1799 stadstatus verwerf. Gedurende die Amerikaanse Rewolusie het die Kontinentale Kongres uit Philadelphia gevlug en hulle vergaderings in Baltimore gehou. Tydens die Amerikaanse Burgeroorlog het Baltimore die kant van die Gekonfedereerde State gekies.




</doc>
<doc id="33018" url="https://af.wikipedia.org/wiki?curid=33018" title="Pluimbal">
Pluimbal

Pluimbal (Engels: "Badminton") is 'n sport waartydens opponente rakette gebruik om 'n pluimpie oor die net na mekaar te slaan. Pluimbal word in 'n saal gespeel sodat wind en weer nie die spel beïnvloed nie.

Spelvorme:

Pluimbal is 'n binnenshuise sportsoort wat baie ooreenkomste met tennis toon. Dit word egter met ŉ veerpluim in plaas van 'n bal gespeel en die klem val meer op vaart as op krag. 

Spelers moet dan ook oor ŉ besondere reaksievermoë en groot beweeglikheid beskik. Op internasionale vlak blink veral Asiatiese pluimbalspelers uit. Die spel word ook in Suid-Afrika gespeel. 

'n Spel soortgelyk aan pluimbal is reeds in die 17e eeu in Europa gespeel, maar die moderne weergawe daarvan is uit Indië afkomstig, waar Engelse soldate daarmee kennis gemaak het. Dit is in omstreeks 1870 in die Weste op die Engelse landgoed Badminton bekend gestel (vandaar die Engelse naam vir die spel: badminton) en van 1893 af op georganiseerde grondslag in Engeland gespeel. 

Pluimbal toon verskeie ooreenkomste met tennis, maar word hoofsaaklik binnenshuis gespeel met 'n ligte veerpluim in plaas van ŉ bal. Die klem val ook eerder op vaart as op krag en 'n hou word feitlik altyd met die gewrig uitgevoer en nie met 'n deurswaaihou soos by tennis nie. Die pluim, wat gemiddeld 5 g weeg, kan na 'n harde hou met ŉ snelheid van tot 200 km/h trek. Spelers moet oor 'n besondere reaksievermoë en groot beweeglikheid beskik. 

Voetwerk is baie belangrik en kom in verskeie opsigte met die van boks ooreen. Ondanks die hoë vereistes wat dus aan ŉ speler gestel word, kan pluimbalspelers lank hul topgehalte handhaaf en dit het al verskeie kere gebeur dat belangrike titels oor ŉ tydperk van 10 of meer jaar deur dieselfde speler gewen is. Pluimbal word deur sowel mans as vroue gespeel en daar kan net soos by tennis enkelspel-, dubbelspel- of gemengde dubbelspelwedstryde gespeel word. 

'n Wedstryd word gewen deur die speler of span wat eerste 2 stelle gewen het. 'n Stel bestaan uit 15 punte vir mans en 11 punte vir vroue. As die telling in 'n manswedstryd 13-13 en in ŉ vrouewedstryd 9-9 is, kan die speler wat eerste 13 (9) punte behaal het, besluit dat die wedstryd normaalweg moet voortgaan totdat een speler 15 punte het, of dat die wedstryd beslis moet word op grond van die beste telling uit die volgende 5 punte. 

Op 14-14 (10-10 vir vroue) kan normaalweg gespeel word totdat een speler 15 (11) het, of die wedstryd kan op grond van die volgende 2 punte beslis word. Punte kan slegs behaal word deur die speler wat afslaan. By enkelspelwedstryde behou 'n speler sy afslaan tot hy 'n fout begaan, en by dubbelspelwedstryde kry albei spelers van 'n span eers die geleentheid om af te slaan; hulle kan dus 2 foute begaan voordat die ander span kan afslaan. Daar is geen wêreldkampioenskapsbyeenkoms nie, maar die jaarlikse Engelse kampioenskappe word as sodanig beskou. 




</doc>
<doc id="33019" url="https://af.wikipedia.org/wiki?curid=33019" title="Handbal">
Handbal

Handbal is 'n spansport waar twee spanne van sewe spelers elk (ses veldwerkers en 'n doelwagter) die bal in die opponente se doelgebied probeer ingooi. Die veld is 40 meter lang by 20 meter breed met 'n doelgebied van 2 by 3 meter aan beide kante van die veld. Die doelgebied is soortgelyk, maar kleiner as die wat tydens sokkerwedstryde gebruik word. Maar anders as sokker, word die bal met die hande eerder as die voete hanteer.

Die speelbaan is 'n reghoekige blok van 20 by 40 meter. Die reghoek word in die helfte van die lengte deur 'n halflyn in twee vierkante (20 m by 20 m) verdeel. Aan elke kant van die reghoek is 'n doelhok wat aan die grond of 'n muur daaragter geanker is. Die doelhokke het afmetings van drie meter breed en twee meter hoog en staan loodreg met die grond, parallel met breedte van die baan. Die doelhok-raamwerk moet met twee kontrasterende kleure geverf word wat mekaar afwissel. Dit word dus ‘gestreep’ geverf. Die kleure moet ook nie wegsmelt met die agtergrond nie. Om die doelhok is die doelhok-area. Binne hierdie area mag geen speler buiten die doelwagter kom tydens spel nie. Indien 'n speler dit wel sou doen, en dit vir hom 'n wesenlike voordeel gee, word die bal aan die ander span gegee, wat dan die spel voortsit deur dit af te gooi. 'n Speler mag wel spring, die bal gooi en dan in hierdie area land, solank die bal EERS sy hand verlaat en sy voet dan die grond raak. Die doelhok-area bestaan uit twee kwartsirkels met 'n radius van ses meter met hul middelpunte op die twee randte van die doelhokke en word in die baan deur 'n lyn AB parallel aan die uitlyn verbind. In die middel van die baan is 'n afgemerkte area, waardeur 'n speler moet beweeg om op en af van die baan te gaan indien hy gewissel sou word.

Handbal word deur 'n bal gespeel met 'n omtrek van 52 cm tot 60 cm, afhangend van die spelers se ouderdom en geslag. Die bal kan van leer of kunsstof gemaak word. Spelers speel gewoonlik in eenvormige spandrag wat uit enige gemaklike sportdrag bestaan.

Die spelers hanteer die bal met hulle hande. Hulle mag nie met die bal hardloop nie, maar wel dribbel (bal word tydens hardloop op die grond gehop). Die bal kan dan na 'n ander speler gehop of gegooi word, of in die doelhok ingegooi word. Daar is 'n tegniek in die gooi van die bal, wat by klubs en sommige skole aangeleer kan word. Die tegniek kan op twee maniere toegepas word: uit 'n staande posisie en uit die lug tydens 'n sprong. Die bal word gewoonlik vanuit die lug gegooi, weens die hoogte-voordeel wat daaruit verkry word. Die doelwagter kan ook as normale speler optree deur uit die doelhok-area te beweeg. Hy mag egter nie met die bal in sy beheer uitbeweeg nie. Die doelwagter moet sportdrag dra wat duidelik anders as die res van die span s’n is. Binne die doelhok-area mag hy die bal met enige deel van sy liggaam keer. Buite hierdie area is hy egter tot sy hande beperk soos die res van die spelers.

'n Wedstryd bestaan uit twee helftes, wat gewoonlik uit 30 minute elk en 'n 10-minuut pouse tussenin bestaan. Vir jonger spelers kan die helftes egter korter wees.

Indien 'n speler 'n reël oortree, word die bal aan die ander span gegee, óf vir 'n afgooi, óf vir 'n sewe-meter-gooi. 'n Afgooi vind plaas op die plek waar die reël oortree is, terwyl 'n sewe-meter-afgooi toegeken word wanneer 'n speler 'n ander speler met vuilspel keer om 'n andersins definitiewe doel aan te teken. Verder is daar 'n paar maniere waarop 'n speler gestraf kan word, afhangend van die erns van die oortreding:


Die sport het sy oorsprong in Denemarke, waar die eerste handbalfederasie in 1904 gestig was.



</doc>
<doc id="33020" url="https://af.wikipedia.org/wiki?curid=33020" title="Salt Lake City">
Salt Lake City

Salt Lake City "(Afrikaans: Soutmeerstad)" is die hoofstad en grootste nedersetting in die Amerikaanse deelstaat Utah. Dit is vernoem na die gelyknamige soutmeer, "Salt Lake" wat langs die stad geleë is. Die stad se oorspronklike naam, "Great Salt Lake City", was 'n verwysing na dié meer en is in 1868 verkort tot Salt Lake City. In die sensus van 2010 is die bevolking bepaal as 186 440. Die stad se byname is "Crossroads of the West" en "SLC".

Die stad is in 1847 gestig deur Brigham Young en ander aanhangers van die Kerk van Jesus Christus van die Heiliges van die Laaste Dae, algemeen bekend as Mormone, wat elders in die Verenigde State aan godsdienstige vervolging blootgestel was en hier 'n veilige toevlugsoord gevind het. Die onherbergsame plek in 'n droë vallei is deur middel van besproeiing in 'n landboustreek omgeskep wat as basis vir latere bevolkingsgroei gedien het. Salt Lake City huisves die internasionale hoofkwartier van die Kerk van Jesus Christus van die Heiliges van die Laaste Dae.


</doc>
<doc id="33025" url="https://af.wikipedia.org/wiki?curid=33025" title="Meksikostad">
Meksikostad

Meksikostad of Mexikostad (Spaans: "Ciudad de México", [sjuˈðað ðe ˈmexiko], ; afgekort: "CDMX") is die hoofstad en grootste stad van Meksiko, wat nie deel uitmaak van een van die 31 Meksikaanse deelstate nie, maar in die Federale Distrik geleë is. Die stad is die setel van die federale magte van Meksiko en dié land se belangrikste politieke, kulturele, opvoedkundige en finansiële sentrum. Die bynaam is "La Ciudad de los Palacios" (“die stad van paleise”), so genoem deur die Duitse natuurkundige Alexander von Humboldt, wat die stad in die 19de eeu besoek het.

As 'n alfa-wêreldstad is Meksikostad een van Noord-Amerika se belangrikste finansiële sentrums. Dit is geleë in die vallei van Meksiko ("Valle de México"), 'n groot vallei in die hoë plato by die sentrum van Meksiko, op 'n hoogte van 2240 meter bo seevlak. Die stad bestaan uit 16 munisipaliteite (Spaans: "alcaldías").

Die stad het in 2015 'n bevolking van 8 918 653 en sowat 20 900 000 in die metropolitaanse gebied gehad en beslaan 'n oppervlakte van 1 485 km². Meksikostad is aldus die vyfde grootste agglomerasie ter wêreld, die grootste metropolitaanse gebied in die Westelike Halfrond en die grootste Spaanssprekende stad ter wêreld.

Groter Meksikostad het 'n bruto binnelandse produk (BBP) van VS$411 miljard in 2011 gehad en is dus die agtste rykste metropolitaanse gebied ter wêreld. Die stad is verantwoordelik vir die opwekking van 21% van Meksiko se bruto binnelandse produk en die metropolitaanse gebied is verantwoordelik vir 34% van die totale bruto nasionale produk (BNP) van dié land. As 'n onafhanklike stadstaat kon Meksikostad, in 2013, die vyfde grootste ekonomie in Latyns-Amerika gewees het, vyfkeer groter as Costa Rica en omtrent so groot soos Peru.

México-Tenochtitlan is op 13 Maart 1325 deur Asteke onder Ténoch gestig en het sedertdien as die hoofstad van die Asteekse Ryk gedien. Die huidige stad is op 13 Augustus 1521 deur Spanjaarde onder Hernán Cortés op die ruïnes van Tenochtitlan as "México Tenochtitlán", sedert 1585 "La Ciudad de México" (Meksikostad), gestig. Vanaf 1521 tot 1821 het Meksikostad as hoofstad van die Vise-Koninkryk Nieu-Spanje gedien en was een van die belangrikste politieke, administratiewe en finansiële sentrums van die Spaanse Ryk. Die stad is sedert 1821 die hoofstad van Meksiko en die Federale Distrik ("Distrito Federal") is ná die Meksikaanse Onafhanklikheid van 1821 op 18 November 1824 gestig.

Ná jare se eise vir groter politieke selfbeskikking, is inwoners die reg gegee om die regeringshoof en die verteenwoordigers van die eenkamerparlement deur 'n burgerstemming in 1997 direk te verkies. Sedertdien het die linkse Party van die Demokratiese Rewolusie (PRD) albei beheers. In onlangse jare het die plaaslike regering 'n rits van liberale beleid ingevoer, soos aborsie-op-aanvraag, 'n beperkte vorm van genadedood, egskeidings en selfdegeslaghuwelike.

Op 29 Januarie 2016 het Meksikostad opgehou om die "Federale Distrik" genoem te word (Spanish: "Distrito Federal" of D.F.) en is nou amptelik bekend as "Ciudad de México" (of "CDMX"). Meksikostad is nou in oorgang om dié land se 32ste federale entiteit te word wat dit 'n vlak van outonomie vergelykbaar met dié van 'n staat gee. 'n Klousule in die Grondwet van Mexiko verhoed egter dat dit 'n deeltaat word, aangesien dit die plek van mag in dié land is, tensy die hoofstad van dié land elders verskuif word.

Die historiese stadsentrum van Meksikostad is saam met die "swemmende tuine" ("Chinampa") van Xochimilco in 1987 en die sentrale kampus van die Nasionale Outonome Universiteit van Meksiko in 2007 deur Unesco as wêrelderfenisgebied gelys. Meksikostad het tussen 12 en 27 Oktober 1968 die Spele van die XIXde Olimpiade gehuisves, die eerste Olimpiese Spele in Latyns-Amerika, maar dit is deur baie gewelddadige onluste soos studenteproteste begelei.



</doc>
<doc id="33032" url="https://af.wikipedia.org/wiki?curid=33032" title="Glansende erdslangetjie">
Glansende erdslangetjie

Die Glansende erdslangetjie ("Leptotyphlops scutifrons") is die algemeenste van die nege spesies erdslangetjies wat in Suider-Afrika voorkom.

'n Glansende erdslangetjie is 'n baie klein, baie dun slangetjie met 'n grys-swart kleur; daar word ook soms na die slangetjie as die "draadslang" verwys. Net soos die erdslange, het die glansende erdslangetjie onderontwikkelde oë, wat as swart vlekkies op sy stomp kop vertoon. Die slang het 'n glansende, silindriese lyf (vandaar die naam), wat met klein, gladde, oorvleulende skubbe aan die rug- en onderkant bedek is. Dit het 'n lang stert met 'n stekelpunt. Glansende erdslangetjies se lengte wissel van 18 tot 24 cm.

Die glansende erdslangetjie word in die noordelike dele van Suider-Afrika aangetref, behalwe in die Namibwoestyn. Dit is 'n grawende slang, maar kan ook waargeneem word in termietneste of onder blaarafval en tussen verrottende plantmateriaal (insluitende verrotte boomstamme), waar dit klein insekte jag.

Die slang se dieet bestaan hoofsaaklik uit mier- en termietlarwes, maar dit vreet ook ander klein insekte. Die wyfie lê telkens 3 tot 7 klein, langwerpige eiers.




</doc>
<doc id="33035" url="https://af.wikipedia.org/wiki?curid=33035" title="Waterpolo">
Waterpolo

Waterpolo is 'n balsport wat in ŉ swembad deur 2 spanne van 7 mans elk gespeel word. 'n Punt word toegeken wanneer 'n speler die bat in die teenstanders se doelhok ingooi. Waterpolo het in omstreeks 1870 in Groot-Brittanje ontstaan en het eers talle variasies beleef voordat dit volgens vaste reëls in die moderne vorm beoefen is. 

In 1870 is balspele wat in die water plaasvind, in verskillende streke in Groot-Brittanje beoefen. Die reëls het van streek tot streek verskil en een van die interessantste variante was die waar die deelnemers op leë vate gesit en die bal met hulle voete gehanteer het. Dit is destyds voetbal genoem en namate die vate met nagemaakte perdekoppe en perdesterte versier is, het die naam na waterpolo verander, na analogie van die polospel op perde. 

In 'n ander variant het die deelnemers die bal met hulle hande aangegee terwyl hulle geswem het, en is 'n doel behaal wanneer die bal, soos in rugby, met 2 hande agter die agterlyn gedruk is. Die eerste persoon wat orde in die willekeurigheid gebring het, was William Wilson van Glasgow in Skotland. Hy het in 1879 die gebruik van doelpale ingestel en ook 'n stel reëls vir waterpolo ontwerp, wat die grondslag gevorm het vir die spel soos dit uiteindelik regdeur Groot-Brittanje gespeel is. 

Toe waterpolo in 1900 in die program van die Olimpiese Spele van Parys opgeneem is, is die Britse reëls toegepas. Waterpolo word in 'n swembad van 20 by 30 m (internasionale bepalings) deur 2 spanne van 7 mans elk gespeel. Vanweë die fisieke inspanning wat die spel vereis, bestaan elke span uit 11 lede, van wie net 7 tegelykertyd in die water mag wees en die res tydens die wedstryd uitgeruil mag word. 

Die werklike speeltyd duur 20 minute en bestaan uit 4 kwarte van 5 minute elk met 2 minute rustyd tussenin. Die bal is waterdig, weeg tussen 400 en 450 g en het 'n omtrek van tussen 68 en 71 cm. Dit mag net met een hand aangeraak word, maar die doelwagter mag dit met albei hande hanteer en dit ook met die vuis slaan. Die doelhok is 3 m breed en 90 cm bo die watervlak en het ŉ net soos by sokker. 'n Punt word toegeken wanneer 'n speler die bal in die teenstanders se doelhok ingooi. 

Die speelgebied word deur strepe op die swembad se bodem aangedui en professionele wedstryde word deur 2 skeidsregters, bygestaan deur 2 grensregters, ŉ sekretaris en 1 of 2 tydhouers beheer. Vir gewone foute wat uit die spel voortvloei, kry 'n speler 'n vrygooi teen hom. Wanneer die tout teen dieselfde teenstander herhaal word, kan die skuldige vir 45 sekondes werklike speeltyd uit die water gestuur word. 

'n Vrygooi word ook vir ernstige foute toegeken (of ŉ strafgooi indien die oortreding binne 4 m van die doel begaan is) en die oortreder word boonop vir 45 sekondes of selfs vir die res van die wedstryd uit die water gestuur. In laasgenoemde geval mag ŉ plaasvervanger na 45 sekondes sy plek inneem. Van die ernstige oortredings is onder meer wanneer ŉ speler sy teenstander wegstamp, teen sy bene vasswem of te lank met 'n vrygooi talm. 

'n Span wat in besit van die bal is, moet binne 35 sekondes 'n poging aanwend om ŉ doel te kry. In Suid-Afrika word waterpolo deur die Suid-Afrikaanse Amateurswemunie en internasionaal deur FINA (Fédération Internationale de Natation Amateur) beheer. Suid-Afrikaanse spanne het in 1952 in Helsinki en in 1960 in Rome aan die Olimpiese Spele deelgeneem en Springbokspanne het onder meer in 1966 en 1971 in Europa getoer.



</doc>
<doc id="33036" url="https://af.wikipedia.org/wiki?curid=33036" title="Boks">
Boks

Boks is 'n taktiese vegsport. Twee teenstanders probeer punte aanteken deur met vuiste na mekaar te slaan. Dié gebeur met enkelhoue, of 'n kombinasie van verskillende houe; die direkte hou, die ophou en die hoek. Krag is nie so belangrik as spoed nie, vir hierdie rede word boks ook nie as 'n kragsport gekategoriseer nie. Naas die tradisionele mansboksitems word kampioenskappe vir dames ook aangebied.

Olimpiese boks het 'n ouderdomsbeperking van 17–34 jaar en mans kompeteer volgens gewigsgroepe.

Slegs houe of stote met 'n geslote vuis bo die gordel word toegelaat. Verder is die volgende verbode: buk benede die gordel van die teenstander, vashou, stoei, slinger, houe agter die kop, vashou aan die ringtoue, lig van 'n been, trap of skop, die gebruik van 'n knie asook die aanval van 'n teenstander wat teen die planke is.

Van die bekende Suid-Afrikaanse boksers sluit in:



</doc>
<doc id="33037" url="https://af.wikipedia.org/wiki?curid=33037" title="Graatjiemeerkat">
Graatjiemeerkat

Die graatjiemeerkat ("Suricata suricatta"), ook soms bekend as die stokstertmeerkat of slegs meerkat, is 'n soogdier wat in Suider-Afrika voorkom.

Graatjiemeerkatte is klein muishonde: 'n volwasse mannetjie weeg gemiddeld 731 g en 'n wyfie 720 g. Die totale lengte van 'n volwasse meerkat is gemiddeld 550 mm. Die liggaam is lank en slank, met 'n lengte van 250 tot 350 mm. Anders as baie ander muishondspesies het die graatjiemeerkat nie 'n pluimstert nie: die dun, geelbruin stert wissel van 175 tot 250 mm in lengte en word geleidelik dunner tot by die swart punt.

Die graatjiemeerkat het 'n gepunte gesig, met klein, halfmaanvormige ore. Die kleur van sy pels hang van sy woongebied af: in die suidelike deel van die verspreidingsgebied het hulle 'n donkerder pels, terwyl dié in die noorde 'n ligter pels het. Oor die algemeen het hulle 'n grys, ligbruin of bruin pels, met 'n silwer tint. Die kloue is groot en aangepas om te grawe. Die oë word deur kenmerkende donker vlekke omring en daar is ook horisontale strepe wat oor die rug strek.

Die graatjiemeerkat se habitat beslaan dele van Namibië, Suid-Afrika, Botswana, Zimbabwe en Mosambiek. Van al die muishondspesies, bewoon graatjiemeerkatte die oopste en dorste dele. Hulle word in grasvelde aangetref en hul verspreiding hang ook af van die grondsoort: hulle kom meestal voor in gebiede met ferm of harde grond.

Meerkatte eet hoofsaaklik insekte, maar sal ook klein gewerweldes, eiers en plantreste eet. Hulle soek kos deur in die grond en gras te grawe en klippe om te keer.

Wanneer sy 24 maande oud is begin 'n wyfie gewoonlik paar. Alhoewel meerkatte dwarsdeur die jaar kan paar, vind geboortes dikwels tydens die reënerige, warmer dele van die jaar van Augustus tot Maart plaas; dus wag meerkatte gewoonlik vir gunstige omstandighede voor hulle paar. 'n Wyfie is elf weke lank dragtig, waarna sy geboorte gee aan 3 kleintjies. Wyfies kan tot drie maal per jaar kleintjies hê. Die kleintjies se oë en ore is toe met geboorte en hulle kan nie urineer of ontlas sonder stimulasie van hul ma nie. Die ore gaan na 10 dae oop en die oë na 10-14 dae. Hulle soog tot 'n ouderdom van 49 tot 63 dae. 'n Graatjiemeerkat is geslagsryp op 1 jaar en het 'n moontlike lewensduur van 12 tot 13 jaar. Die vader neem soms 'n aktiewe rol in die versorging van die kleintjies. Aangesien meerkatte 'n sosiale karakter het, help nie-parende meerkatte dikwels ook om die kleintjies te versorg en van kos te voorsien.




</doc>
<doc id="33039" url="https://af.wikipedia.org/wiki?curid=33039" title="Boogskiet">
Boogskiet

Boogskiet is 'n sport waar pyle na 'n teiken weggeskiet word deur gebruik te maak van 'n gesnaarde boog. Vroeër was die boog hoofsaaklik 'n jag- en oorlogswapen, maar tans is boogskiet meestal 'n konsentrasiesport, hoewel daar in sekere lande soos Suid-Afrika en die Verenigde State nog met die boog gejag word. Mens kry handboë en kruisboë. Dit artikel handel hoofsaaklik oor handboogskiet, soos wat tydens die Olimpiese Somerspele beoefen word.




</doc>
<doc id="33047" url="https://af.wikipedia.org/wiki?curid=33047" title="Basketbal">
Basketbal

Basketbal (Engels: "basketball") is 'n sport wat in 1891 deur James Naismith in Springfield, Verenigde State (opnuut) uitgevind is. Oorspronklik was basketbal slegs 'n Amerikaanse manssport, maar tans word basketbal op alle kontinente deur beide mans en dames beoefen. Die sport word gespeel deur twee spanne van vyf lede elk wat aan die spel deelneem, en 'n aantal wisselspelers. Die doel van die spel is om die bal te verower en deur 'n ysterring, die korf (of in Engels, "the basket") te gooi en te verhinder dat die teenstaanders dieselfde doen. Die korf hang op 'n hoogte van 3,048 meter (tien voet); is vasgemaak aan 'n agterbord ("backboard"); en is voorsien van 'n net. Aan elke sy van die reghoekige basketbalveld is daar 'n korf. Basketbal word sowel binne as buite (die sogenaamde "straatbasketbal" of "straatbal") beoefen; binne is die oppervlak van harde hout en buite word daar op asfalt gespeel. Internasionale basketbalwedstryde word volgens die amptelike reëls van die FIBA gespeel.

Basketbal het in 1891 by 'n skool in die Amerikaanse dorp Springfield ontstaan, waar 'n student, James Naismith, opdrag gekry het om 'n sportsoort uit te dink wat gedurende sowel die winter as die somer binnenshuis gespeel kon word en waarby liggaamlike kontak – as teenvoeter van die ruwe Amerikaanse voetbal – sover moontlik vermy kon word. Naismith het twee boeselmandjies aan die teenoorgestelde balkonne van die sportgimnasium vasgemaak. Daar was twee spanne studente, oorspronklik nege aan 'n kant, wat elk moes probeer om doele aan te teken deur die bal in die mandjie teenoor hom te gooi. Terwyl die een span keer dat die ander doele kry, moet hy self probeer om die bal in die mandjie te gooi. Net een doel is in die eerste "proefwedstryd" aangeteken.

Basketbal het gou vlam gevat onder die Amerikaanse jeug, en skole het begin om wedstryde teen mekaar te speel. In 1936 is dit vir die eerste keer as 'n amptelike item op die Olimpiese Spele aanvaar. Veral ná die Tweede Wêreldoorlog het die gewildheid van basketbal wêreldwyd toegeneem. In Suid-Afrika het dit egter nie besonder sterk ingang gevind nie. Die eerste volwaardige wedstryd is in 1936 deur besoekende spanne van Amerika en Kanada gespeel. In 1953 is die Suid-Afrikaanse Amerikaanse Korfbalfederasie gestig en sedertdien is baie gedoen om die spel te bevorder. Griekse en Amerikaanse klubspanne het Suid-Afrika 'n paar keer besoek. Suid-Afrikaanse spanne het ook toere na die destydse Rhodesië en Mosambiek onderneem.

Ten einde 'n hoë speeltempo te kan handhaaf, is van verskeie reëls van gewone korfbal afgesien. Die spanne is verminder tot vyf lede elk met vyf plaasvervangers, wat enige tyd die spelende lede kan vervang. Die spelers word ook nie, soos by korfbal, tot bepaalde sones van die veld beperk nie, maar kan orals rond beweeg. 'n Bord is ook agter die boeselmandjies aangebring, sodat balie wat misgegooi is, vinnig teruggeskiet word na die spelers.

'n Wedstryd begin wanneer een van die twee gelykberegtigde skeidsregters die bal in die middel van die veld in die lug opgooi en een speler van elke span daarvoor moet spring. Die speler wat die bal kry, besorg dit aan sy spanmaat, wat probeer om doele aan te teken. Spelers word vir twee soorte foute, die persoonlike fout en die tegniese fout, gestraf. Vir 'n persoonlike fout, soos ongeoorloofde fisieke kontak of obstruksie, word 'n strafdoel, wat een punt tel, aan die ander span toegeken. 'n Gewone doel tel twee punte. As 'n speler meer as vyf persoonlike foute begaan het, moet hy die veld verlaat en word hy deur 'n ander speler vervang.

Tegniese foute word begaan deur byvoorbeeld die bal langer as 30 sekondes in die ander span se doelgebied te hou sonder om na 'n doel te mik; deur meer as 2 treë met die bal te hardloop; deur die bal langer as 5 sekondes in besit te hou; of deur die spel doelbewus te vertraag. dit word wel toegelaat om skynbewegings met die voet uit te voer of om die bal vorentoe te dribbel. Wanneer 'n tegniese fout begaan word, kry die ander span 'n ingooi van die kantlyn af.

Omdat die doelpaal 3,05 m hoog is, kan langer spelers makliker doele aanteken – 'n besliste voordeel. Kleiner spelers kan egter weer vinniger oor die veld beweeg en 'n span word gewoonlik só saamgestel dat lang en kort atlete ingesluit is. Die reëls word van tyd tot tyd effens gewysig. 'n Wedstryd bestaan uit twee helftes van 20 minute elk, Die skeidsregters word bygestaan deur twee tydhouers. Die skeidsregters kommunikeer gedurende die wedstryd met die tydhouers, die spanne se afrigters en die kapteins. Die hoë speeltempo maak basketbal 'n baie gewilde kyksport.




</doc>
<doc id="33048" url="https://af.wikipedia.org/wiki?curid=33048" title="PetroSA">
PetroSA

PetroSA, oftewel die "Petroleum, Olie en Gaskorporasie van Suid-Afrika", is 'n staatsbeheerde maatskappy in Suid-Afrika wat in Januarie 2002 gevorm is toe Mossgas, Soekor en dele van die Strategiese Brandstoffonds Assosiasie saamgesmelt het. PetroSA bedryf een van die grootste gas-na-vloeistofaanlegte ter wêreld in Mosselbaai. Die maatskappy beskou hul kernaktiwiteite as:

Van die produkte wat deur die maatskappy geproduseer word sluit petrol, paraffien, diesel, propaan en alkohole in.



</doc>
<doc id="33049" url="https://af.wikipedia.org/wiki?curid=33049" title="Gewigoptel">
Gewigoptel

Gewigoptel is 'n sport waar die beoefenaars probeer om swaar gewigte op te tel en bo hulle koppe uit te stoot. Na elke suksesvolle poging word meer gewigte gelaai tot die maksimum wat die opteller kan lig bereik word. Die gewigte is skyfvormig en word aan weerskante van die loop of gewigstok gelaai.

Atlete word volens hulle liggaamsgewig in verskillende kategorieë ingedeel. Tydens die Olimpiese Spele is daar agt kategorieë vir mans en sewe vir dames.

Gewigoptel moet nie met gewigstoot, 'n velditem in atletiek waar 'n atleet 'n ysterbal so ver as moontlik moet gooi, verwar word nie.




</doc>
<doc id="33051" url="https://af.wikipedia.org/wiki?curid=33051" title="Kanovaart">
Kanovaart

Kanovaart is 'n sport waar die vaarder 'n kano op die water voortdryf met 'n roeispaan. Kano's word meestal met 'n enkelblad-spaan aangedryf. 'n kajak is 'n kano wat met 'n dubbelblad-spaan ('n blad aan weerskante) gevaar word.

Behalwe as wedstrydsport word kanovaart ook algemeen as ontspanning beoefen.

'n Kano is 'n ligte boot wat met behulp van een of meer spane oor die water beweeg word. Teenswoordig word kanovaart hoofsaaklik vir ontspanning of as sportsoort beoefen. By wedstrydkanovaart word 2 tipes kano's gebruik, naamlik die gewone of Kanadese kano en die kajak. In verskillende wedstryde word onder meer in afdelings soos snelroei en langafstandwedvaarte meegeding. 

Kanovaart word sedert 1938 in Suid-Afrika as 'n sportsoort beoefen en die land se 3 belangrikste langafstandwedvaarte vergelyk goed met die strafstes ter wêreld. Die gebruik om met kano's op die water te vaar, het in verskillende ou kulture onafhanklik van mekaar ontwikkel. Die oudste bekende kano is 'n silwermodel wat 6 000 jaar oud is en in 'n graf naby Ur in die Eufraatgebied gevind is. 

Die term kano verwys oor die algemeen na 'n vaartuig met 'n houtraam wat vroeër met huide oorgetrek is, maar vandag met laaghout bedek word. In die laaste paar jaar word kano's ook van kunsvesel gemaak. Ander soortgelyke vaartuie, soos uitgeholde boomstamme, is waarskynlik nag vroeë as regte kano's gebruik. Teenswoordig word 2 verskillende tipes kano's gebruik, naamlik die gewone of Kanadese kano, wat sy oorsprong by die Rooihuide van Kanada gehad het, en die kajak, wat deur die Eskimo's gebruik is. Die belangrikste verskil tussen die 2 kano's is die spane. 

Die spaan van ŉ gewone kano het net een roeiblad en kan dus net aan die een kant van die kano gebruik word, terwyl die spaan van die kajak aan albei punte 'n roeiblad het sodat dieselfde spaan gebruik kan word om weerskante van die vaartuig te roei. Die kajak is aan die bokant toe, behalwe vir die ruimte waar die roeier(s) sit, en dit lê laag in die water, terwyl die gewone kano bo gedeeltelik of heeltemal oop is en baie hoër rante het. By die kajak sit die roeier(s) en dryf die boot aan deur 'n spaan met 'n roeiblad aan elke punt, terwyl die gewone kano voortbeweeg word deur 'n roeier wat op sy knieë staan en met 'n enkelbladspaan om die beurt aan weerskante van die boot roei.

Kanovaart as wedstrydsport is nog 'n jong sportsoort wat eers op dreef gekom het nadat dit in 1,936 op die program van die Olimpiese Spele geplaas is. Op internasionale gebied vaar die Skandinawiërs, die Finne, die Wes-Duitsers en verteenwoordigers van die Oos-Europese Ian de gewoonlik die beste. Vir wedstryddoeleindes word die vaartuie in verskillende kategorieë ingedeel, afhangende van hoeveel roeiers elke kano beman. Die klassifikasie word as volg aangedui: K1 vir 'n kajak met 1 roeier, K2 vir een met 2 roeiers, K4 vir 4 roeiers en so meer, terwyl die letter C vir Kanadese kano's gebruik word. Daar is ook verskillende soorte kanovaartwedstryde, waarvan die volgende die gewildste is:

- Snelroei: Wedvaarte word oor afstande van 500 m, 1 000 m en 10 000 m beslis. Spesiale kano's waarby die klem val op die snelheid wat 'n boot kan behaal, word hiervoor gebou. Die geskikste roeiplek vir snelroeivaarte is diep, stilstaande mere.

- Afstandwedvaarte: Die klem val op snelheid oor langer afstande, naamlik van 6 tot 10 km. Snel vloeiende riviere is die beste vir die wedvaarte.

- Langafstandwedvaarte: Die afstand van die roete is nie voorgeskrewe nie, maar vind tussen 2 punte op 'n rivier plaas sodat die deelnemers met 'n verskeidenheid watertoestande, soos bruisende water, watervalletjies, vinnig vloeiende water en dies meer te doen kry.

- Slalomwedvaarte: Die deelnemers moet in snel vloeiende water tussen 'n aantal kunsmatige hindernisse deurroei. Hier is vaart en vernuf ewe belangrik aangesien die strafpunte vir foute as 'n gelyke gelal sekondes getel word by die tyd wat behaal is.

Kanovaart word sedert 1938 op 'n georganiseerde grondslag in Suid-Afrika kanovaart beoefen, maar het eers in 1951 groter ondersteuning begin kry nadat die eerste Dusi-marathon van Pietermaritzburg na Durban in daardie jaar aangebied is. 

Die Suid-Afrikaanse Kanofederasie is in 1956 gestig en het in dieselfde jaar lid van die Internasionale Kanofederasie geword. Suid-Afrika is egter in 1970 om politieke redes uit die liggaam geskors. Hoewel Springbokspanne dus nie aan die wêreldkampioenskap-byeenkomste kan deelneem nie, ding die roeiers wei individueel teen oorsese spanne mee en verower gereeld belangrike titels. In Suid-Afrika word bykans uitsluitlik kajakke gebruik en hoewel snelroei- en afstandswedvaarte baie gewild is, presteer die Springbokke veral baie goed in die langafstandwedvaarte. 

Die Bergrivier-, die Dusi- en die Vaaldam-na-Parys-wedvaart vergelyk baie goed met die strafste langafstandwedvaarte ter wêreld. Die enigste vertakking van die kanosport wat in Suid-Afrika nie veel aftrek kry nie, is die slalomkompetisies, hoofsaaklik omdat geskikte water en kano's baie skaars is. Die bekendste Suid-Afrikaanse kanovaarders is die Van Riet-gesin. Die broers Willem, Roeloff en Enslin het almal belangrike nasionale titels gewen en oorsee goed gepresteer, terwyl hul pa, mnr. Willem van Riet (senior), nou betrokke is by die bestuur van kanovaart in Suid-Afrika.




</doc>
<doc id="33054" url="https://af.wikipedia.org/wiki?curid=33054" title="Skyfskiet">
Skyfskiet

Skyfskiet bestaan uit 'n aantal kompeterende sporte waar gewere en pistole gebruik word om op teikens te skiet. Noukeurigheid, snelheid en die tipe wapen wat gebruik word is hier belangrik.

In die verlede was jag en skyfskiet gereeld met mekaar verwar. Die rede hiervoor was dat daar tydens die Olimpiese Somerspele op lewende duiwe geskiet was. Deesdae, as met 'n pyl en boog skiet word, word dit boogskiet genoem, terwyl die skiet van wild onder jag val.


</doc>
<doc id="33055" url="https://af.wikipedia.org/wiki?curid=33055" title="Gewigstoot">
Gewigstoot

Gewigstoot is 'n velditem in atletiek waartydens die atleet 'n ysterbal so ver moontlik moet gooi.

Die gewig wat gestoot word is 7,26 kg vir mans en 4 kg vir vrouwens en dit moet vanuit 'n sirkel met 2,135 m deursnee gestoot word.

Die Antieke Grieke het klippe gewerp as 'n sport, maar in hierdie vorm gaan dit eintlik op die Skotse Hoogland-spele terug en is in 1896 in die Olimpiese Spele opgeneem, altans vir mans. Vir vrouens is dit sedert 1948.


</doc>
<doc id="33058" url="https://af.wikipedia.org/wiki?curid=33058" title="Pous Alexander III">
Pous Alexander III

Alexander III was die 170ste pous van die Rooms-Katolieke Kerk.

Pous Alexander III is gebore as Orlando Bandinelli (ook Rolando Bandinelli) ongeveer in 1105 in Sienna, Italië. Voor sy verkiesing was hy 'n bekende juris in Bologna. In Oktober 1150 word hy kardinaal-deken van Ste. Cosma en Damiano en later kardinaal-priester van St. Markus. In 1153 word hy kanselier en raadgewer van Pous Adrianus IV. As pouslike legaat verset hy hom op die Ryksdag van Besançon teen die rykskanselier Rainald van Dassel. As kanselier onderhandel hy die verdrag van Benevento wat orde en vrede in Suid-Italië herstel het. Op 7 September 1159 volg hy Pous Adrianus IV op en regeer tot sy dood op 30 Augustus 1181. Hy word opgevolg deur Pous Lucius III.
Die naam ‘Alexander’ beteken 'kryger'.

Pous Alexander III was gewikkel in 'n groot stryd met keiser Frederik I Barbarossa wat die kerklike politiek van sy voorgangers probeer voortsit. Die keiser steun die Ghibellynse teenpouse Victor IV, Paschalis III en Callixtus III.

Op 12 Maart 1178 keer Alexander terug na Rome wat hy reeds twee keer moes verlaat. Die eerste keer was in 1162 toe hy verban is na Campagne deur Oddone Frangipane nadat hy korstondig in hegtenis geneem is. Hy keer terug op 23 November 1165 maar moes weer vlug in 1167. Tydens sy eerste afwesigheid was hy vernaamlik in Frankryk en gedurende sy tweede vlug in Gaeta, Benevento, Anagni en Venesië. Die pous kry die steun van die meeste Europese vorste en die Lombardiese stedebond. Die stedebond vernoem hulle vesting Alessandria na hom. Alexander was 'n meesterlike maar versigtig politikus.

In 1174 verklaar hy Thomas Becket heilig (wat in 1170 in opdrag van koning Hendrik II vermoor is). Hy steun ook die Cisterciënser-kloosterorde en verklaar hulle stigter Bernard van Clairvaux in 1175 heilig. In 1179 moet hy Rome weer verlaat weens die bedreiging van Teenpous Innocentius III.

In 1160 weier Pous Alexander III om voor die sinode van Pavia wat deur keiser Frederik I Barbarossa byeen geroep is, te verskyn. Op 11 Februarie 1160 bevestig die sinode die verkiesing van Teenpous Victor IV (Octavianus) en op 13 Februarie 1160 verklaar die sinode Alexander tot ketter en kerkskeurder. As antwoord ekskommunikeer die pous daarop op 24 Maart 1160 beide die keiser en die teenpous. In Oktober 1160 word Alexander deur Engeland, Frankryk, Ierland, Noorweë en Spanje erken as die wettige pous tydens die sinode van Toulouse. Nadat die keiser verslaan is by die slag van Legnano (29 Mei 1176) erken hy Alexander as die wettige pous na die vrede van Venesië op 1 Augustus 1177.

Pous Alexander III was die eerste pous waarvan dit bekend is dat hy aandag gegee het aan die sending in gebiede oos van die Baltiese See. In 1165 het 'n vriend van die pous Aartsbiskop Eskil van Lund, 'n Benediktynse monnik Fulco as biskop van Estland aangestel. In 1171 tree die pous in die bres vir die kerk in Finland, waar die Finne priesters getreiter het en slegs in God belanggestel het ten tye van oorlog.

In Maart 1179, het Alexander die derde Lateraanse konsilie gehou. Die Rooms-Katolieke Kerk beskou dit as die elfde ekumeniese konsilie. Die konsilie het bepaal dat pouse voortaan verkies moet word met 'n twee derde meerderheid van die kardinale. Die reël het onveranderd gebly tot 1996 toe besluit is dat na die dertigste onbesliste stemming, 'n gewone meerderheid genoeg is.

Behalwe dat Alexander vir keiser Frederik I Barbarossa ore aangesit het, het hy ook koning Hendrik II van Engeland verneder oor die moord op Thomas Becket. In 1172 het hy egter Hendrik bevestig as heerser van Ierland. Hy bevestig ook koning Alfonso I as koning van Portugal en het die beskerming van koning Lodewyk VII geniet terwyl hy vir die teenpous gevlug het. Op 29 September 1179 het die adellikes van Rome Teenpous Innocentius III verkies, maar Alexander het dit reggekry om Innocentius te laat afset in Januarie 1180. In 1181 het Alexander vir Willem I van Skotland geëkskommunikeer en die land onder 'n interdik gepaas.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="33060" url="https://af.wikipedia.org/wiki?curid=33060" title="Bofbal">
Bofbal

Bofbal (Engels: "Baseball") is 'n span- en balsport wat veral gewild is in die Verenigde State, Meksiko, die Karibiese gebiede en in groot dele van Asië. Bofbal word ook soms "Amerika's Favorite Pastime" genoem.

Bofbal het ontstaan uit volksbalspele wat Engelse koloniste in die 17de en 18de eeu na Noord-Amerika gebring het. Hierdie ingevoerde balspele was moontlik afgelei van krieket. Sagtebal is later weer van bofbal afgelei. Bofbal is een van die mees-beoefende sporte ter wêreld.

In die VSA is bofbal die belangrikste sport in die somermaande. Teen die einde van September word die seisoen afgesluit met die wêreldreeks. Na die bofbalseisoen word Amerikaanse voetbal en basketbal, en in 'n mindere mate yshokkie, die belangrikste sportsoorte.

Reëls: Die spel word gespeel deur twee spanne bestaande uit nege spelers elk, Die spel duur nege beurte. In elke beurt speel elk span 'n slagbeurt om punte te maak. As die verdedigers (dié op die veld speel) drie keer 'n "out" maak. dan wissel die spanne van posisie. Sentraal in hierdie speletjie draai om die "pitcher" en die "batter" of slagman. Die "pitcher" moet die bal gooi in 'n denkbeeldig raam. Dié raam sit direk bo die "homeplate" of tuisplaat. As die "pitcher" die bal oor die plaat gooi en die hoogte van die bal is tussen bors en knieë, dan roep die skeidsregter "strike". By drie strikes wissel die spanne van posisie. Maar dis nie die bedoeling van die slagspan nie. Immers, net as slagspan kan jy punte maak. Jy maak 'n punt as jy die vier "bases" of honke rondgeloop het sonder dat jy uitgetik raak. Jy kan nie uitgetik word as jy vas op die honk staan nie. Daar is dus vier honke. Maar hoe kom jy op die eerste honk? Deur die bal weg te slaan. Die verdedigende span sal probeer die geslaande bal te keer en na die eerste honk te gooi. As die bal daar eerder is as die slagman dan is dat 'n "out". Die pitcher doen sy beste dat jy as "batter" nie die bal kan raak nie.



</doc>
<doc id="33062" url="https://af.wikipedia.org/wiki?curid=33062" title="Tartu">
Tartu

Tartu (Võro: "Tarto", Duits: "Dorpat") is die tweede grootste stad in Estland wat aan weerskante van die Emajõgi-rivier uitgebrei het en dien vandag as die ekonomiese en kulturele sentrum van Suid-Estland. Tartu het die oudste en grootste Universiteit in Estland met sowat 16 000 studente wat 'n jeugdige karakter aan die stad gee en groot invloed op Tartu se ryk kulturele lewe uitoefen. Kuns, teater en literatuur speel hier al lank 'n sentrale rol.

Toe Dorpat in die 13de eeu by die magtige Hanseverbond aangesluit het, het die nedersetting tot die beduidendste handelsstad in Lyfland naas Riga gegroei. Die historiese Middeleeuse sentrum van die Hansestad Dorpat is deur oorloë vernietig, tog beskik die stad nog oor 'n 19de eeuse stadskern met oorwegend klassisistiese geboue.

Tartu is vandag nog steeds 'n tipiese studentestad wat in baie opsigte deur die plaaslike universiteit oorheers word. Die Universiteit van Dorpat is oorspronklik in 1602 deur die Sweedse koning Gustav II Adolf onder die Latynse naam "Academia Dorpatensis" volgens die model van die Universiteit te Uppsala in Swede gestig. In 1802 het Baltiese Duitsers hierdie akademiese instelling met die ondersteuning van tsaar Alexander as die enigste Duitssprekende universiteit in die Russiese Tsareryk herstig. 

Die universiteit het sodoende as 'n kulturele bemiddelaar tussen die Duitse en Russiese kultuur gefungeer, maar het daarnaas ook die bakermat van die Estniese en Letlandse nasionale ontwaking geword. Die nasionale kleure van Estland is oorspronklik deur die plaaslike Estniese studentevereniging gebruik.

In die tydperk tussen 1886 en 1889 was die universiteit aan 'n kompromislose beleid van Russifisering blootgestel, en Duits is as tersiêre onderrigmedium deur Russies vervang. Die oorgrote meerderheid van die akademiese personeel, waarvan meer as 90 persent Duitssprekendes was, het na Duitsland geëmigreer.

Ná 1919 het die akademiese instellings, wat nog in Tartu gesetel was, deel van die onafhanklike Republiek van Estland se Nasionale Universiteit (Estnies "Eesti Vabariigi Tartu Ülikool") en sodoende ook die eerste tersiêre instelling met Estnies as onderrigmedium geword. Die Universiteit van Tartu is tans die enigste volwaardige universiteit in Estland en dien ook as moederuniversiteit vir die Tegniese Universiteit van Tallinn en die Universiteit vir Biowetenskappe.

Die Universiteit van Tartu behels tans nege departemente en vyf kolleges wat 70 Baccalareus-, 70 Magister- en 35 doktoralestudieprogramme aanbied. Sowat 650 van die altesaam 16 000 studente kom vanuit die buiteland. Die universiteit het 'n akademiese personeel van 1 700, waaronder 180 professore val, en 1 800 nie-akademiese medewerkers.


</doc>
<doc id="33066" url="https://af.wikipedia.org/wiki?curid=33066" title="Sagtebal">
Sagtebal

Sagtebal (Engels: "Softball") is 'n spansport wat veral in die Verenigde State populêr is. Sagtebal is verwant aan bofbal en die reëls van die twee sporte stem tot 'n groot mate ooreen. Die bal word egter onderarm ingegooi. Balle is ook groter as die wat vir bofbal gebruik word. As die spel binnehuis gespeel word, word 'n bal met 'n sagter tekstuur gebruik.


</doc>
<doc id="33067" url="https://af.wikipedia.org/wiki?curid=33067" title="Phil Ivey">
Phil Ivey

Phil Ivey is 'n Amerikaanse pokerspeler wat beskou word as een van die beste kontantspel- en toernooipokerspelers in die wêreld in die "geen-limiet" vorm van die spel. Hy is een van die vele professionele spelers wat op gereelde basis op die pokerwebwerf, "full tilt poker", speel.



</doc>
<doc id="33069" url="https://af.wikipedia.org/wiki?curid=33069" title="Sierduik">
Sierduik

Sierduik is 'n watersport waar so mooi moontlik vanaf 'n duikplank of -platform in die water van 'n swembad ingespring word. Hierby kan (kombinasies van) salto's en draaie uitgevoer word.

Die duikslag word vanaf 1- en 3-meter duikplanke, of vanaf 5-, 7½- en 10-meter duikplatforms (torings) uitgevoer.

Die beoordeling vind plaas deur vyf of sewe amptenare. Die duikslag word beoordeel volgens tegniek, elegansie, soepelheid, hoogte, afstand en netheid. Punte loop met ½ punte op vanaf 0 ('n reuse mislukking) tot en met 10 (uitstekend).

Gesinchroniseerde duik word sedert 1994 beoefen. Hiertydens spring twee persone tegelyk van die duikplank of -platform en voer dieselfde bewegings uit.




</doc>
<doc id="33070" url="https://af.wikipedia.org/wiki?curid=33070" title="Vlugbal">
Vlugbal

Vlugbal (Engels: "Volleyball") is 'n balsport waar die speelveld verdeel is in twee gelyke helftes en deur 'n net geskei is. Die spanne, wat elk uit 6 spelers bestaan, probeer die bal so slaan (of tik) dat dit op die teenoorgestelde helfte sal land. Die span wat eerste die afgespreekte aantal punte behaal (gewoonlik 25) wen die stel. Die span wat eerste die afgespreekte aantal stelle (meestal 3) wen, wen dan die wedstryd.

Op 9 Februarie 1895, in Holyoke, Massachusetts (VSA), het William G. Morgan, 'n onderwyser in liggaamlike opvoeding by die YMCA, 'n nuwe spel genaamd "Mintonette" ontwikkel as tydverdryf wat verkieslik binnenshuis gespeel moet word met enige hoeveelheid spelers. Die spel het verskeie eienskappe van tennis en handbal aangeneem. 'n Ander binnenshuise sportsoort (nl. basketbal) het ook begin opgang maak en is vier jaar van tevore slegs 16 kilometer daarvandaan, in Springfield, Massachusetts ontwikkel. Mintonette is ontwikkel om 'n binnenshuise sportsoort te wees wat minder rof as basketbal was, gemik op ouer spelers van die YMCA, maar wat steeds 'n mate van fiksheid verg.

Die eerste reëls, wat deur William Morgan neergeskryf is, het bepaal dat 'n net van 1.98 m (6'6") hoog, 'n baan van 7.6×15.2 m (25×57 vt) en enige getal spelers nodig is. 'n Wedstryd is saamgestel uit nege rondte met drie diensbeurte vir elke span gedurende elke rondtes en geen beperking op die hoeveelheid kere wat 'n bal geraak mag word voordat dit na die opponerende span gespeel word nie. In die geval van 'n foutiewe afslaan, is 'n tweede probeerslag toegestaan. Deur die bal in die net vas te slaan is as 'n fout geag (met die verlies van een punt) — behalwe in die geval van 'n eerste afslaan.

Nadat Alfred Halstead, 'n toeskouer, die aard van die spel opgemerk het (al die vlughoue wat gespeel is) tydens die eerste vertoonwedstryd in 1896 by die Internasionale YMCA Opleidingskool (nou die Springfield-kollege), het die spel gou begin bekendstaan as "vlugbal". Vlugbalreëls is effens aangepas deur die Internasionale YMCA Opleidingskool en die spel het vinnig deur Amerika versprei na verskillende takke van die YMCA.

Die eerste amptelike bal wat in vlugbal gebruik is word betwis: sommige bronne meen dit was 'n bal wat in 1896 deur Spalding gemaak is terwyl ander voorhou dat dit in 1900 gemaak is. Die reëls het gaandeweg verander; teen 1916 is die vaardigheid en krag van die opstel en torpedeer ("spike") aan die spel bekendgestel in die Filippyne en drie jaar later is die reëls van drie houe aan 'n kant en afslaan van agter vasgestel. In 1917 is die spel verander van 21 na 15 punte. In 1919 is ongeveer 16,000 vlugballe deur die Amerikaanse Ekspedisiemag na hul troepe en geallieerdes versprei. Dit het gelei tot die groei van die spel in nuwe lande.

Die eerste land buite die Verenigde State wat vlugbal aangeneem het, was Kanada in 1900. 'n Internasionale federasie, die Fédération Internationale de Volleyball (FIVB) is in 1947 gestig, en die eerste wêreldkampioenskap vir mans is in 1949 gehou en vir dames in 1952. Die sportsoort was nou gewild in Brasilië, in Europa (waar veral Italië, Nederland en lande van Oos-Europa sterk mededingers was sedert die laat 1980's), in Rusland, China en die res van Asië.

Strandvlugbal, 'n variasie van die sport wat op sand gespeel word met slegs twee spelers per span, word sedert 1987 deur die FIVB ondersteun en is by die talle sportsoorte vir die Olimpiese Somerspele 1996 gelys. Vlugbal is ook 'n sportsoort by die Paralimpiese Spele en word bestuur deur die Wêreldorganisasie Vlugbal vir Gestremdes.

Die geskiedenis van Olimpiese vlugbal kan teruggetrek word na die Olimpiese Somerspele 1924 waar vlugbal as deel van die Amerikaanse sporttentoonstellingsgebeurtenis. Na die stigting van die FIVB en party kontinentale konfederasies, is vlugbal begin oorweeg vir insluiting. In 1957 is 'n spesiale toernooi gehou by die 53ste IOK-sitting in Sofia, Bulgarye om die versoek te ondersteun. Die kompetisie was 'n sukses en die sportsoort is amptelik by die program vir die Olimpiese Somerspele 1964 ingesluit.

Die Olimpiese vlugbaltoernooi was aanvanklik 'n eenvoudige kompetisie: elke span het teen al die ander spanne gespeel en is gegradeer volgens seges, stel gemiddeldes en puntgemiddeld. Een nadeel van hierdie rondomtaliestelsel is dat medaljewenners bepaal kon word voor die einde van die toernooi, wat tot gevolg gehad het dat die laaste wedstryde min toeskouers gelok het. Om die situasie te hanteer, is die kompetisie in twee fases gedeel met die toevoeging van 'n "finale ronde" uitskakelingstoernooi met kwarteindwedstryde, halfeindwedstryde en eindwedstryde vir die Olimpiese Somerspele 1972. Die hoeveelheid spanne wat betrokke was by die Olimpiese toernooi het sedert 1964 stelselmatig toegeneem. Sedert 1996 was daar vir die mans- en damestoernooie twaalf deelnemende spanne. Elk van die vyf kontinentale vlugbalkonfederasies het ten minste een geaffilieerde nasionale federasie wat by die Olimpiese Spele betrokke is.

Die spel word gespeel op 'n vlugbalbaan van 18 meter (59 voet) lank en 9 meter (29.5 voet) wyd, verdeel in 9 m × 9 m helftes deur 'n net van 1 meter (40 duim) wyd wat op so 'n manier gespan word dat die bokant van die net 2.43 meter (7 voet 11 5/8 duim) bo die middel van die baan is vir 'n manswedstryd en 2.24 meter (7 voet 4 1/8 duim) vir 'n vrouewedstryd (hierdie hoogtes wissel na gelang van die ouderdom van die spelers).

Daar loop 'n lyn 3 meter van die net af, parallel met die net, in elke helfte van die baan wat beskou word as die "aanvalslyn". Hierdie "3 meter" (10 voet) lyn verdeel die baan in die "agterry-" en "voorry-areas" (asook die voorbaan en die agterbaan). Elk hiervan word op sy beurt in drie areas verdeel: dit word soos volg genommer en area "1" is die posisie van die speler wat moet afslaan:

Nadat 'n span die diensbeurt gewen het moet die lede van daardie span roteer in 'n kloksgewyse rigting met die speler wat in area "2" was wat na area "1" beweeg, ens., en die speler wat in area "1" was wat na area "6" beweeg.

Die baan word omring deur 'n area genaamd die vrye area wat 'n minimum van 3 meter wyd is en wat die spelers mag betree wanneer die bal afgeslaan is. Alle lyne wat die grense van die baan en die aanvalslyn aandui word geteken of geverf binne die dimensies van die area en maak daarom deel uit van die speelgebied. Indien 'n bal in aanraking kom met die lyn, word die bal as "in" beskou. 'n Antenne word geplaas op elke kant van die net, loodreg met die kantlyn, en is 'n vertikale verlenging van die kantlyn van die baan. 'n Bal wat oor die net gaan moet in sy geheel tussen die antennes (of hul teoretiese verlenging tot by die plafon) sonder om aan die antennes te raak.

FIVB-regulasies stel dit dat die bal 'n sfeer moet wees wat van sintetiese leer gemaak is met 'n omtrek van 65–67 cm, 'n massa van 260–280 g en 'n binnedruk van 0.30–0.325 kg/cm. Ander regulerende liggame het soortgelyke regulasies.

Elke span bestaan uit ses spelers. Om die spel onderweg te kry word 'n muntstuk opgeskiet om te bepaal wie afslaan. 'n Speler van die span wat afslaan gooi die bal in die lug en probeer om die bal op so 'n wyse te slaan dat dit bo-oor die net gaan en dat dit binne die speelarea van die opponente sal land. Die teenstanders moet nou 'n kombinasie van houe wat nie meer as drie is nie, die bal oor die net terug slaan na die span wat die bal afgeslaan het. Hierdie houe bestaan eerstens uit die "blok" of "aangee" sodat die bal se trajek gemik is na die "opsteller"; tweedens kom die "opstel" (gewoonlik 'n oorhandse aangee waar die gewrigte gebruik word om die bal na die vingerpunte te stoot) vanaf die opsteller sodat die trajek van die bal gemik is na 'n plek waar een van die spelers, wat aangewys is as 'n "aanvaller", die bal kan slaan; en derdens word die bal deur die "aanvaller" gespeel met 'n torpedo hou (die speler spring in die lug en slaan die bal dan so hard as moontlik af sodat die opponente nie tyd het om dit terug te speel nie) terug na die opponente.

Die span wat "verdedig" probeer keer dat die aanvaller die bal in hulle helfte speel: spelers by die net spring in die lug op in 'n poging om die bal van die aanvaller te blokkeer. Indien die bal om, oor of deur die blokkade gespeel word, probeer die ander spelers in die helfte die bal beheer deur 'n "delfhou" te speel (gewoonlik 'n voorarmaangee of 'n handgedrewe bal). Na 'n suksesvolle delf begin die span met 'n aanval.

Die wedstryd duur op hierdie manier voort totdat die bal binne die baan op die grond val of totdat 'n fout begaan is. Die mees algemene foute wat gemaak word is wanneer 'n span nie daarin slaag om die bal terug te speel na die opponente binne die toegelate drie houe nie, of die bal buite die speelveld laat land. 'n Bal word as "in" beskou indien enige deel daarvan binne die kantlyn of agteruitlyn land. 'n Harde torpedohou kan die bal soveel afdruk wanneer dit land, dat wanneer dit lyk of die bal uit is, dit eintlik in is. Spelers mag buite die baan wees om 'n bal te speel wat in die lug oor die kant- of agteruitlyn gegaan het.

Ander algemene foute sluit in dat 'n bal twee keer direk na mekaar deur dieselfde speler aangeraak word, 'n speler wat die bal vang, 'n speler wat aan die net raak terwyl 'n poging aangewend word om die bal te speel of 'n speler wat onderdeur die net in die opponente se helfte beweeg. Daar is talle ander foute wat in die reëls gespesifiseer word, maar hulle kom nie baie algemeen voor nie. Dit sluit in dat 'n agterry- of liberospeler 'n torpedohou speel of 'n bal blokeer (agterryspelers mag slegs 'n torpedohou speel indien hulle van agter af in die aanvalslyn inspring), spelers wat nie in die korrekte posisie is wanneer die bal afgeslaan word nie, die afslaan van die voorry af terug te speel, gebruik maak van 'n ander speler om die bal te bereik, oor die agterlyn trap wanneer afgeslaan word, langer as 8 sekondes neem om af te slaan, of deur die bal te speel terwyl dit in die opponente se helfte van die baan is.

Wanneer die bal met die vloer in aanraking kom binne die baan word dit as 'n fout beskou. 'n Punt word toegeken aan die span wat nie die fout begaan het nie, of hulle die afslaan waargeneem het of nie. Die span wat die punt gewen het kry die afslaan vir die volgende punt. Indien die span wat die punt gewen het afgeslaan het, slaan dieselfde speler weer af. Indien die span wat die punt gewen het nie afgeslaan het nie, moet die spelers van die span in 'n kloksgewyse rigting roteer. Die spel gaan voort en die eerste span wat 25 punte het (en met twee punte voorloop) wen die stel. Wedstryde bestaan uit die beste uit vyf stelle en die vyfde stel (indien nodig) word gewoonlik tot by 15 punte gespeel. (Die aanteken van punte verskil tussen ligas, toernooie en vlakke; sommige toernooie speel die beste uit drie tot by 25 en ander speel die beste uit vyf tot by 25.)

Voor 1999 kon punte slegs aangeteken word wanneer die span die afslaan gewen het (m.a.w. 'n span moet eers die afslaan wen voordat 'n punt aangeteken kon word) en alle stelle is gespeel tot by 15 punte. Die FIVB het in 1999 die reëls verander (dit is afgedwing in 2000) om die huidige puntestelsel te gebruik, hoofsaaklik om die lengte van 'n wedstryd meer voorspelbaar te maak en om die spel meer toeskouer- en televisie-vriendelik te maak.

In 1998 is die liberospeler internasionaal bekendgestel. Die term beteken "vry" in Italiaans. Die liberospeler spesialiseer in verdedigingsvaardighede: die liberospeler moet 'n kontrasterende kleur trui dra as dié van sy span, die liberospeler mag nie die bal blokkeer en ook nie die bal aanval wanneer dit bo die hoogte van die net is nie. Wanneer die bal buite spel is kan die liberospeler enige agterspeler vervang sonder enige vooraf kennisname van die skeidsregters. Hierdie plaasvervanging tel nie teen die beperking wat elke span op plaasvervangings tydens 'n wedstryd het nie. Wanneer 'n liberospeler egter vervang word mag hy slegs vervang word deur die speler wat hy vervang het.

Die liberospeler kan ook as opsteller speel onder sekere beperkings. Indien hy 'n oorhandse opstel maak, moet hy nie agter (of op) die 3 meter lyn staan nie; andersinds mag die bal nie aangeval word bo die net voor die 3 meter lyn nie. 'n Onderhandse aangee word op enige plek van die baan toegelaat.

Die liberospeler is gewoonlik die mees vaardige verdedigingspeler in die span. Die skeidsregters moet wel rekening hou met wie deur die liberospeler vervang word. Alhoewel slegs een libero per stel toegelaat word, kan daar 'n verskillende liberospeler aan die begin van elke stel wees.

'n Liberospeler mag nie afslaan nie, met die uitsondering van die NCAA vrouevlugbalwedstryde, waar 'n reëlverandering in 2004 'n liberospeler toegelaat het om te mag dien, maar slegs in 'n spesifieke rotasie. Dit wil sê dat die liberospeler slegs mag afslaan in die plek van die persoon wat hy vervang het.

Ander veranderings in die reëls in 2000 het ingesluit dat afslane geldig is wanneer dit die net raak maar steeds oorgaan in die helfte van die opponent. Die afslaangebied is vergroot om spelers toe te laat om van buite die speelveld maar steeds binne die teoretiese vergroting van die kantlyn te speel. Ander veranderinge is gemaak om sagter te wees op foute soos 'n dubbele aanraking of die dra van die bal.

In 2008 het die NCAA die minimum hoeveelheid punte verander wat nodig is vir 'n oorwinning van 30 na 25 vir vrouevlugbal (dié vir mans het 30 gebly). Indien 'n vyfde (beslissende) stel bereik is, het die minimumtelling op 15 gebly. Daar word ook gepraat van "stel" in plaas van "pot".

Veranderinge in reëls is die afgelope jare deur die FIVB bestudeer en die nuutste stel reëls is in 2009 bekendgestel.



</doc>
<doc id="33071" url="https://af.wikipedia.org/wiki?curid=33071" title="Gesinchroniseerde swem">
Gesinchroniseerde swem

Gesinchroniseerde swem is 'n watersport wat vroeër ook "kunsswem" of "waterballet" genoem was. "Gesinchroniseer" beteken "tegelyk". Die sport word veral deur meisies beoefen. Dit kan vergelyk word met ballet wat in 'n swembad beoefen word. Dit is 'n sierlike, maar moeilike sport. Die spanlede moet nie net die vier swemstyle, (vryslag, vlinderslag, rugslag en bors- of skoolslag) onder die knie hê nie, maar ook 'n gevoel vir ritme hê.

Gesinchroniseerde swem is sedert 1984 'n item op die program van die Olimpiese Spele.




</doc>
<doc id="33072" url="https://af.wikipedia.org/wiki?curid=33072" title="Skermsport">
Skermsport

Skermsport of skermkuns is 'n gevegsport waaraan twee spelers met sabels, florette of skermdegens deelneem. Die doel is om die opponent met die wapen aan te raak; die liggaamsdele wat aangeraak mag word, hang af van die wapen wat gebruik word. Geen skeidsregter word tydens die beoefening van die sport gebruik nie.

Skerm (Frans: "escrime"; ltaliaans: "scherma") is 'n sport waarin behendigheid met die swaard by aanval en verdediging volgens vasgestelde reëls en bewegings getoets word. Die skermsport het sy oorsprong in die riddertyd van die Middeleeue, toe die uitvinding van buskruit die swaard in groot mate as oorlogswapen vervang het. 

Voor die tyd het die mens ook vir plesier geskerm, maar dit het dan meer gedien as oefening vir werklike tweegevegte of gevegte op die slagveld. Van die 17e eeu af het die skermkuns verder ontwikkel en is 'n aantal reëls neergelê waaraan skermers hulle moes hou. 

Sedert die Olimpiese Spele van Athene, wat in 1896 gehou is, is die skermsport in die program van elke internasionale byeenkoms ingesluit. Daar word met 3 soorte wapens geskerm, naamlik die floret, die sabel en die degen.

Die mens het van die vroegste tye af swaarde van verskillende vorme gebruik. Ou beskawings soos die van die Perse, Babiloniërs, Egiptenare, Grieke en Romeine het die wapen in oefengevegte gebruik asook in gevegte en in oorloë. Skerm as sport moes reeds voor die 13e eeu bestaan het. Die vroegste bewys hiervan is die beeldhouwerk teen die mure van die tempel van Madïnat Habu, naby Luxor aan die boloop van die Nylrivier in Egipte, wat in omstreeks 1190 v.C. deur die Egiptiese Farao Ramses III laat bou is. 

Dit is ŉ afbeelding van 'n oefengeveg of toernooi, want die punte van die swaarde is met doek bedek, die skermers dra beskermende uitrusting en die toeskouers en 'n jurie hou telling. As oefening vir oorloë is die swaardkuns in alle kulture beoefen. 

Aanvanklik is dit met stoei- en ander vegkunsies gekombineer en tot in die Middeleeue is swaarde veral as slaan- en kapwapens gebruik. Die skermkuns is eers verfyn nadat buskruit uitgevind is en die betekenis van die swaard as oorlogswapen gevolglik afgeneem het. Gedurende die 15e eeu het gildes van skermmeesters in die meeste Europese lande ontstaan. 

Een van die eerstes, en waarskynlik ook die bekendste, was die van die Marx-broers, ofte wel die Vereniging van St. Markus van Leeuberg, wat sy hoofkwartier in Frankfurt (Wes-Duitsland) en takke in baie ander stede gehad het. Italiaanse, Franse en Spaanse skermmeesters het egter later die leiding op die gebied geneem. Die benaminge van die verskillende bewegings weerspieël die rol wat die lande in die sport gespeel het. 

Hulle het die skermwapen tot 'n stootwapen ontwikkel, en die stoei-aksies het afgeneem. Met verloop van tyd het 'n skermtradisie ontwikkel waarby die gevegshandelinge volgens ŉ bepaalde vorm of ritueel uitgevoer moes word. Uit die tradisie het die skerm met florette ontstaan. Dit is 'n baie ligte wapen waarmee alleen gesteek mog word. Een van die eerste skermreëls met die wapen was dat 'n steek alleen geldig was wanneer dit in ŉ aanval toegedien is. 

Die ander skermer moet dus eers die aanval afslaan (parade) en dan self ŉ aanval (riposte) doen. Die voordeel hiervan was dat die skermsport nie ontwikkel het tot 'n spel met identiese bewegings nie. Tot laat in die 19e eeu is geskille gewoonlik besleg deur middel van ŉ tweegeveg, wat dikwels met skermwapens beslis is. Tot in die 17e eeu is die rapier gebruik. 

Dit was 'n lang en swaar swaard wat die teenstander op 'n afstand gehou het, maar vanweë sy grootte ongemaklik was in oorlogvoering. Om die rede is daar oorgeskakel na korter wapens soos die degen, wat deur die Franse skermskool ontwikkel is. Hierna is die sportdegen ontwikkel waarmee daar in die skermsaal geoefen kon word. Skerm met degens is minder formeel. 

By die afdeling van die skermsport is die hele liggaam die teiken omdat die teenstander in die tweegeveg nie gedood nie maar slegs gewond moes word. By die eerste tekens van bloed is die tweegeveg gestaak en die wenner se eer is gered. Tweegevegte is in die meeste lande verbied en oortredings is streng gestraf (soms met die dood). Skermwedstryde bestaan reeds sedert 1896 in die program van die Olimpiese Spele. 

In die beginjare van die sport is skerminstrukteurs (maître) ook tot die Olimpiese Spele toegelaat. Die internasionale skermfederasie, die Fédération Internationale d'Escrime (FIE), is op 29 November 1913 in Parys gestig nadat Frankryk en Italië hulle in 1912 vanweë 'n meningsverskil oor die reëls van die sport aan die Olimpiese Spele in Stockholm onttrek het. 

Op die vergadering in Parys, wat deur 9 lande bygewoon is, is die reëls ten opsigte van gevegte met die floret, die degen en die sabel vasgelê, en het die federasie die oorkoepelende beheerliggaam van die amateurskermsport geword. Skermsport vir vroue, wat alleen met die floret beoefen word, is sedert 1924 in die Olimpiese program ingesluit. Beroepskermers in baie lande het hul eie unies of akademies. 

Die Académie d'Armes Internationale is hulle internasionale beheerliggaam. Europa is tradisioneel die bakermat van die skermsport. Sedert die Tweede Wêreldoorlog het die sport baie gewild geword en dit word tans in alle dele van die wêreld beoefen. Sedert elektroniese apparaat vir die beoordeling van skermwedstryde in 1951 in gebruik geneem is, is 'n groot deel van die onsekerheid ten opsigte van menslike beslissings uitgeskakel en het die styl van skerm aansienlik verander. 

Die klem het verskuif na vaart en eenvoud. Om die rede is die meeste teenswoordige wêreldkampioene mense in hul vroeë twintigerjare. Terwyl Frankryk en Italië vroeër die sport oorheers het, is dit veral die Pole, Roemenië, Hongarye, ander Oos-Europese lande en Japan wat die heersende kampioene lewer.

'n Geveg tussen twee skermers vind op 'n "piste" plaas. Dit is 'n area van 2 m by 14 m wat van geleidingsmateriaal gemaak is en elektries verbind is met registreer-apparaat.

Elke skermer se wapen en klere is ook elektries verbind met die elektroniese registreer-apparaat waarop trefslae met gekleurde ligte aangedui word.

Die tweegeveg vind plaas onder die toesig van 'n skeidsregter. Hy ken trefslae toe volgens die aanduidings op die registreer-apparaat en sy ontleding van die vegters se aksies. Dieselfde formaat geld vir alle skermkampioenskappe. In die eerste rondte neem alle skermers in poele van sewe skermers deel. Almal in 'n poel veg teen mekaar en 'n skermer wen 'n geveg ná vyf geldige trefslae.

Hierna word die skermers geklassifiseer vir die volgende rondte wat as die regstreekste uitkloprondte bekend staan. In dié rondte moet vyftien geldige treffers vir 'n oorwinning behaal word. Die proses van regstreekse uitskakeling word gevolg totdat slegs agt finaliste oorbly, wat ook volgens die regstreekse uitskakelingsprosedure veg om die uiteindelike kampioen te bepaal.



</doc>
<doc id="33073" url="https://af.wikipedia.org/wiki?curid=33073" title="Call of Duty 4">
Call of Duty 4

Call of Duty 4: Modern Warfare is 'n rekenaarspeletjie wat in November 2007 deur Activision vrygestel is en deur Infinity Ward vervaardig is.



</doc>
<doc id="33081" url="https://af.wikipedia.org/wiki?curid=33081" title="Fietsry">
Fietsry

Fietsry is die gebruik van fietse vir vervoer, ontspanning of vir sport. Fietsry is 'n baie effektiewe vervoermiddel vir kort- na middelafstande. Fietsry hou baie voordele in in vergelyking met motorvoertuie, bv. goeie oefening, 'n alternatief vir die gebruik van nie-hernubare energiebronne, geen lug- of geraasbesoedeling, verminderde verkeersdruk, maklike parkering ens.

Fietsry word algemeen as vervoermiddel ingespan om mense en goedere van een punt na 'n ander te vervoer. Voorbeelde hiervan is 'n posbode wat briewe per fiets aflewer of 'n persoon wat 'n fiets inspan om na sy werksplek te reis.

Fietse word ook algemeen ingespan as ontspanning om (gewoonlik kort) plesierritte te onderneem.

Fietsry is 'n versamelnaam vir alle sporte waar daar van fietse gebruik gemaak word om aan wedrenne deel te neem. Die Internasionale Fietsry Federasie (UCI) organiseer die sport wêreldwyd. Die sport bestaan uit 'n aantal items, maar ongeag van die item, dra die wêreldkampioen altyd die reënboogtrui tydens kompetisies.

Die Olimpiese fietsryitems sluit in:

In Suid-Afrika word fietsry deur die nasionale federasie beheer: Fietsry Suid-Afrika.




</doc>
<doc id="33082" url="https://af.wikipedia.org/wiki?curid=33082" title="Stoei">
Stoei

Stoei is 'n kragsport waarby daar nie geslaan of getrap mag word nie. Tydens die stoeiwedstryd worstel die deelnemers op die grond teen mekaar. Tegniek wat pyn of beserings kan teweegbring is streng verbode.

Daar is twee style van stoei: die Grieks-Romeinse en die vrystyl. By die Grieks-Romeinse styl mag slegs die bo-liggaam ingespan word, d.w.s. arms, lyf en die kop. By vrystyl mag die bene ook gebruik word.



</doc>
<doc id="33083" url="https://af.wikipedia.org/wiki?curid=33083" title="Moderne vyfkamp">
Moderne vyfkamp

Die moderne vyfkamp is 'n sportwedstryd wat vyf items insluit naamlik pistoolskiet, skermdegen, 200 m vryslag swem, perdespring (toonspring) en 'n 3 km veldloop. Die sport word gereguleer deur die Union Internationale de Pentathlon Moderne (UIPM), die Internasionale Moderne Vyfkamp Unie.

Die moderne vyfkamp is uitgedink deur die baron Pierre de Coubertin, die stigter van die moderne Olimpiese Spele. Die naam kom van die Grieks "penta-" "vyf" en "-athlon" "wedstryd". Die toevoeging van "moderne" tot die naam het dit onderskei van die oorspronklike vyfkamp van die antieke Olimpiese Spele, wat bestaan het uit 'n "stadion" wedloop, stoei, verspring, spiesgooi en skyfwerp. Namate die oorspronklike vyfkamp rondom die vaardighede van die perfekte soldaat van daardie tyd ontstaan het, het Coubertin die wedstryd geskep om die ervarings van 'n 19de eeuse berede soldaat aan die vyandige kant te simuleer: hy moet op 'n onbekende perd ry, met 'n pistool en swaard veg, swem en hardloop.

Die moderne vyfkamp is die eerste keer tydens die 1912 Olimpiese Spele gehou en is deur die Sweedse atleet, Gösta Lilliehöök gewen. Die moderne vyfkamp is sedert 1912 by elke Olimpiese Spele aangebied. 'n Afdeling vir spanne is by die 1952 Olimpiese Spele aanvaar, maar is laat vaar by die 1992 Olimpiese Spele. 'n Afdeling vir vroue is by die 2000 Olimpiese Spele aanvaar. In nie-Olimpiese jare word jaarliks, sedert 1949, 'n Wêreldkampioenskap-byeenkoms gehou.

Die kompetisie het oorspronklik oor vier tot vyf dae gestrek maar met die 1996 Olimpiese Spele is 'n een-dag formaat aanvaar in 'n poging om die sport meer toeganklik vir gehore te maak. Ten spyte van die wedstryd se sterk verbintenis met die moderne Olimpiese Spele (die feit dat dit die enigste sportsoort is wat uitsluitlik vir die Olimpiese Spele ontwikkel is), het die gebrek aan belangstelling buite Oos-Europa gelei tot vrae oor die voortbestaan van die sportsoort by die Olimpiese Spele. Die IOK het egter op 8 Julie 2005 gestem om die sportsoort in die Olimpiese program te hou tot ten minste die 2012 Olimpiese Spele.

Buiten die skermkompetisie neem atlete nie direk teenoor mekaar deel in een van die vier ander items nie. 'n Beter algehele vertoning gee uiteindelik 'n hoër puntetelling; punte vir elke item word saamgevoeg om die totale punte te bereken. Dit is soortgelyk aan die prosedure vir die berekening van punte vir die tienkamp in atletiek. 'n Nuwe element is egter bekend gestel om die eindstryd meer opwindend te maak. Die laaste item is die veldloop. Deelnemers word ingedeel volgens die telling van die vorige vier items en kry verskillende wegspringtye, met die voorloper (volgens die punte) wat eerste wegspring en die ander wat verspreid volgens hulle puntestand wegspring. Die gevolg is dat die eerste persoon oor die wenstreep ook die algehele wenner van die vyfkamp is.

In November 2008 het die UIPM gestem dat die formaat aan die begin van 2009 verander gaan word. Die hardloop en skiet-items word in tandem (m.a.w. opeenvolgend) beslis. Atlete sal drie skietbeurte hê na vyf teikens, gevolg deur 'n 1000 m wedren. Dit is soortgelyk aan die tweekamp by die Olimpiese Winterspele wat 'n heg-en-steg-ski-wedloop met pistoolskiet kombineer. Die verskil is egter dat die skiërs hulle gewere saamdra maar die vyfkampatlete nie. Hierdie verandering het kritiek ontlok van persone wat meen dat die verandering die nodige vaardighede vir die sport radikaal verander. Die New York Times het selfs voorgestel dat dit verander moet word na "vierkamp" omdat twee van die vyf items in 'n enkele item saamgevat is.

Die skiet-item behels die gebruik van 'n 4,5 mm luggeweer (windbuks) in 'n staande posisie op 'n afstand van 10 m na 'n stilstaande teiken. Tot en met die reëlverandering in 2008 was dit in die formaat van 'n 10 m luggeweer-kompetisie: elke deelnemer het 20 skote gehad waarvoor 40 sekondes per skoot toegelaat is. In die nuwe formaat moet, in elke drie skietrondes, elke deelnemer na vyf teikens skiet en die geweer na elke skoot herlaai; daarna mag hulle verder hardloop. 'n Skoot wat die teiken mis word nie gepenaliseer nie, maar indien die totale tyd (70 sekondes) oorskry word, kan 'n penalisasie volg.

Die skerm-item maak gebruik van die skermdegen. Die kompetisie is 'n rondomtalie-toernooi, wat beteken dat elke deelnemer teen elk van die ander deelnemers te staan kom. Elke wedstryd duur een minuut; die eerste skermer om 'n "raak" aan te teken, wen outomaties. Indien geen speler binne die toegelate minuut die ander "raak" nie, verloor beide die wedstryd.

Die swem-item is 'n 200 m vryslag swem wedren. Tot die 2000 Olimpiese Spele was die afstand 300 m. Deelnemers word d.m.v. uitdunne gekeur na aanleiding van hul vinnigste tye oor die afstand.

Die perdry-item behels 'n vertoonspring ("show jump") item oor 'n 350–450 m baan met 12 tot 15 versperrings. Deelnemers se perde word in 'n trekking 20 minute voor die begin van die item aan hulle toegewys.

Die hardloop-item behels 'n 3 km landloop wedren. Tot die 2000 Olimpiese Spele was die afstand 4 km. Die onderbreking van die pistoolskiet het wel die formaat van die wedren verander, maar nie die beginsel dat die algehele wenner die eerste is om oor die wenstreep te trap nie.


</doc>
<doc id="33084" url="https://af.wikipedia.org/wiki?curid=33084" title="Driekamp">
Driekamp

Die Driekamp of Triathlon is 'n multisport kompetisie wat uiterste uithouvermoë verg. Die oorspronklike driekamp bestaan uit:

Driekampatlete moet in elke item kompeteer terwyl die maksimum energie moontlik bespaar moet word vir die volgende item.

In moderne driekamp vind die items aaneenlopend plaas en die tyd om oor te skakel van een item na die volgende word ook ingereken. Deesdae word by spesiale stasies oorgeskakel, waar fietse en geskikte kleredrag vir die deelnemers gereed gehou word, volgens hulle inskrywingsnommers. Dit voorkom die opeenhoping van atlete en vergemaklik 'n gladde oorskakeling vir hulle na die volgende item.

"Driekamp" kan ook as "3-kamp" geskryf word, maar omdat die algemene reël is dat getalle onder 10 uitgeskryf word, word "driekamp" aanbeveel. "Driekamp" word sonder 'n koppelteken geskryf – daar is geen verwarring sonder die koppelteken nie.



</doc>
<doc id="33086" url="https://af.wikipedia.org/wiki?curid=33086" title="Roei">
Roei

Roei is 'n individuele- of spansport waar 'n boot oor die water voortgedryf word met roeispane. 'n Span van roeiers op 'n boot word 'n "ploeg" van roeiers genoem.

Daar is verskillende dissiplines by roei betrokke. In die skiff, 'n boot vir een persoon, word daar altyd met twee roeispane geroei. By bote met twee of meer roeiers is daar twee moontlikhede: die roeiers het een spaan elk, of al die roeier het twee spane. In die grootste algemene item, die agt met stuurman, word daar altyd met een spaan per persoon geroei.


</doc>
<doc id="33087" url="https://af.wikipedia.org/wiki?curid=33087" title="Grootfontein">
Grootfontein

Grootfontein is 'n dorp in die noorde van Namibië (Otjozondjupa). Die dorp het 23 800 inwoners. Die burgemeester is Emma Taukuheke.

Die dorp Grootfontein lê 1 460 meter bo seevlak in die Otavi-streek. Tesame met Otavi en Tsumeb, is dit die bes benutte deel tussen die Otaviberge. Die gemiddelde jaarlikse reënval beloop minstens 550 millimeter, wat heelwat hoër is as die gemiddeld vir Namibië en dus uitgebreide gewaslandbou moontlik maak.

Besienswaardighede in die omgewing is die Draak-se-asem-grot en die 60 ton Hoba-meteoriet.
Die dorp het in 2010 'n Afrikaanse privaat skool gekry met die stigting van die Grootfontein Agri College wat benewens landbouvakke ook gewone onderrig van gr. 1 tot gr. 12 bied. Die Deutscher Schulverein Grootfontein bedryf sedert 1996 'n privaat Duitse laerskool met sowat 17 leerlinge.

Die Nederduitse Gereformeerde Kerk se NG gemeente Grootfontein is in 1945 hier gestig. Die Evangelies-Lutherse Kerk in Namibië (DELK) se plaaslike gemeente is reeds in 1910 tydens die Duitse koloniale bewind gestig.




</doc>
<doc id="33089" url="https://af.wikipedia.org/wiki?curid=33089" title="Seil">
Seil

Seil is 'n sport waar 'n seilskip, seilboot of seilplank deur die water gedryf word, of waar 'n seilkar of ysslee oor land gedryf word met behulp van windkrag. Die seiler moet deur die wind te lees die wind sodanig op die seile konsentreer dat hy die spoed en rigting van die vaartuig kan beheer. 



</doc>
<doc id="33092" url="https://af.wikipedia.org/wiki?curid=33092" title="Pous Lucius III">
Pous Lucius III

Lucius III was die 171ste pous van die Rooms-Katolieke Kerk van 1181 tot 1185.

Pous Lucius III is gebore as Ubaldo Allucingoli in 1097 (?) in Lucca, Toskane. Hy was oorspronklik 'n Cisterciënser monnik. Op 23 Februarie 1141 is hy deur Pous Innocentius II tot kardinaal-priester van St. Prassede. bevorder. In 1156 help hy om die verdrag van Benevento te sluit en word daarop deur Pous Alexander III op 1 Januarie 1159 as kardinaal-biskop van Ostia en Velletri aangestel. Na die vrede van Venesië word hy deur pous Alexander III gevra om te bemiddel in die stryd met keiser Frederik I Barbarossa oor die landgoedere van markgravin Mathilde van Toskane. Mathilde het haar landgoedere aan Pous Gregorius VII geskenk en op 17 November 1102 weer aan Pous Paschalis II, maar die keiser het geweier om dit te aanvaar. Ubaldo het ook nie daarin geslaag om 'n oplossing vir die geskil te vind nie. Hy was die dekaan van die kollege van kardinale en een van die mees invloedryke kardinale onder pous Alexander III. Op 1 September 1181 volg hy Pous Alexander III op en regeer tot sy dood op 25 November 1185. Hy word opgevolg deur Pous Urbanus III. 
Die naam ‘Lucius’ beteken 'ligdraer'.

Pous Lucius III word een dag na die dood van pous Alexander III tot pous verkies, maar omdat hy weier om die tradisionele gelduitdeling aan die volk van Rome te hou, word hy eers die volgende Sondag 6 September 1181 in Velletri in die amp bevestig. Hy kan net van November 1181 tot Maart 1182 in Rome aanbly, waarna hy vertrek na Velletri. In Velletri ontvang hy die gesant van koning Willem I van Skotland, wat deur pous Alexander III geëkskommunikeer is. Lucius gee kwytskelding aan die koning en stuur vir hom die orde van die Goue Roos op 17 Maart 1183. Van Velletri vertrek die pous na Segni waar hy op 5 September 1183 St. Bruno van Segni heilig verklaar. Op 8 Julie 1184 konsekreer die pous die katedraal van Bologna.

Die raad van 25 senatore wat Rome regeer het, wou graag Tusculum verower omdat die stad die pous gesteun het. Die pous kry egter Christiaan I van Buch, aartsbiskop van Mainz en 'n bekwame veldheer, om hom te help. Christiaan ontset Tusculum maar word daarna siek en sterf. Op 22 Julie 1183 kom die pous aan in Verona, waar hy hulp soek by keiser Frederik. Hy moet egter wag tot in September voordat die keiser daar aankom om te begin onderhandel.

Die onderhandelings met Barbarossa word as die belangrikste gebeurtenis van Lucius se pontifikaat bestempel. Die pous en die keiser kom ooreen om saam te werk en veral ketterye soos die Kathare, Waldense en Arnoldiste te bestry. Op 4 November 1184 publiseer die pous die bul "Ad abolendam" wat die basis vir die inkwisie lê. Die pous oortuig ook die keiser tot deelname aan die derde kruistog na dringende vertoë deur Boudewyn IV van Jerusalem. Hy bevestig die "Privilegium Romanum" van Pous Paschalis II (1100) en die "Charta caritatis" van Pous Callixtus II (1119) wat die Cisterciënser monnike vrystel van belasting op 22 November 1184. Lucius het egter nie Frederik se seun Hendrik as mede-regent erken nie, maar het nie beswaar gemaak teen Hendrik se verlowing aan sy tante Constance van Sisilië, wat 'n verswakking van die pouslike mag in Midde-Italië tot gevolg gehad het. 'n Deel van die curie het verdere onderhandelings verhinder uit vrees dat meer toegewings gemaak sou word.

Militêre aksies van Hendrik IV in die omgewing van Trier en die versuim van die keiser om op te tree teen die opstandige inwoners van Rome het die ou stryd tussen keiser en pous weer laat opvlam. Voordat daar egter 'n nuwe konfrontasie was, sterf Lucius in Verona.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="33094" url="https://af.wikipedia.org/wiki?curid=33094" title="Ruitersport">
Ruitersport

Ruitersport is 'n versameling van sporte waartydens een of meer perde gebruik word.

Tydens die Olimpiese Spele ding mans en vroue op gelyke vlak met mekaar mee. Medaljes word aan beide die ruiter en sy perd toegeken. Die items sluit in: dressuur (gehoorsaamheid en bewegings, ook genoem dressage), spring (oor hindernisse) en 'n driefasekompetisie. Laasgenoemde is 'n kombinasie van dressuur, spring en 'n veldwedloop.

Wedrenne te perd is ŉ baie ou sportsoort wat reeds in 200 v.C. deur die Hetiete in Anatolië beoefen is. Perdry was in daardie tyd egter nog nie algemeen nie. Baie volkere het wel perde aangehou, maar hulle het die diere slegs voor waens ingespan. In geskrifte van Homerus wat uit die 8e eeu v.C. dateer, word daar byvoorbeeld nog geen melding van perdry gemaak nie. 

Nie veel later nie, het die ruiter egter ook ŉ algemene verskynsel in die Griekse wêreld geword. Voorheen was die konsep van 'n ruiter wel by die Grieke bekend, maar hulle het hom as 'n mitologiese figuur beskou wat half mens half perd was (die sogenaamde sentour of perdmens). In 624 v.C. was perdewedrenne reeds deel van die 23e klassieke Olimpiese Spele. 

Die grondslag van moderne perdewedrenne is tydens en kort na die kruistogte gelê. Die Europese ridders op hul swaar, trae perde het aan die kortste end getrek teen die ruiters op die baie vinniger Arabiese perde. Die Europese rasse is daarna met Arabiese perde gekruis en die geteelde perde is in wedrenne getoets. Een van hierdie renne, die Silver Bell, wat by Lanark naby Glasgow gehou is, vind steeds jaarliks plaas. 

Perdewedrenne het veral in Brittanje gewild geword, onder meer as gevolg van die verbintenis van die Britse koningshuis met die sportsoort. Die verbintenis dateer uit 1377 toe die destydse kroonprins en latere koning Richard II teen die graaf van Arundel resies gejaag het. Die Britse koningshuis het baie daartoe bygedra dat beter renperde geteel is, en hulle is tot vandag toe nog aktief by perdewedrenne betrokke.

Perdewedrenne is teenswoordig die sportsoort waarby die meeste geld betrokke is en moet gevolglik baie streng beheer word. Daar is afsonderlike wedrenne vir jonger en ouer perde en elke perd moet ŉ voorafbepaalde massa dra sodat almal min of meer 'n gelyke kans staan. Die massa word bepaal na gelang van 'n perd se vorige vertonings, ouderdom en ervaring. 

Perde wat al 'n paar wedrenne gewen het, dra 'n groter massa as beginners. 'n Renbaan is gewoonlik ovaalvormig en het in die meeste gevalle 'n grasoppervlak. Die wegspring en die aanwysing van wenners geskied elektronies. Elke perd staan in 'n afsonderlike wegspringhok, waarvan die posisie vooraf deur loting bepaal is, en al die metaaldeure van die wegspringhokke swaai gelyktydig oop wanneer die afsetter 'n knoppie druk om die wedren te laat begin. Wanneer die perde die wenpaal verbysteek, word hulle outomaties gefotografeer om die uitslag bo alle twyfel te bewys. 

Die belangrikste perdewedrenne ter wêreld is die Prix de l'Arc de Triomphe (ingestel in 1920) op die renbaan Longchamp in die Bois de Boulogne by Parys. Die prysgeld beloop 'n fortuin en die internasionale mededinging is baie sterk. Ander belangrike wedrenne is die 5 klassieke wedrenne in Engeland, naamlik die St. Leger (ingestel in 1776), die Oaks (1779), die Derby (1780), die 2000 Guineas (1809) en die 1 000 Guineas (1814). Die belangrikste wedrenne in Noord-Amerika is die Kentucky Derby (187S) in Louisville en die Queen's Plate (1860) op Woodbine in Malton, Ontario. 

Duitsland se oudste renbaan is in 1832 by Doberan in Mecklenburg geopen en die belangrikste wedren is die Preis von Europa. In die Suidelike Halfrond is die stryd om die Melbourne Cup (1840) die vernaamste perdesportbyeenkoms. Suid-Afrika se oudste wedren is die J&B Metropolitan Stakes (1883, vroeër bekend as die Metropolitan Handicap) op die Kenilworthrenbaan in Kaapstad, terwyl die grootste prysgeld met die Holiday Inns (1887, vroeër Johannesburg Summer Handicap) op Turffontein in Johannesburg gewen kan word. Die Rothmans July Handicap (1897, vroeër die Durban July Handicap) op Greyville in Durban lok jaarliks groot belangstelling. 

Die gewildheid van perdewedrenne berus onder meer op die weddery wat daarmee gepaard gaan. Die wette in verband met weddenskappe verskil van land tot land. Weddenskappe op perdewedrenne is in Suid-Afrika die enigste vorm van wettige weddery, maar is streng beperk tot mense ouer as 18 jaar en is ook onderhewig aan belasting. Weddenskappe kan of by beroepswedders (wat in sommige lande verbied is), of by die totalisator geplaas word. Totalisators is elektroniese instrumente wat die wedpryse meganies bepaal en uitbetaal. 

'n Perd se wedprys word aan die hand van sy ondersteuning bepaal en die wedpryse van gunstelinge is altyd laer as die van buiteperde. Weddenskappe kan op verskeie maniere aangegaan word. Daar kan byvoorbeeld gewed word dat 'n perd sal wen of 'n plek sal behaal (dus onder die eerste 3 of 4 sal eindig, na gelang van die getal perde wat in die wedren hardloop), dat 2 spesifieke perde eerste en tweede sal eindig of dat 3 perde in 'n bepaalde volgorde die eerste 3 plekke sal behaal. By ŉ sogenaamde Boerpot moet die wenners van 4 bepaalde wedrenne korrek voorspel word. 

In sommige Iande word ook hindernis renne en drafrenne gehou. Hindernisrenne vind op spesiale bane met 'n aantal hindernisse plaas. By drafrenne trek die perde ‘n klein, beman de waentjie en hulle mag net draf, nie galop nie. Daar word onderskei tussen langbaanrenne oor 1 600 tot 3000 m en kortbaanrenne oor 3·00 tot 800 m.

Tot aan die begin van die 19e eeus die springvermoë van perde nie juis beproef nie. Die moderne springkompetisies het waarskynlik uit die jag te perd, wat veral in Engeland gewild was, ontstaan. Nadat die grense van eiendomme in Engeland teen die begin van die 17e eeu beter omhein is, het jagters perde nodig gehad wat goed kon spring. Spesiale springperde is dus geteel en mettertyd is ook kunsmatige hindernisse in die jaggebied aangebring. 

Die jag te perd is teenswoordig steeds gewild, veral in Engeland, maar daar word in der waarheid nie meer op diere geskiet nie en feitlik alle hindernisse is kunsmatig. Perdespringkompetisies toets ŉ perd se vermoë om hoog en ver te spring. Daar is geen bepaalde voorskrifte vir die afmetings van die baan en die hindernisse nie; dit word aan die inisiatief van die baanbouer oorgelaat. Gewoonlik word sowat 10 hindernisse op 'n baan aangebring wat onder meer uit dwarsbalke, skynmure, watergate of kombinasies daarvan bestaan. Perde word na gelang van hul vermoëns en ervaring in verskillende klasse gegradeer, vanaf graad D vir beginners tot graad A vir die beste springperde. 

Slegs graad A-perde neem aan die belangrikste kompetisies deel. Daar is verskillende soorte springkompetisies. By die algemeenste kompetisie ding al die ruiters een-een in die eerste ronde mee. Vir elke hindernispaal wat afgestamp word, word 4 strafpunte toegeken, en wanneer 'n perd voor 'n hindernis vassteek en weier om daaroor te spring, of as hy die hindernis raak, word 3 strafpunte toegeken. As 'n perd 3 keer weier om oor ‘n hindernis te spring, word hy gediskwalifiseer. 

As die perd en/of die ruiter val, word 8 strafpunte toegeken. Alle ruiters wat ŉ skoon ronde sonder strafpunte voltooi het, neem aan die uitdunne deel. Hiervoor word die getal hindernisse dikwels verminder en die oorblywende hindernis pale hoër opgeskuif. Die tyd waarin die perd die ronde voltooi, speel gewoonlik by die uitdunne 'n rol, en die perd wat die ronde in die kortste tyd met die minste strafpunte voltooi, wen. Soms word meer as een uitdunwedstryd gehou voordat tyd ŉ faktor word. Op internasionale byeenkomste ding die lande se deelnemers as 'n span mee, en word die strafpunte van elke spanlid bymekaargetel. Die span met die minste strafpunte wen.

Die grondslag van alle perdesportsoorte is die dressuur, waardeur die perd geleer word om hom aan die leiding van die ruiter te onderwerp, sy kragte so goed moontlik te ontwikkel, en om sy natuurlike, soepel beweging te behou ondanks die bykomende gewig van die ruiter of wa. By 'n dressuurkompetisie voer ŉ perd verskillende bewegings uit en gebruik hy verskillende gange. 

Die 3 natuurlike gange is stap ('n vier tempogang waarby die pote een na die ander met gelyke tussenpose opgelig word), draf ('n tweetempogang waarby die teenoorgestelde voor- en agterpote gelyktydig opgelig word), en galop ('n drietempogang waarby al 4 pote op ŉ gegewe oomblik, die sweefmoment in die lug is). Die gange kan in korter of langer passe uitgevoer word. Punte word nie vir die beweging as sodanig toegeken nie, maar vir die grasie, gemak, houding en akkuraatheid waarmee dit uitgevoer word. 

Die gehoorsaamheid van die perd en die ruiter se vermoë om opdragte aan sy perd oor te dra, word ook in ag geneem. Die bekendste ryskole waar die hoogste vorm van dressuurkuns beoefen word, is die Spaanse Hofryskool in Wenen en die Franse Militêre Ryskool in Saumur. By die ryskool in Wenen word feitlik uitsluitlik Lipizzanerhingste gebruik. Dressuurvertonings met Lipizzanerperde word ook in Suid-Afrika aangebied.

Die veel sydigheid van perd en ruiter word getoets in 'n kompetisie wat uit 3 onderafdelings bestaan en gewoonlik oor 3 dae strek. Op die eerste dag word 'n dressuurkompetisie gehou, op die tweede dag vind verskeie ritte plaas wat die perde se vaart en uithouvermoë toets, en op die derde dag word springkompetisies gehou. Punte word toegeken in die verhouding 3 (dressuur):: 12 (vaart en uithouvermoë) :: 2 (springvermoë). Die perd met die hoogste puntetotaal wen.

Wedstryde wat deur 2 spanne te perd gespeel word, word ruiterspele genoem. Die oudste en bekendste ruiterspel is polo. Die Persiese digter Firdausi het reeds van ŉ polowedstryd melding gemaak wat in omstreeks 600 v.C. tussen die Perse en Turkmene plaasgevind het. Vroeër is polo in groot dele van Asië gespeel, maar in die 19e eeu is dit slegs in die verafgeleë gebiede van Noord-Indië beoefen en dit is hier waar Britse offisiere daarmee bekend geword het. 

Polo word op 'n veld met 'n oppervlakte van 274 mx 182 m deur 2 spanne van 4 ruiters elk gespeel. Aan weerskante van die veld is daar 'n stel doelpale waardeur die spelers vanuit die saal met die polostok ŉ bamboesbal moet slaan. Spelers mag mekaar nie stamp, voor mekaar inry of die beweging van mekaar se ponies belemmer nie. Oortredings word gestraf met vryhoue wat op afstande van 55, 36 en 27 m van die doellyn af geneem word. 

Die wedstryd word deur 2 berede skeidsregters beheer. Eersterangse wedstryde word in 6 speelperiodes (tjakkars) ingedeel en minder belangrike wedstryde in 4. Elke tjakkar duur 7, 5 minute. Polo is 'n baie duur sport omdat elke speler oor minstens 2 perde moet beskik aangesien perde tussen tjakkers omgeruil mag word. 

Daar is geen beperking op die grootte van die perde nie, maar gewoonlik word perde met 'n skofhoogte van sowat 15 hand verkies en daar word oor die algemeen na die perde as ponies verwys. Die hoewe en bene van die ponies word tydens die wedstryd met verbande beskerm en die ruiters dra ook knie - en beenstutte. Polo word reeds sedert omstreeks 1874 in Suid-Afrika gespeel. Kampioenskappe word jaarliks gehou en Springbokspanne speel ook dikwels in toetse teen buitelandse spanne. 

'n Ruiterspel wat in Suid-Amerika en in besonder Argentinië gewild is, is pato. Tydens die spel moet 'n bal, wat omtrent so groot soos ŉ sokkerbal is en 6 handgrepe het, vanuit die saal in 'n hooggeplaaste net gegooi word om 'n doel aan te teken. Ander ruiterspele is "horseball", 'n soort bofbal te perd, palmetto-polo, 'n polovorm wat in Sentraal-Amerika gespeel word, en polo-crosse, waar die polostok met 'n raket vervang is. "Pushball", ŉ soort sokker te perd, word ook in sommige Europese Iande gespeel. Die bal wat hiervoor gebruik word, het 'n deursnee van bykans 1 m.




</doc>
<doc id="33097" url="https://af.wikipedia.org/wiki?curid=33097" title="Suid-Afrikaanse Standaardtyd">
Suid-Afrikaanse Standaardtyd

Suid-Afrikaanse Standaardtyd, of SAST, is 'n tydsone wat regdeur Suid-Afrika, sowel as eSwatini en Lesotho gebruik word. Die tydsone is twee ure voor UTC (UTC+2) en is dieselfde as Sentraal-Afrikatyd, wat deur lande noord en oos van Suid-Afrika gebruik word.

Solêre middag in die tydsone gebeur teen 30° O in SAST, wat Durban en Pietermaritzburg effektief by die regte solêre middagpunt plaas. Plekke wes van 22.5° O ondervind effektiewelik altyd somertyd as gevolg van die plekke se ligging (in ware, UTC+1) maar steeds in SAST, dus is sonsopkoms en sonsondergang relatief laat in Kaapstad in vergelyking met die res van Suid-Afrika.

Ter illustrasie van die verskil in daglig-ure in die weste en ooste van die land:

Somertyd word nie in die tydsone gebruik nie.


</doc>
<doc id="33111" url="https://af.wikipedia.org/wiki?curid=33111" title="Sillamäe">
Sillamäe

Sillamäe is 'n stad in die ooste van Estland.


</doc>
<doc id="33114" url="https://af.wikipedia.org/wiki?curid=33114" title="Rugbywêreldbeker 2011">
Rugbywêreldbeker 2011

Die Rugbywêreldbeker 2011 het vanaf 9 September tot en met 23 Oktober 2011 in Nieu-Seeland plaasgevind. Dit was die sewende rugbywêreldbeker van die vierjaarlikse rugbywêreldkampioenskap wat deur die Internasionale Rugbyraad (IRR) aangebied word en die vierde in die Suidelike Halfrond. Nieu-Seeland het saam met Australië die eerste Rugbywêreldbeker 1987 gehuisves.
20 nasionale rugbyspanne het meegeding in 48 wedstryde versprei oor 44 dae om die Webb Ellis-beker in te palm en as die wêreldkampioen gekroon te word. Suid-Afrika was die verdedigende kampioen nadat hulle die Rugbywêreldbeker 2007 in Frankryk gewen het. Suid-Afrika is egter in die kwarteindrondte deur Australië uitgeskakel en Nieu-Seeland wen die toernooi deur Frankryk met 8–7 in die eindstryd op Edenpark in Auckland te klop. Dit is die derde keer wat die gasheer die rugbywêreldbekertoernooi kon wen, ná Nieu-Seeland in 1987 en Suid-Afrika in 1995. Australië eindig in die derde en Wallis in die vierde plek. Die nasionale rugbyspan van Rusland het vir die eerste keer aan ’n rugbywêreldbekertoernooi deelgeneem. Namibië is ná vier nederlae reeds in die poelfase uitgeskakel.

Die toernooi was die grootste sportgebeurtenis wat nog in Nieu-Seeland aangebied is, groter as die Rugbywêreldbeker 1987, Statebondspele 1990, Krieketwêreldbeker 1992, America's Cup 2003 en die toer van die Britse en Ierse Leeus na Nieu-Seeland in 2005. Die organiseerders het 95 000 oorsese besoekers verwag wat na Nieu-Seeland vir die aangeleentheid sou reis.

Wedstryde het op 9 September 2011 begin en is oor sewe weke geskeduleer. Die eindstryd het op Sondag, 23 Oktober 2011 op Edenpark in Auckland plaasgevind. Die dag is gekies omdat dit op ’n lang naweek in Nieu-Seeland geval het (24 Oktober is werkersdag in Nieu-Seeland). Daar is ’n 10-ure verskil in tyd tussen Nieu-Seeland en Suid-Afrika, gevolglik is alle wedstryde vroegoggend in Suid-Afrika gebeeldsend.

Drie nasies het aangebied om die Rugbywêreldbeker 2011 te huisves — Nieu-Seeland, Japan, en Suid-Afrika.

Nieu-Seeland het saam met Australië die eerste Rugbywêreldbeker in 1987 aangebied en is saam met Australië as medegasheer van die Rugbywêreldbeker 2003 aangewys, maar ’n meningsverskil oor regte vir grondtekens het tot gevolg gehad dat Nieu-Seeland van sy gasheerregte ontneem en Australië as enigste gasheer aangewys is. Nieu-Seeland se bod vir 2011 het planne ingesluit om Edenpark en ander stadions uit te brei en sodoende die kommersiële lewensvatbaarheid van die bod te verhoog.

Japan wou die eerste Asiatiese nasie word om ’n rugbywêreldbekertoernooi aan te bied. Japan het al oor die nodige infrastruktuur beskik, nadat dié land saam met Suid-Korea as gashere van die FIFA Sokker-Wêreldbekertoernooi in 2002 opgetree het. Die Internasionale Rugbyraad was egter van mening dat Japan nie volle stadions sal kan waarborg nie.

Suid-Afrika het die Rugbywêreldbeker 1995 gehuisves. Die Suid-Afrikaanse bod vir 2011, gelei deur die voormalige Springbokkaptein Francois Pienaar, het ’n sterk ondersteuning deur die nasionale regering geniet. Intussen is die FIFA Sokker-Wêreldbekertoernooi in 2010 aan Suid-Afrika toegewys.

Tydens die IRR-raadsvergadering op 17 November 2005 in Dublin is die Rugbywêreldbeker 2011 ná die IRR-inspeksies van elke gasheerland van die bode gedurende Junie en Julie 2005 aan Nieu-Seeland toegeken.

Twintig spanne het aan die Rugbywêreldbeker in 2011 deelgeneem. Die volgende twaalf lande het outomaties gekwalifiseer omdat hulle in die top drie van hulle onderskeie poele tydens die Rugbywêreldbeker 2007 geëindig het: Argentinië, Australië, Engeland, Fidji, Frankryk, Ierland, Italië, Nieu-Seeland, Skotland, Suid-Afrika, Tonga en Wallis. Die oorblywende agt spanne is ingesluit nadat hulle hul streekgebonde kwalifiserende kompetisies gewen het. Rusland, wat Portugal vervang het, is die enigste verandering in die 20-span-lys van die Rugbywêreldbeker 2007.

Die 13 stadions vir die Rugbywêreldbeker 2011 is op 12 Maart 2009 bevestig. Van die stadions is met die oog op dié toernooi ten einde van meer kapasiteit opgeknap. Die regering het dit oorweeg om ’n wet goed te keur om die toestemmingsproses te omseil om toe te laat dat van die stadions se herontwikkeling betyds voltooi sou word.

As gevolg van skade aan die Christchurchstadion en die ander fasiliteite in Christchurch ná die aardbewings in Februarie 2011 is op 16 Maart aangekondig dat die wedstryde wat daar gespeel sou word, geskuif is. Die twee kwarteindrondtes is na Auckland verskuif, terwyl die vyf poelwedstryde na ander stede verskuif is.

Op 10 November 2006 het die Nieu-Seelandse regering planne vir die "Stadion Nieu-Seeland" in Auckland bekend gemaak. Volgens dié voorstel sou die nuwe stadion met 70 000 sitplekke aan die waterfront gebou word. Ná protes deur die bevolking en ’n gebrek aan ondersteuning deur die Aucklandse Streekraad is die voorstel ten gunste van Edenpark se opknapping geskrap. Die herontwikkeling van Edenpark se suidelike en suidwestelike pawiljoens was gedurende 2010 klaar.

Dunedin se nuwe stadion, Forsyth Barr-stadion (tydens die toernooi bekend as Otagostadion), is in Augustus 2011 voltooi en pleks van Carisbrook ingespan.

Die Rugbywêreldbeker 2011 is oor 44 dae tussen 20 verskillende nasies, oor 48 wedstryde gespeel. Dit het op 9 September 2011 begin op Edenpark met ’n wedstryd tussen die gasheer, Nieu-Seeland, en Tonga. Die toernooi het geëindig by dieselfde stadion op 23 Oktober met die eindstryd tussen Nieu-Seeland en Frankryk, waartydens die All Blacks die Webb Ellis-beker ingepalm het.

Soos in die Rugbywêreldbekertoernooie van 2003 en 2007 is die 20 nasies wat vir die Rugbywêreldbeker 2011 gekwalifiseer het, in vier poele verdeel. Die poele is verdeel van Poel A tot Poel D en elke poel het uit vyf spanne bestaan. Elke poel het drie outomatiese kwalifiseerders van die Rugbywêreldbeker 2007 gehad, met die ander twee plekke wat deur die kwalifiseringstelsel gevul is. Elke nasie het een keer teen elke ander span in hulle poel gespeel: elke nasie het dus vier wedstryde in die poelfase gespeel.

Klassifisering binne elke poel was gegrond op die volgende puntestelsel:

Bonuspunte wat bydra tot spanne se kumulatiewe wedstrydpuntetelling is in elkeen van die volgende omstandighede (een wedstrydpunt vir elke geval) toegeken:

Aan die einde van die poelfase was spanne gerangskik van die eerste na die vyfde posisie, gegrond op versamelde wedstrydpunte, met die twee top spanne wat na die kwarteindstryd deurdring het.

Van die begin van dié fase af het die toernooi ’n uitklopformaat aangeneem wat uit agt wedstryde bestaan het: vier kwarteindrondtewedstryde, twee halfeirondtewedstryde, ’n derde-plek-wedstryd en die eindstryd.

Die wenner en naaswenner van elk van die poele het na die uitklopfase deurgedring. Poelwenners het teen naaswenners in ander poele in die kwarteindstrydwedstryde gespeel, byvoorbeeld: die wenner van Poel A speel teen die naaswenner van Poel B en die wenner van Poel B speel teen die naaswenner van Poel A. Spanne van dieselfde poel sou dus eers weer in óf die klein finale óf die eindstryd kon ontmoet het.

Elke wedstryd in die uitklopstadium moes met ’n oorwinning vir een van die spanne eindig. As daar na tagtig minute van gewone spel ’n gelykopuitslag is, word daar verder gespeel om te bepaal wie die wenner is. Aanvanklik word daar twee periodes van ekstra tyd gespeel, 10 minute in elke rigting: as daar dan steeds geen wenner is nie word daar vir tien minute gespeel in ’n uitklop-formaat, waar die eerste span wat daarin slaag om punte te behaal, wen. As daar steeds nie ’n wenner is na 110 minute nie word die wenner bepaal deur ’n stelskopkompetisie.

Soos tydens die Rugbywêreldbeker 2007 het die top drie spanne in elke poel outomaties vir die volgende Rugbywêreldbeker 2015 in Engeland kwalifiseer. Hulle is: Argentinië, Australië, Engeland, Frankryk, Ierland, Italië, Nieu-Seeland, Samoa, Skotland, Suid-Afrika, Tonga en Wallis.

’n Paneel van 10 skeidsregters en 11 lynregters is vir die poelstadium ingespan. Vir die uitkloprondte het die 10 skeidsregters as skeidsregters, lynregters en televisieskeidsregters opgetree.

Hierdie tabel toon die finale puntestand van al 20 deelnemende nasionale rugbyspanne in die Rugbywêreldbeker 2011.




</doc>
<doc id="33127" url="https://af.wikipedia.org/wiki?curid=33127" title="Rugbywêreldbeker 2003">
Rugbywêreldbeker 2003

Die Rugbywêreldbeker 2003 het vanaf 10 Oktober tot en met 22 November 2003 in Australië plaasgevind. Dit was die vyfde rugbywêreldbeker van die vierjaarlikse rugbywêreldkampioenskap wat deur die Internasionale Rugbyraad (IRR) aangebied word en die derde in die Suidelike Halfrond. Australië het met Nieu-Seeland die eerste Rugbywêreldbeker 1987 saam gehuisves.
20 nasionale rugbyspanne het aan die Rugbywêreldbeker 2003 deelgeneem, waartydens 48 wedstryde beslis is. Die spanne is in vier poele van vyf spanne elk verdeel, waarvan elke span een keer teen al die ander spanne van die poel gespeel het. Die boonste twee spanne van elke poel het hierna vir die kwarteindrondte gekwalifiseer. Die spanne wat tot die kwarteindrondte gevorder het, het outomaties vir die volgende Rugbywêreldbeker 2007 in Frankryk gekwalifiseer.

Engeland wen die trofee nadat hulle die verdedigende kampioen en gasheer Australië met 20–17 in die eindstryd op Telstra-stadion in Sydney klop en sodoende hulle eerste wêreldtitel inpalm; Engeland het daarmee die eerste nasionale rugbyspan van die Noordelike Halfrond geword om die toernooi te wen. Daarbenewens is dit ná sokker in 1966 die tweede wêreldbekertrofee in een van Engeland se gewildste sportsoorte wat die onderskeidelike nasionale span kon inpalm; in 2019 sal nog die krieketwêreldbekertitel volg. Nieu-Seeland eindig in die derde en Frankryk in die vierde plek; interessant genoeg het die vier poelwenners as die vier beste spanne van die toernooi geëindig. Suid-Afrika is in die kwarteindrondte deur Nieu-Seeland met 9–29 uitgeskakel; Namibië is ná vier nederlae reeds in die poelfase uitgeskakel. Die nasionale rugbyspan van Georgië het vir die eerste keer aan ’n rugbywêreldbekertoernooi deelgeneem.

Die Rugbywêreldbeker 2003 is oorspronklik aan beide Australië en Nieu-Seeland toegeken. Ná ’n kontraktuele dispuut oor grondtekenregte tussen die Nieu-Seelandse Rugbyunie en die IRR is Australië die alleenlike gasheerreg vir die Rugbywêreldbeker 2003 toegewys. Nieu-Seeland sou oorspronklik 23 van die 48 wedstryde huisves, maar Nieu-Seeland se aandring op die wysiging van die bepalings rakende stadionadvertensies was onaanvaarbaar vir die IRR.

Die volgende 20 spanne het vir die Rugbywêreldbeker in 2003 gekwalifiseer: Die agt spanne wat tydens die Rugbywêreldbeker 1999 tot die kwarteindrondte gevorder het, waaronder die gasheer Australië, het outomaties gekwalifiseer. Hulle is: Argentinië, Australië, Engeland, Frankryk, Nieu-Seeland, Skotland, Suid-Afrika en Wallis. Om die oorblywende twaalf plekke het tydens die kwalifiseringsrondte 80 nasionale rugbyspanne meegeding. Georgië, wat Spanje vervang het, is die enigste verandering in die 20-span-lys van die Rugbywêreldbeker 1999.

Die 48 wedstryde is op elf verskeie stadions dwarsdeur Australië aangebied, waarvan die meeste langs die ooskus.

Adelaide-ovaal, weliswaar ’n krieketstadion, is met die oog op die Rugbywêreldbeker 2003 opgeknap en twee pawiljoene bygevoeg. Die koste van AU$ 20 miljoen is deur die Suid-Australiese Krieketvereniging gedra. Langpark in Brisbane is nuut opgerig en op rugbywedstryde gespesialiseer. Die boukoste het op sowat AU$ 280 miljoen beloop en dié stadion is enkele dae voor die begin van die toernooi ingewy. Die Central Coast-stadion in Gosford is in Februarie 2000 ingewy en die boukoste het op sowat AU$ 30 miljoen beloop.

Sydney se wedstryde is in twee stadions aangebied. Die Aussiestadion het tydens die die Olimpiese Somerspele 2000 se sokkertoernooi as hoofstadion gedien. Das Telstrastadion in die Olimpiese Park in Sydney was die Olimpiese Stadion tydens die Olimpiese Spele. Die boukoste het op sowat AU$ 600 miljoen beloop; die stadion is die tweede grootste in Australië, net ná die Melbourne-krieketveld. Die Telstra Dome in Melbourne is die enigste stadion met ’n sondak.

Die Rugbywêreldbeker 2003 is oor 42 dae tussen 20 verskillende nasies oor 48 wedstryde gespeel. Dit het op 10 Oktober 2003 op die Aussiestadion in Sydney met ’n wedstryd tussen die gasheer, Australië, en Argentinië afgeskop. Die toernooi het geëindig by dieselfde stadion op 22 November met die eindstryd tussen Australië en Engeland, waartydens die Rose die Webb Ellis-beker ingepalm het.

Anders as tydens die Rugbywêreldbeker 1999 is die 20 deelnemende nasionale rugbyspanne in vier poele van vyf spanne elk verdeel; elke span het een wedstryd teen elk van die ander spanne in dieselfde poel gespeel, dus het elke span vier wedstryde in die poelfase beslis. Vier punte is vir ’n oorwinning toegeken, twee vir ’n gelykop en geen punte vir ’n nederlaag.

Klassifisering binne elke poel was gegrond op die volgende puntestelsel:

Bonuspunte wat bydra tot spanne se kumulatiewe wedstrydpuntetelling is in elkeen van die volgende omstandighede (een wedstrydpunt vir elke geval) toegeken:

Aan die einde van die poelfase is die spanne gerangskik van die eerste na die vyfde posisie, gegrond op versamelde wedstrydpunte, met die twee top spanne wat na die kwarteindrondte deurdring het.

Van die begin van dié fase af het die toernooi ’n uitklopformaat aangeneem wat uit agt wedstryde bestaan het: vier kwarteindstryde, twee halfeindstryde, ’n derdeplekwedstryd en die eindstryd.

Die wenner en naaswenner van elk van die poele het ná die uitklopfase deurgedring. Poelwenners het teen naaswenners in ander poele in die kwarteindstryde gespeel, byvoorbeeld: die wenner van Poel A het teen die naaswenner van Poel B en die wenner van Poel B teen die naaswenner van Poel A gespeel. Spanne van dieselfde poel sou dus eers weer in óf die klein finale óf die eindstryd kon ontmoet het.

Elke wedstryd in die uitklopfase móés in ’n oorwinning vir een van die spanne eindig. Indien daar ná tagtig minute van gewone spel ’n gelykopuitslag was, is daar verder gespeel om te bepaal wie die wenner is. Aanvanklik is daar twee periodes van ekstra tyd gespeel; die spanne het dan 10 minute aan ’n kant gespeel. Indien daar dan steeds geen wenner was nie is daar vir tien minute gespeel in ’n uitklop-formaat, waar die eerste span wat daarin geslaag het om punte aan te teken, gewen het. Indien daar steeds nie ’n wenner was ná 110 minute nie is die wenner bepaal deur ’n stelskopkompetisie.

Die agt spanne wat tot die kwarteindrondte gevorder het, het outomaties vir die volgende Rugbywêreldbeker 2007 in Frankryk gekwalifiseer. Hulle is: Australië, Engeland, Frankryk, Ierland, Nieu-Seeland, Skotland, Suid-Afrika en Wallis.

’n Paneel van 16 skeidsregters en agt lynregters en televisieskeidsregters is vir die toernooi ingespan.

Hierdie tabel toon die finale puntestand van al 20 deelnemende nasionale rugbyspanne in die Rugbywêreldbeker 2003.





</doc>
<doc id="33129" url="https://af.wikipedia.org/wiki?curid=33129" title="Rugbywêreldbeker 1995">
Rugbywêreldbeker 1995

Die Rugbywêreldbeker 1995 het vanaf 25 Mei tot en met 24 Junie 1995 in Suid-Afrika plaasgevind. Dit was die derde rugbywêreldbeker van die vierjaarlikse rugbywêreldkampioenskap wat deur die Internasionale Rugbyvoetbalraad (IRVR) aangebied word en die eerste in Afrika. Dit was die eerste wêreldbekertoernooi in een van Suid-Afrika se gewildste sportsoorte; later sal nog die Krieketwêreldbeker 2003 en die FIFA Sokker-Wêreldbekertoernooi in 2010 volg. Dit was ook die eerste keer wat ’n Suid-Afrikaanse rugbyspan weer aan ’n internasionale byeenkoms kon deelneem ná die lang stryd teen apartheid en as ’t ware die eerste groot toernooi vir en in Suid-Afrika ná die einde van dié politieke stelsel. Saam met die Afrikanasiesbeker 1996 was die Rugbywêreldbeker 1995 een van twee groot sportkompetisies in Suid-Afrika binne een jaar.
Die toernooi se formaat van 1987 en 1991 het onveranderd gebly en 16 nasionale rugbyspanne het aan die Rugbywêreldbeker 1995 deelgeneem, waartydens 32 wedstryde beslis is. Die spanne is in vier poele van vier spanne elk verdeel, waarvan elke span een keer teen al die ander spanne van die poel gespeel het. Die boonste twee spanne van elke poel het hierna vir die kwarteindrondte gekwalifiseer. Die agt spanne wat tot die kwarteindrondte gevorder het, het outomaties vir die volgende Rugbywêreldbeker 1999 gekwalifiseer. Nes Suid-Afrika het die Ivoorkus vir die eerste keer aan ’n rugbywêreldbekertoernooi deelgeneem. Namibië het vir die eerste keer aan ’n kwalifisering deelgeneem en vyf wedstryde gewen, maar kon egter nie vir die Rugbywêreldbeker 1995 kwalifiseer nie nadat die beslissende wedstryd teen Marokko in ’n gelykop geëindig het.

Die Suid-Afrikaanse span, die Springbokke, het die eindwedstryd en die toernooi op 24 Junie 1995 teen Nieu-Seeland op Ellispark in Johannesburg met 15–12 gewen, nadat ’n bykomende 10 minute se speeltyd toegestaan is toe die telling 9–9 was. Suid-Afrika het ná Nieu-Seeland in 1987 die tweede gasheer geword wat die rugbywêreldbekertoernooi tuis kon wen en die derde agtereenvolgende kampioen van die Suidelike Halfrond, ná Nieu-Seeland in 1987 en Australië in 1991. Daarbenewens was dit die eerste eindwedstryd in dié toernooi se geskiedenis wat twee spanne van die Suidelike Halfrond gesien het. Frankryk eindig in die derde en Engeland in die vierde plek; interessant genoeg het die vier poelwenners as die vier beste spanne van die toernooi geëindig.

Die Rugbywêreldbeker 1995 het om verskeie redes geskiedenis gemaak: Dit was die eerste groot sporttoernooi op die Afrikavasteland, die eerste rugbywêreldbekertoernooi wat heeltemal in een land aangebied is en die laaste groot toernooi van rugby se amateurera; twee maande later het die IRVR met die professionalisering van dié sport begin. Die Rugbywêreldbeker 1995 word ook wyd onthou vir die samewerking van alle Suid-Afrikaners onder die bewind van Nelson Mandela se regering van nasionale eenheid. Die oorhandiging van die Webb Ellis-beker deur ’n in die Springboktrui geklede Nelson Mandela aan die Springbokkaptein Francois Pienaar is waarskynlik die bekendste gebeurtenis van die Rugbywêreldbeker 1995 en versinnebeeld die versoening tussen swart en wit Suid-Afrikaners. Die oomblik is glo een van die beroemdste finale van enige sportsoort. Daarbenewens het die Rugbywêreldbeker 1995 die opkoms van die Nieu-Seelander Jonah Lomu as ’n rugbyster gesien.

Nadat die Rugbywêreldbeker 1987 in beide Australië en Nieu-Seeland en die Rugbywêreldbeker 1991 in al die destydse Vyfnasies aangebied is, was Suid-Afrika die enigste rugbynasie, wat tot dusver nog nie ’n rugbywêreldbekertoernooi aangebied het nie. Weens sy apartheidsbeleid is die land egter uit alle vorme van internasionale rugby geskors, hoewel enkele nasionale rugbyspanne nog steeds toere deur Suid-Afrika onderneem het.

Ná die einde van apartheid en Suid-Afrika se hertoelating tot internasionale sporttoernooie het dié land in 1992 weer ’n volle lid van die IRVR geword. Vervolgens is die Rugbywêreldbeker 1995 aan Suid-Afrika toegeken.

Tydens die Rugbywêreldbeker 1995 is onderhandelinge tussen Australië, Nieu-Seeland en Suid-Afrika se rugbyunies gevoer en SANZAR, die voorganger van die hedendaagse SANZAAR, gestig. Een jaar later, in 1996, is die eerste Drienasiesreeks tussen Australië, Nieu-Seeland en Suid-Afrika beslis. Sedert Argentinië se aansluiting in 2012 staan dié toernooi as Die Rugbykampioenskap bekend.

Die volgende 16 spanne het vir die Rugbywêreldbeker in 1995 gekwalifiseer: Die agt spanne wat tydens die Rugbywêreldbeker 1991 tot die kwarteindrondte gevorder het, het saam met die gasheer Suid-Afrika outomaties vir die Rugbywêreldbeker 1995 gekwalifiseer. Hulle is: Australië, Engeland, Frankryk, Ierland, Kanada, Nieu-Seeland, Samoa en Skotland. Om die oorblywende sewe plekke het tydens die kwalifiseringsrondte 35 nasionale rugbyspanne meegeding.

Altesaam is nege stadions in nege stede dwarsdeur Suid-Afrika vir die Rugbywêreldbeker 1995 ingespan. Van die stadions is met die oog op die toernooi opgeknap. Ses van die nege stadions is Suid-Afrikaanse toetsgronde. In die vier grootste stadions is die uitklopfase en die eindwedstryd is op die Johannesburgse Ellispark beslis.

Oorspronklik is ook wedstryde in Brakpan, Germiston, Pietermaritzburg, Potchefstroom en Witbank beplan, maar dié wedstryde is na ander plekke verskuif. Hierdeur is die aantal plekke van 14 tot nege verminder. Die redenasie vir hierdie stap was die geriewe vir beide die pers en die toeskouers, maar ook veiligheid. Die stap is in Januarie 1994 gedoen. Verdere veranderinge is in April onderneem, só is aandwedstryde na stadions met goeie spreiligte verskuif.

Die Rugbywêreldbeker 1995 is oor 30 dae tussen 16 verskillende nasies oor 32 wedstryde gespeel. Dit het op 25 Mei 1995 op Nuweland in Kaapstad met ’n wedstryd tussen die gasheer, Suid-Afrika, en die verdedigende kampioen Australië afgeskop. Die toernooi het geëindig op Ellispark in Johannesburg op 24 Junie met die eindstryd tussen Suid-Afrika en Nieu-Seeland, waartydens die Springbokke die Webb Ellis-beker ingepalm het.

Die poelwedstryde is op die volgende stede verdeel:

Soos in die Rugbywêreldbekers in 1987 en 1991 is die 16 deelnemende nasionale rugbyspanne in vier poele van vier spanne elk verdeel; elke span het een wedstryd teen elk van die ander spanne in dieselfde poel gespeel, dus het elke span drie wedstryde in die poelfase beslis. Drie punte is vir ’n oorwinning toegeken, twee vir ’n gelykop en een vir ’n nederlaag.

Klassifisering binne elke poel was gegrond op die volgende puntestelsel:

Aan die einde van die poelfase is die spanne gerangskik van die eerste na die vierde posisie, gegrond op versamelde wedstrydpunte, met die twee top spanne wat na die kwarteindrondte deurdring het.

Van die begin van dié fase af het die toernooi ’n uitklopformaat aangeneem wat uit agt wedstryde bestaan het: vier kwarteindstryde, twee halfeindstryde, ’n derdeplekwedstryd en die eindstryd.

Die wenner en naaswenner van elk van die poele het ná die uitklopfase deurgedring. Poelwenners het teen naaswenners in ander poele in die kwarteindstryde gespeel, byvoorbeeld: die wenner van Poel A het teen die naaswenner van Poel B en die wenner van Poel B teen die naaswenner van Poel A gespeel. Spanne van dieselfde poel sou dus eers weer in óf die klein finale óf die eindstryd kon ontmoet het.

Elke wedstryd in die uitklopfase móés in ’n oorwinning vir een van die spanne eindig. Indien daar ná tagtig minute van gewone spel ’n gelykopuitslag was, is daar verder gespeel om te bepaal wie die wenner is. Aanvanklik is daar twee periodes van ekstra tyd gespeel; die spanne het dan 10 minute aan ’n kant gespeel. Indien daar dan steeds geen wenner was nie is daar vir tien minute gespeel in ’n uitklop-formaat, waar die eerste span wat daarin geslaag het om punte aan te teken, gewen het. Indien daar steeds nie ’n wenner was ná 110 minute nie is die wenner bepaal deur ’n stelskopkompetisie.

Die nominale 1999-gasheer (Wallis), die verdedigende kampioen (Suid-Afrika), die naaswenner (Nieu-Seeland) en die derde plek-span (Frankryk) het outomaties vir die volgende Rugbywêreldbeker 1999 gekwalifiseer.

Hierdie tabel toon die finale puntestand van al 16 deelnemende nasionale rugbyspanne in die Rugbywêreldbeker 1995.

Die Rugbywêreldbeker 1995 vorm die hoofonderwerp van die 2009-rolprent "Invictus" (Latyn; Afrikaans: "Die onoorwonne"). Dié rolprent is op die boek "Playing the Enemy" deur John Carlin gebaseer en beskryf hoe die destydse Suid-Afrikaanse president Nelson Mandela tydens die toernooi met sy ondersteuning vir die Suid-Afrikaanse nasionale rugbyspan, die Springbokke, Suid-Afrika oor rassegrense heen verenig het. Die regie is behartig deur Clint Eastwood en die hoofkaraktere Nelson Mandela en Francois Pienaar word deur Morgan Freeman en Matt Damon onderskeidelik vertolk.




</doc>
<doc id="33130" url="https://af.wikipedia.org/wiki?curid=33130" title="Kongo">
Kongo

Kongo kan na een van die volgende verwys:


</doc>
<doc id="33131" url="https://af.wikipedia.org/wiki?curid=33131" title="Rugbywêreldbeker 1991">
Rugbywêreldbeker 1991

Die Rugbywêreldbeker 1991 het vanaf 3 Oktober tot en met 2 November 1991 in Engeland, Frankryk, Ierland, Skotland en Wallis, die destydse Vyfnasies, plaasgevind. Dit was die tweede rugbywêreldbeker van die vierjaarlikse rugbywêreldkampioenskap wat deur die Internasionale Rugbyvoetbalraad (IRVR) aangebied word en die eerste in die Noordelike Halfrond. Agt jaar later sal dieselfde vyf lande nog die Rugbywêreldbeker 1999 saam huisves.
Die toernooi se formaat van 1987 het onveranderd gebly en 16 nasionale rugbyspanne het aan die Rugbywêreldbeker 1991 deelgeneem, waartydens 32 wedstryde beslis is. Die spanne is in vier poele van vier spanne elk verdeel, waarvan elke span een keer teen al die ander spanne van die poel gespeel het. Die boonste twee spanne van elke poel het hierna vir die kwarteindrondte gekwalifiseer. Die agt spanne wat tot die kwarteindrondte gevorder het, het outomaties vir die volgende Rugbywêreldbeker 1995 in Suid-Afrika gekwalifiseer.

Australië wen die trofee nadat hulle Engeland met 12–6 in die eindstryd op Twickenham in Londen klop en sodoende hulle eerste rugbywêreldbekertitel inpalm. Die verdedigende kampioen Nieu-Seeland eindig in die derde en Skotland in die vierde plek. Suid-Afrika kon nie aan die rugbywêreldbeker deelneem nie as gevolg van ’n sportboikot teen dié land. Die nasionale rugbyspan van Samoa het vir die eerste keer aan ’n rugbywêreldbekertoernooi deelgeneem. Al die ander spanne het vir ’n tweede keer aan ’n rugbywêreldbekertoernooi deelgeneem. Die Namibiese nasionale rugbyspan is in Maart 1990 gestig, te laat om hoegenaamd aan die kwalifisering vir die Rugbywêreldbeker 1991 deel te neem. Vir Zimbabwe sou dit die laaste deelname aan ’n rugbywêreldbekertoernooi wees, omdat hulle sedertdien nie meer vir ’n toernooi kon kwalifiseer nie.

Nadat die Rugbywêreldbeker 1987 in beide Australië en Nieu-Seeland aangebied is, is die Rugbywêreldbeker 1991 aan die vyf rugbylande toegewys, wat destyds jaarliks om die Vyfnasies-beker meegeding het. Die Engelse Rugbyunie het met die ander rugbyunies van die Vyfnasies ooreengekom om van die wedstryde in Frankryk, Ierland, Skotland en Wallis aan te bied.

Die volgende 16 spanne het vir die Rugbywêreldbeker in 1991 gekwalifiseer: Die agt spanne wat tydens die Rugbywêreldbeker 1987 tot die kwarteindrondte gevorder het, het outomaties gekwalifiseer. Hulle is: Australië, Engeland, Fidji, Frankryk, Ierland, Nieu-Seeland, Skotland en Wallis. Om die oorblywende agt plekke het tydens die kwalifiseringsrondte 33 nasionale rugbyspanne meegeding. Samoa, wat Tonga vervang het, is die enigste verandering in die 16-span-lys van die Rugbywêreldbeker 1987.

Die Rugbywêreldbeker 1991 is deur Engeland, Frankryk, Ierland, Skotland en Wallis saam aangebied, en wedstryde is regoor dié vyf lande beslis. Van Poel A, waarin Engeland meegeding het, se wedstryde is die helfte in Londen gehuisves, maar wedstryde het ook in Leicester, Gloucester en Otley plaasgevind. Poel B, met die Europese nasies Ierland en Skotland, wat hul wedstryde tuis in óf Dublin óf Edinburg gespeel het; een wedstryd is in Belfast gehou. Poel C met Wallis, wat al sy wedstryde in Cardiff gespeel het, en die ander wedstryde in Pontypool, Pontypridd en Llanelli. Poel D, waarin Frankryk gespeel het, met wedstryde in Agen, Bayonne, Béziers Brive, Grenoble en Toulouse. Geen van die kwart- of halfeindwedstryde is in Engeland beslis nie, maar wel in Frankryk, Ierland en Skotland. Die klein finale is op Cardiff se Nasionale Stadion beslis en die eindstryd op Londen se Twickenham.

Die Rugbywêreldbeker 1991 is oor 30 dae tussen 16 verskillende nasies oor 32 wedstryde gespeel. Dit het op 3 Oktober 1991 op Twickenham in Londen met ’n wedstryd tussen die nominale gasheer, Engeland, en die verdedigende kampioen Nieu-Seeland afgeskop. Die toernooi het geëindig by dieselfde stadion op 2 November met die eindstryd tussen Australië en Engeland, waartydens die Wallabies die Webb Ellis-beker ingepalm het.

Die poelwedstryde is onder die vyf gashere soos volg verdeel:

Soos in die Rugbywêreldbeker 1987 is die 16 deelnemende nasionale rugbyspanne in vier poele van vier spanne elk verdeel; elke span het een wedstryd teen elk van die ander spanne in dieselfde poel gespeel, dus het elke span drie wedstryde in die poelfase beslis. Drie punte is vir ’n oorwinning toegeken, twee vir ’n gelykop en een vir ’n nederlaag.

Klassifisering binne elke poel was gegrond op die volgende puntestelsel:

Aan die einde van die poelfase is die spanne gerangskik van die eerste na die vierde posisie, gegrond op versamelde wedstrydpunte, met die twee top spanne wat na die kwarteindrondte deurdring het.

Van die begin van dié fase af het die toernooi ’n uitklopformaat aangeneem wat uit agt wedstryde bestaan het: vier kwarteindstryde, twee halfeindstryde, ’n derdeplekwedstryd en die eindstryd.

Die wenner en naaswenner van elk van die poele het ná die uitklopfase deurgedring. Poelwenners het teen naaswenners in ander poele in die kwarteindstryde gespeel, byvoorbeeld: die wenner van Poel 1 het teen die naaswenner van Poel 4 en die wenner van Poel 4 teen die naaswenner van Poel 1 gespeel. Spanne van dieselfde poel sou dus eers weer in óf die klein finale óf die eindstryd kon ontmoet het.

Elke wedstryd in die uitklopfase móés in ’n oorwinning vir een van die spanne eindig. Indien daar ná tagtig minute van gewone spel ’n gelykopuitslag was, is daar verder gespeel om te bepaal wie die wenner is. Aanvanklik is daar twee periodes van ekstra tyd gespeel; die spanne het dan 10 minute aan ’n kant gespeel. Indien daar dan steeds geen wenner was nie is daar vir tien minute gespeel in ’n uitklop-formaat, waar die eerste span wat daarin geslaag het om punte aan te teken, gewen het. Indien daar steeds nie ’n wenner was ná 110 minute nie is die wenner bepaal deur ’n stelskopkompetisie.

Die agt spanne wat tot die kwarteindrondte gevorder het, het outomaties vir die volgende Rugbywêreldbeker 1995 in Suid-Afrika gekwalifiseer. Hulle is Australië, Engeland, Frankryk, Ierland, Kanada, Nieu-Seeland, Samoa en Skotland.

Hierdie tabel toon die finale puntestand van al 16 deelnemende nasionale rugbyspanne in die Rugbywêreldbeker 1991.




</doc>
<doc id="33133" url="https://af.wikipedia.org/wiki?curid=33133" title="Rugbywêreldbeker 1987">
Rugbywêreldbeker 1987

Die Rugbywêreldbeker 1987 het vanaf 22 Mei tot en met 20 Junie 1987 in beide Australië en Nieu-Seeland plaasgevind. Dit was die eerste rugbywêreldbeker van die vierjaarlikse rugbywêreldkampioenskap wat deur die Internasionale Rugbyvoetbalraad (IRVR) aangebied word.
16 nasionale rugbyspanne het aan die Rugbywêreldbeker 1987 deelgeneem: Die destydse sewe lede van die IRVR (Australië, Engeland, Frankryk, Ierland, Nieu-Seeland, Skotland en Wallis), saam met die voorste nielede wat deur die IRVR genooi is (Argentinië, Fidji, Italië, Japan, Kanada, Roemenië, Tonga, die Verenigde State en Zimbabwe). Vir Wes-Samoa is ten spyte van ’n beter speelkwaliteit in vergelyking met sommige van die genooide nasionale rugbyspanne nie ’n uitnodiging gestuur nie. Die Sowjetunie is wel genooi om aan die toernooi deel te neem, maar hulle het weens Suid-Afrika se lidmaatskap by die IRVR dié aanbod verwerp. Suid-Afrika kon nie aan die rugbywêreldbeker deelneem nie as gevolg van ’n sportboikot teen dié land.

Tydens die Rugbywêreldbeker 1987 is 32 wedstryde beslis. Die spanne is in vier poele van vier spanne elk verdeel, waarvan elke span een keer teen al die ander spanne van die poel gespeel het. Die boonste twee spanne van elke poel het hierna vir die kwarteindrondte gekwalifiseer. Die spanne wat tot die kwarteindrondte gevorder het, het outomaties vir die volgende Rugbywêreldbeker 1991 gekwalifiseer.

Nieu-Seeland wen die trofee nadat hulle Frankryk met 29–9 in die eindstryd op Edenpark in Auckland klop en sodoende die eerste rugbywêreldbekerwenners word. Wallis eindig in die derde en Australië in die vierde plek; interessant genoeg het die vier poelwenners as die vier beste spanne van die toernooi geëindig. Die kwarteindstryd waarin Frankryk Australië 30–24 kon klop, word as een van die beste wedstryde in die rugbywêreldbekergeskiedenis beskou.

Aan die begin van die 1980's het die idee van ’n rugbywêreldbekertoernooi opgedaag, maar tydens ’n vergadering van die Internasionale Rugbyvoetbalraad (IRVR) is dié voorstel verwerp. Die Australiese en Seelandse rugbyunies het vervolgens – onafhanklik van mekaar – ’n brief vir die IRVR geskryf, waarin hulle op die aanbieding van ’n rugbywêreldbekertoernooi aangedring het. 1985 is die voorstel, ten spyte van veral Britse en Ierse weerstand, goedgekeur. Australië en Nieu-Seeland is vervolgens die Rugbywêreldbeker 1987 toegeken. Die beslissende stem was van Suid-Afrika, wat die projek ten spyte van die voortgesette boikot teen die land weens apartheid ondersteun het.

Die sewe lede van die IRVR het outomatiese vir die Rugbywêreldbeker in 1987 gekwalifiseer: Die gashere Australië en Nieu-Seeland, die vier tuisnasies Engeland, Ierland, Skotland en Wallis asook Frankryk. Die IRVR-lid Suid-Afrika is in 1984 weens sy apartheidsbeleid van die beplande toernooi geskors; nasionale rugbyspanne van ander deelnemende lande het egter ook ná die Rugbywêreldbeker 1987 wedstryde teen die Springbokke beslis. Vir die oorblywende nege plekke is nie ’n kwalifisering gehou nie. Die nasionale rugbyspanne van Argentinië, Fidji, Italië, Japan, Kanada, Tonga, die Verenigde State en Zimbabwe is deur die IRVR genooi om deel te neem. Wes-Samoa is egter nie genooi nie, ten spyte van sy beter plasing op die destydse nieamptelike wêreldranglys bo Tonga. Die Sowjetse nasionale rugbyspan is ook vir die toernooi genooi, maar hulle het die aanbod uit protes teen die Suid-Afrikaanse IRVR-lidmaatskap verwerp. Vervolgens het Roemenië die Sowjetunie vervang.

Australië het 11 wedstryde op twee verskeie plekke gehuisves, terwyl Nieu-Seeland 21 wedstryde op nege plekke aangebied het.

Die Rugbywêreldbeker 1987 is oor 29 dae tussen 16 verskillende nasies oor 32 wedstryde gespeel. Dit het op 22 Mei 1987 op Edenpark in Auckland met ’n wedstryd tussen die gasheer, Nieu-Seeland, en Italië afgeskop. Die toernooi het geëindig by dieselfde stadion op 20 Junie met die eindstryd tussen Nieu-Seeland en Frankryk, waartydens die All Blacks die Webb Ellis-beker ingepalm het.

Die poelwedstryde is onder die twee gashere soos volg verdeel:

Die eerste Rugbywêreldbekertoernooi is deur 16 nasionale rugbyspanne beslis. Daar is geen kwalifikasie gehou om die deelnemende spanne te bepaal nie, die deelnemende spanne is egter deur die Internasionale Rugbyvoetbalraad genooi. Vir die poelfase is die 16 deelnemende spanne in vier poele van vier spanne elk verdeel; elke span het een wedstryd teen elk van die ander spanne in dieselfde poel gespeel, dus het elke span drie wedstryde in die poelfase beslis. Twee punte is vir ’n oorwinning toegeken, een vir ’n gelykop en geen punte vir ’n nederlaag: spanne wat met dieselfde aantal punte geëindig het is volgens gedrukte drieë gerangskik, in plaas van die punte wat total aangeteken is (sou dit anders gewees het, sou Argentinië in Poel C tweede geëindig het, bo Fidji; Frankryk sou steeds Poel D eerste afgesluit het.)

Klassifisering binne elke poel was gegrond op die volgende puntestelsel:

Aan die einde van die poelfase is die spanne gerangskik van die eerste na die vierde posisie, gegrond op versamelde wedstrydpunte, met die twee top spanne wat na die kwarteindrondte deurdring het.

Van die begin van dié fase af het die toernooi ’n uitklopformaat aangeneem wat uit agt wedstryde bestaan het: vier kwarteindstryde, twee halfeindstryde, ’n derdeplekwedstryd en die eindstryd.

Die wenner en naaswenner van elk van die poele het ná die uitklopfase deurgedring. Poelwenners het teen naaswenners in ander poele in die kwarteindstryde gespeel, byvoorbeeld: die wenner van Poel 1 het teen die naaswenner van Poel 2 en die wenner van Poel 2 teen die naaswenner van Poel 1 gespeel. Spanne van dieselfde poel sou dus eers weer in óf die klein finale óf die eindstryd kon ontmoet het.

Elke wedstryd in die uitklopfase móés in ’n oorwinning vir een van die spanne eindig. Indien daar ná tagtig minute van gewone spel ’n gelykopuitslag was, is daar verder gespeel om te bepaal wie die wenner is. Aanvanklik is daar twee periodes van ekstra tyd gespeel; die spanne het dan 10 minute aan ’n kant gespeel. Indien daar dan steeds geen wenner was nie is daar vir tien minute gespeel in ’n uitklopformaat, waar die eerste span wat daarin geslaag het om punte aan te teken, gewen het. Indien daar steeds nie ’n wenner was ná 110 minute nie is die wenner bepaal deur ’n stelskopkompetisie.

Die agt spanne wat tot die kwarteindrondte gevorder het, het outomaties vir die volgende Rugbywêreldbeker 1991 in Engeland gekwalifiseer. Hulle is Australië, Engeland, Fidji, Frankryk, Ierland, Nieu-Seeland, Skotland en Wallis.



Hierdie tabel toon die finale puntestand van al 16 deelnemende nasionale rugbyspanne in die Rugbywêreldbeker 1987.





</doc>
<doc id="33138" url="https://af.wikipedia.org/wiki?curid=33138" title="Olimpiese dorp">
Olimpiese dorp

'n Olimpiese dorp is 'n fiktiewe dorp, waar die atlete wat aan die Olimpiese Spele deelneem gehuisves word. Die dorp word swaar beveilig en slegs die deelnemende atlete, amptenare en afrigters word in die dorp toegelaat. Die atlete word van alle geriewe voorsien en is vry om te kom en gaan soos hulle wil.

In beginsel is die Olimpiese dorp in die gasheerstad geleë. Dikwels vind items ook op plekke ver van die gasheerstad plaas, in welke geval kleiner Olimpiese dorpies opgerig word.

Die eerste Olimpiese dorp word in 1932 in Los Angeles, Kalifornië vir die mans atlete opgerig. Die dames atlete was by die Chapman Park Hotel te Wilshire Boulevard gehuisves.

Tydens die Olimpiese Somerspele 1972 in München het lede van die Black September terroristegroep die Olimpiese dorp binnegedring en die Israeliese atlete as gyselaars aangehou. Uiteindelik kom al elf Israelies tydens die bloedbad van München om die lewe.

Tydens die Olimpiese Somerspele 2008 in Beijing bestaan die Olimpiese dorp uit twee-en-twintig 6-verdieping geboue en twintig 9-verdieping geboue.


</doc>
<doc id="33139" url="https://af.wikipedia.org/wiki?curid=33139" title="Jacques Rogge">
Jacques Rogge

Jacques Rogge (Gent, 2 Mei 1942) is 'n Belgiese ortopediese chirurg en sportbeampte. Hy was vanaf 2001 tot 2013 die agtste president van die Internasionale Olimpiese Komitee (IOK). Hy woon tans in Deinze, België.

Hy neem aan die seil-items tydens die Olimpiese Spele van 1968, 1972 en 1976 deel. As seiler word hy eenmaal wêreldkampioen en behaal twee keer 'n tweede plek. Hy word sestien keer tot Belgiese kampioen getroon. Verder was hy ook 'n lid van die Belgiese rugbyspan.

Tussen 1990 en 1992 word Rogge verkies tot voorsitter van die Belgiese Olimpiese Komitee. In 1991 word hy 'n volwaardige lid van die IOK.

In 2001 volg Rogge vir Juan-Antonio Markies van Samaranch op as voorsitter van die IOK. Die eerste Spele wat onder sy voorsitterskap plaasvind was die Olimpiese Winterspele 2002 in Salt Lake City. Tydens die Spele het hy verkies om eerder in die Olimpiese dorp te bly as in 'n vyfster hotel. As voorsitter kry hy vinnig die bynaam "meneer skoon" vir sy werk teen die gebruik van opkikkers en verbode middels.


</doc>
<doc id="33143" url="https://af.wikipedia.org/wiki?curid=33143" title="Demetrius Vikelas">
Demetrius Vikelas

Demetrius Vikelas, ook bekend as Bikelas (Grieks: Δημήτριος Βικέλας; Ermoupoli, 15 Februarie 1835 – Athene, 20 Julie 1908) was 'n Griekse sakeman. Vanaf 1894 tot 1896 was hy ook die eerste voorsitter van die Internasionale Olimpiese Komitee (IOK).

Vikelas was in die stad Ermoupoli, op die eiland Syros in Griekeland gebore. As kind was hy dikwels siek, en omdat sy gesondheid sleg was, word sy onderwys vir lang periodes onderbreek. Hy verloor sy ouers op 17-jarige leeftyd en gaan werk vir sy oom in Londen, eers as boekhouer en later as vennoot. In Londen ontmoet en bevriend hy die toekomstige minister-president van Griekeland Charilaos Trikoupis, die seun van die Griekse ambassadeur.

In 1894 verteenwoordig Vikelas die Pan-Hellenistiese Gimnastiekklub tydens die Parys-kongres wat deur Pierre de Coubertin byeengeroep was, waartydens die moderne Olimpiese Beweging gestig word.

Oorspronklik wou De Coubertin die eerste viering van die moderne Olimpiese Somerspele in 1900 in Parys aanbied, maar Vikelas oortuig hom en die IOK dat die eerste Spele in Athene gehou moet word. Die doel was om die simboliese verbintenis met die oorspronklike Spele te hervestig. Omdat die wette van die IOK daai tyd voorskryf het dat die voorsitter van die land waar die volgende Spele gehou sou word afkomstig moes wees, word Vikelas die eerste voorsitter van die IOK.

Na die eerste Olimpiese Spele, wat 'n reuse sukses was, onttrek Vikelas homself uit die IOK en vestig sy aandag op ander sake. Pierre de Coubertin volg hom op as die tweede IOK voorsitter.

Vikelas is op 73 jarige ouderdom in Athene oorlede.


</doc>
<doc id="33144" url="https://af.wikipedia.org/wiki?curid=33144" title="Pierre de Coubertin">
Pierre de Coubertin

Pierre de Frédy, Baron de Coubertin (Parys, 1 Januarie 1863 - Genève, 2 September 1937), beter bekend as "Pierre de Coubertin", was 'n Franse historikus en pedagoog wat bekendheid verwerf het vir die stigter van die moderne Olimpiese Spele. Hy was ook die tweede voorsitter van die Internasionale Olimpiese Komitee (IOK).

Op sy aandrang word kunswedstryde by die program van die Olimpiese Somerspele van 1912 ingesluit.

In een van sy toesprake, verklaar hy ""meedoening is belangriker as om te wen"".


</doc>
<doc id="33145" url="https://af.wikipedia.org/wiki?curid=33145" title="Elizma Theron">
Elizma Theron

Elizma Theron is 'n Afrikaanse sangeres en aktrise. Sy is op 6 Junie 1983 gebore in Bethlehem, Vrystaat. Tussen die ouderdom van 14 en 17 is sy tuis onderrig en doen modelwerk in onder andere Italië en Griekeland. Op 17 besluit sy om terug te keer na haar tuisdorp Kuruman en matrikuleer by die Hoërskool Kalahari. Na skool begin sy 'n kultuurskool op Kuruman waar sy klasse aanbied in moderne danse, modelwerk en sang.

Haar loopbaan as professionele sangeres skop af in 2005 met haar debuutalbum Lapaside, na sy 'n kontrak aangebied is deur Next Musiek. In 2007 sluit sy aan by die span van Select Musiek en daar volg nog 6 albums. Elizma is betrokke by baie van die woorde op die albums.

Elizma is al vir talle musiek toekennings benoem en hat al 2 Suid-Afrikaanse Musiekpryse (SAMAS) agter haar naam.

In 2007 word sy ook 'n rol aangebied op die gewilde KykNET sepie, Villa Rosa, Elizma vertolk die rol van die mediese student "Kriek" vir 'n jaar lank.

In 2009 vertolk sy die vroulike hoofrol "Mara Malan" in die fliek Jakhalsdans, geskryf deur Deon Meyer met regie deur Darrell Roodt.

In 2015 begin sy skryf aan haar eerste draaiboek TOE-VAL-LIG wat in 2017 verfilm word.






</doc>
<doc id="33199" url="https://af.wikipedia.org/wiki?curid=33199" title="Oscar Pistorius">
Oscar Pistorius

Oscar Leonard Carl Pistorius (gebore 22 November 1986 in Sandton, Johannesburg) is 'n Suid-Afrikaanse Paralimpiese atleet. Albei sy bene is op die ouderdom van 11 maande onder die knieë geamputeer. Hy word later bekend as die "vinnigste man sonder bene" deur met spesiaal ontwerpte lemme te hardloop.

Pistorius het 'n ouer broer, Carl (gebore 17 Februarie 1985) en 'n jonger suster, Aimée (gebore 28 Februarie 1989). Sy pa is Henke Pistorius (gebore 15 Maart 1953). Sy ma, Sheila (gebore 9 Mei 1960) is op 6 Maart 2002 oorlede.

Pistorius ding mee in die T44-afeling (enkele amputasie onder die knie), ten spyte daarvan dat hy eintlik in die T43-kategorie (dubbele amputasie onder die knie) tuishoort. In 2007 neem hy aan sy eerste internasionale kompetisie vir niegestremde atlete deel. Aanvanklik was sy deelname omstrede ná bewerings dat sy lemme hom 'n onregverdige voordeel gee.

Aanvanklik word Pistorius deur die Internasionale Atletiek Federasie verbied om aan die Olimpiese Somerspele 2008 deel te neem nadat 'n Duitse universiteit bevind het dat sy bioniese kunsbene hom 'n voordeel bo gewone atlete gee. Die verbod is later opgehef, maar hy kon nie vir deelname kwalifiseer nie.

Op 19 Julie 2011 oortref hy sy beste tyd in die 400 m in Italië en word die eerste paralimpiese atleet om vir die 2012-wêreldbyeenkoms in Daegu, Suid-Korea, en die Olimpiese Spele in Londen te kwalifiseer. Pistorius het tydens die openingseremonie van die Paralimpiese Somerspele 2012 die Suid-Afrikaanse vlag gedra.

Pistorius is op 14 Februarie 2013 (Valentynsdag) in hegtenis geneem nadat hy sy vriendin, Reeva Steenkamp, in sy huis in Pretoria-Oos doodgeskiet het.

Die polisie het Pistorius aangekla van die moord op Steenkamp en hy het op Vrydag 15 Februarie die eerste keer in Pretoria se landdroshof verskyn op 'n klag van moord met voorbedagte rade. Die landdros, Desmond Nair, Pretoria se hooflanddros, het met die verdediging saamgestem dat die borgtogverhoor uitgestel word tot Dinsdag 19 Februarie en dat Pistorius in aanhouding bly in die selle in Brooklyn se polisiekantoor.

Tydens die borgaansoek het die aanklaer beweer dat Pistorius vier skote deur 'n geslote toiletdeur geskiet en Steenkamp binne-in die toiletvertrek raakgeskiet het. In die hof op 19 Februarie het Pistorius aangevoer dat hy bang was daar is by sy huis ingebreek en dat hy nie geweet het Steenkamp was aan die ander kant van die deur nie. Maar in getuienis tydens die borgaansoek het die hoof-ondersoekbeampte, Hilton Botha, erken daar is geen polisierekord dat Pistorius voorheen doodsdreigemente of ander misdade aangemeld het nie. Botha moes tydens kruisverhoor erken dat hy prosedurefoute begaan het tydens die aanvanklike ondersoek in Pistorius se huis en dat hy geen bewyse kon kry wat Pistorius se weergawe van die skietery regstreeks weerspreek nie.

Staatsaanklaer Gerrie Nel het aangevoer Pistorius kon nie om die dubbelbed geloop het na die badkamer sonder dat hy sou gesien het dat Steenkamp nie daarin lê nie. Botha het ook gesê dat 'n .38-pistool se ammunisie in die kluis gekry is, maar dat geen foto's daarvan geneem is nie en dat die ammunisie deur ander mense van die toneel verwyder is.

Steenkamp se nadoodse ondersoek het gewys daar was geen tekens van aanranding voor haar dood nie. Dat haar blaas leeg was, bewys volgens die nadoodse ondersoek dat sy wel die toilet kort voor haar dood gebruik het.

Landdros Nair het in sy meer as twee uur lange uitspraak in die borgaansoek op Vrydag 22 Februarie die gebeure, soos deur Pistorius se verdediging sowel as Botha uiteengesit, herroep. Hy het ook die volle inhoud van Pistorius se beëdigde verklaring voorgedra. Die hof, wat sowat 90 mense kan huisves, was stampvol van meer as 200 belangstellendes, hofamptenare en verslaggewers. Die klank van die uitspraak is regstreeks uitgesaai, onder meer op eNews Channel Africa, maar die beeldmateriaal nie, ingevolge 'n besluit deur Nair.

Uiteindelik, omstreeks 16:20, het die landdros gesê omdat hy nie oortuig is Pistorius sal probeer vlug nie en ook nie dat hy 'n gevaar vir die publiek inhou nie, hy borg van R1 miljoen aan Pistorius toestaan, waarvan hy R100 000 in kontant moes betaal voor hy vrygelaat kon word op borg. Die moordverhoor begin op 4 Junie 2013. Die streng borgvoorwaardes was onder meer dat hy sy reisdokumente moet indien, twee maal per week by die polisiekantoor moet aanmeld, nie alkohol mag gebruik nie en die owerheid in kennis moet stel indien hy die Pretoriase landdrosdistrik wil verlaat.

Op 4 Junie is Pistorius se verhoor uitgestel tot 19 Augustus 2013 vir verdere ondersoek deur die staat. Later in Junie 2013, het Pistorius weer begin oefen, terwyl hy maerder gelyk het en 'n baard gedra het. Hy het gesê hy was "emosie-belaai" en dat sy terugkeer na die atletiekbaan 'n bittersoet oomblik vir hom was.

Pistorius is op 21 Oktober 2014 deur regter Thokozile Masipa op die aanklag van strafbare manslag skuldig bevind en vyf jaar tronkstraf opgelê. Hy is 'n verdere drie jaar tronkstraf opgelê wat vir vyf jaar opgeskort is nadat hy in Januarie 2013 'n vuurwapen in 'n restaurant laat afgaan het. Die vonnisse word gelyklopend uitgedien.

Die staat het op 4 November 2014 'n aansoek tot verlof om appèl teen sy vonnis ingedien aangesien hulle van mening is dat sy straf "skokkend lig en onbehoorlik" is.

Pistorius is op 19 Oktober 2015 onder korrektiewe toesig vanuit die Kgosi Mampuru II-gevangenis vrygelaat. Hy was ongeveer 'n jaar lank in die tronk. Sy parool sal tot 2019 voortduur.

Op 3 Desember 2015 het die appèlhof in Bloemfontein bevind dat Pistorius wel moord gepleeg het. Die saak is na die hooggeregshof vir nuwe vonnisoplegging terugverwys.

Op 24 November 2017 is hy in hoër beroep met dertien jaar en vyf maande tronkstraf gevonnis.









</doc>
<doc id="33200" url="https://af.wikipedia.org/wiki?curid=33200" title="Natalie du Toit">
Natalie du Toit

Natalie du Toit OIG OIS (gebore op 29 Januarie 1984 in Kaapstad) is 'n bekende Suid-Afrikaanse swemmer.

Sy het vyf goue medaljes tydens die Paralimpiese Somerspele van 2004 verower.

Du Toit het gekwalifiseer om aan die Olimpiese Somerspele 2008 deel te neem saam met "normale" atlete. Daarby word sy die eerste vroulike geamputeerde atleet wat vir die Olimpiese Spele kwalifiseer. Tydens die Spele behaal sy 'n 16de plek (uit 25 swemmers) met 'n tyd van 2 uur 49,9 sekondes in die 10 km swemmaraton. Haar tyd is min of meer 'n minuut-en-'n-half stadiger as dié van die wenner, die 19-jarige Rus, Larisa Ilchenko.

Sy het ook die voorreg gehad om die Suid-Afrikaanse vlag in die Beijing Nasionale Stadion tydens beide die openingseremonies van die 2008 Olimpiese en Paralimpiese Spele in te dra. Sy was die eerste atleet in die geskiedenis van die moderne Spele wat die eer te beurt geval het.

Op die eerste dag van die Paralimpiese Spele het sy reeds haar eerste goue medalje in die 100 m vlinderslag ingepalm.

Du Toit wen Suid-Afrika se eerste goue medalje in die 100 m-vlinderslag (S9) met 'n tyd van 1:09:30.


</doc>
<doc id="33201" url="https://af.wikipedia.org/wiki?curid=33201" title="Pous Urbanus III">
Pous Urbanus III

Urbanus III was die 172ste pous van die Rooms-Katolieke Kerk van 1185 tot 1187.

Pous Urbanus III is gebore as Umberto Crivelli (ook Uberto of Hu(m)berto) ongeveer in 1120 in Milaan, Italië. Umberto is aangestel as kardinaal en aartsbiskop van Milaan deur Pous Lucius III op 9 Januarie 1185. Op 25 November 1185 volg hy Pous Lucius III op en regeer tot sy dood op 19 Oktober 1187. Hy word opgevolg deur Pous Gregorius VIII. 
Die naam ‘Urbanus’ beteken 'beskaafde'.

Pous Urbanus III is in die amp bevestig op 1 Desember 1185. Sy kort pontifikaat word oorheers deur die stryd met keiser Frederik I Barbarossa. Na sy verkiesing as pous, bly Urbanus aartsbiskop van Milaan en as sodanig weier hy om Frederik se seun Hendrik VI te kroon as koning van Italië. Hendrik trou op 4 Januarie 1186 in Milaan met Constance van Sisilië. Terwyl Hendrik in die suide saamgewerk het met die opstandige senaat van Rome, het Frederik die passe van Alpe beset en die kommunikasie van die pous wat toe in Verona gebly het, en sy Duitse aanhangers verhinder. Urbanus wou die pous ekskommunikeer maar die inwoners van Verona het geweier om die handeling in hulle stad te laat plaasvind. Die pous vertrek toe na Ferrara, waar hy sterf voordat hy die ekskommunikasie kon deurvoer. Legendaries word gesê dat die pous dood is van skok oor die mislukking van die tweede kruistog deur die verlies by die slag van Hattin en die verowering van Jerusalem deur Saladin op 2 Oktober 1187.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="33203" url="https://af.wikipedia.org/wiki?curid=33203" title="Olimpia">
Olimpia

Olimpia (Grieks: Ολυμπία "Olympí'a" of Ολύμπια "Olýmpia") was 'n heiligdom in die antieke Griekeland wat in die vrugbare Alpheosriviervallei, sowat twintig kilometer van die weskus van die skiereiland Peloponnes in die Olimpiese vlakte van die klein antieke stadstaat Elis, geleë is. Hier het die meeste religieuse seremonies van Griekeland plaasgevind, waaronder die vierjaarlikse Olimpiese Spele wat naas die Pithiese, Ismiese en Nemeïese Spele een van vier beduidende nasionale feeste van die Griekse stadstate was en deur Elis georganiseer is. Die argeologiese terrein van Olimpia is in 1989 deur UNESCO as wêrelderfenisgebied gelys.

Die Olimpiese Spele was oorspronklik 'n suiwer religieuse fees ter ere van die Griekse godheid Zeus wat moontlik reeds voor 776 v.C. elke Olimpiade, dit wil sê elke vier jaar, hier gehou is. Afgevaardigdes, atlete en toeskouers uit alle Griekse stadstate het vir die spele in Olimpia byeengekom.

Die antieke sportfees was met sy strydwa- en perderen, wedlope, verspring, worstelwedstryd en boksgevegte die voorloper van die huidige Olimpiese Spele, en daar was uitklopwedstryde vir mans en seuns. Die antieke Spele is in 394 n.C. deur die Romeinse keiser Theodosius I vanweë hulle Heidense oorsprong afgeskaf.

Die antieke heiligdom, wat as Altis of Heilige Bos bekend gestaan het, het uit 'n groep geboue bestaan wat almal vir religieuse of sportdoeleindes opgerig is. Die sentrale heilige gebied, wat slegs vir mans toeganklik was, het die Zeus en Heratempels (Grieks: "Heraion", Latyns: "Heraeum"), die Pelopion (of beweerde graf van Pelops) en die altaargebied, waar offers aan die gode gebring is, behels. Die stadion vir strydwawedstryde of hippodroom en latere sportstadion was oos van die hooftempels geleë.

Die geboue noord van die heiligdom sluit die Prytaneion en Philippeion in asook 'n aantal skatkamers waar die verskillende Griekse stadstaate hul gewyde offergawes neergesit het. Die Eggohal was oos van die heiligdom geleë. Die Suidelike Stoa en Bouleuterion het in die suide ontstaan, terwyl die Palaestra van Olimpia, die werkswinkel van Phidias, die Gimnasium (Grieks: "Gymnasion") en die Leonidaion aan die westelike kant geleë was.

Talle standbeelde ter ere van suksesvolle atlete is dwarsoor die heilige gebied opgerig, tog was die reusagtige standbeeld ter ere van Zeus, wat van ivoor en goud gemaak was en deur Antipater van Sidon as een van die Sewe Wonders van die Antieke Wêreld beskryf is, die bekendste van alle monumente.


</doc>
<doc id="33205" url="https://af.wikipedia.org/wiki?curid=33205" title="Paralimpiese Spele">
Paralimpiese Spele

Paralimpiese Spele is die Olimpiese Spele vir atlete met liggaamlike gestremdhede, uitgesluit dowe en verstandelik gestremde persone. Vir dowes word die Dooflimpiese Spele georganiseer en die Spesiale Olimpiade word vir verstandelik gestremde persone georganiseer.

In 1948 organiseer Sir Ludwig Guttman 'n sportwedstryd in Engeland vir veterane uit die Tweede Wêreldoorlog met rugbeserings. Vier jaar later neem atlete uit Nederland ook aan die Spele deel en die internasionale byeenkoms wat tans die Paralimpiese Spele heet, word gebore.

In 1976 neem groepe met verskillende tipes gestremdhede aan die Spele in Toronto deel, en in dieselfde jaar word die eerste Paralimpiese Winterspele in Swede georganiseer.

Tans bestaan die Paralimpiese Spele vir atlete uit 6 verskillende groepe van gestremdhede. Die klem val op wat die atlete kan vermag, eerder as op hulle gestremdhede en waartoe hulle nie in staat is nie. Die aantal atlete wat deelneem het baie gegroei sedert die begin, van 400 atlete in Rome in 1960 tot 3195 tydens die Spele in Atlanta in 1996.

Die Paralimpiese Spele word altyd in dieselfde jaar as die Olimpiese Spele gehou en sedert 1988 word dit ook altyd op dieselfde perseel gehou. Sedert 2012 is die stad wat die Olimpiese Spele organiseer ook verplig om die Paralimpiese Spele te organiseer.

In 2018 is die Paralimpiese Winterspele in Pyeongchang, Suid-Korea, beslis. Die volgende Paralimpiese Somerspele sal in 2020 in Tokio, Japan, aangebied word.



Trischa Zorn van die Verenigde State is die mees gedekoreerde Paralimpiër in die geskiedenis. Sy neem vanaf 1980 tot en met 2004 aan die swem vir visueel gestremde atlete deel. In totaal wen sy 55 medaljes, waarvan 41 goud.

Ragnhild Myklebust van Noorweë hou die rekord vir die meeste medaljes op die Paralimpiese Winterspele. Sy neem in 1988, 1992, 1994 en 2002 aan die ys-sleeresies, heg-en-steg-skiwedloop en tweekamp deel. In totaal wen sy 22 goue medaljes, 3 silwer medaljes en 2 brons.




</doc>
<doc id="33207" url="https://af.wikipedia.org/wiki?curid=33207" title="Daugavpils">
Daugavpils

Daugavpils (Duits: "Dünaburg") is die tweede grootste stad van Letland met 'n oppervlakte van 72,48 vierkante kilometer en 'n bevolking van 104 870 mense (soos op 1 Januarie 2009). Die stad is in die suidooste van Letland langs die Daugava-rivier geleë en beskik oor 'n universiteit. 

Die verskeidenheid name, wat Daugavpils reeds in sy geskiedenis gedra het, weerspieël die belang wat Europese moondhede as veroweraars in Letland gestel het. Die stad is oorspronklik in die 13de eeu as "Dünaburg" deur ridders van die Duitse Orde gestig. Die Pole het dit later Dvinsk genoem, terwyl die Russiese tsare, wat die gewes Letgalle vanaf 1772 by hul ryk ingelyf het, die naam Borisoglebsk ingevoer het.

Dikwels het die veroweraars hul veldslagte in of naby Daugavpils gevoer, en tydens die Tweede Wêreldoorlog is die stad selfs volledig verniel. Die Sowjet-maghebbers het min omgegee vir Daugavpils se argitektoniese erfenis en die stad vanaf 1945 as 'n nywerheidsentrum met eenvormige woonstelblokke heropgebou. 

Die vestiging van nuwe nywerhede was aan die immigrasie van werkers uit ander dele van die Sowjetunie verbonde sodat tans sewe uit elke tien inwoners etniese Russe is. Daarnaas gee ook die historiese stadskern se tipies klassisistiese straatrooster, wat in die vroeë 19de eeu aangelê is en voorsiening vir besonder breë strate gemaak het, 'n sterk Russiese voorkoms aan Daugavpils.

Met die Sjoa het Daugavpils ook sy sterk Joodse invloed ingeboet. Voor 1940 is die stad merendeels deur Joodse burgers bewoon, maar hiervan het in 1945 slegs 492 mense oorleef. Vandag bly die demografiese erfenis van die Sowjet-tydperk 'n vraagstuk - baie etniese Russe is verbitter dat hulle ná die onafhanklikwording van Letland dikwels as vreemdelinge beskou word.


</doc>
<doc id="33208" url="https://af.wikipedia.org/wiki?curid=33208" title="Ólavsøka">
Ólavsøka

Ólavsøka is 'n jaarlikse Nasionale Dag op die Faroëreilande, wat op die 29 Julie gevier word. Dit is die eerste dag van die jaar, wanneer die Løgting, die Faroëse Parlement, in sitting is.

Die letterlike betekenis van Ólavsøka is "Sint Olav se Vigile", of in die Latynse taal "vigilia sancti olavi", van Sint Olva se dood in die veldslag by Stiklestad in 1030. Dit is belangrik om in ag te neem dat die skepping van die Løgting-parlement hierdie gebeurtenis antedateer.

Ólavsøka is ook die dag wanneer baie Faroëse mense na die hoofstad Tórshavn toe kom. Daar is 'n nasionale roeikompetisie, saam met kunstentoonstellings, volksmusiek en Faroëse kettingdanse.

Die normale begroeting vir die Ólavsøka is "Góða Ólavsøku!", wat "Goeie Sint Olav se Vigile" beteken.


</doc>
<doc id="33209" url="https://af.wikipedia.org/wiki?curid=33209" title="Beijing Nasionale Stadion">
Beijing Nasionale Stadion

Die Beijing Nasionale Stadion, amptelik die Nasionale Stadion (Chinees: 国家体育场, pinyin: "Guójiā Tǐyùchǎng") of "die Voëlnes" (鸟巢, "Niǎocháo") is 'n stadion in Beijing, die hoofstad van die Volksrepubliek China.

Die stadion is vir die Olimpiese Somerspele 2008 en Paralimpiese Somerspele 2008 opgerig en die Spele se opening- en sluitingseremonies is onder andere hier aangebied. Die gebou is deur die argitekfirma Herzog & de Meuron ontwerp. Tydens die Olimpiese Somerspele kon die stadion 91 000 mense akkommodeer, maar na die Spele kan dit vir slegs 80 000 mense sitplek bied. Die stadion is 330 meter lank, 220 meter breed en 69,2 meter hoog. Die bou van die kompleks het 3,5 miljard yuan (ongeveer € 335 miljoen) gekos. Die stadion sal ook vir die Olimpiese Winterspele en Paralimpiese Winterspele van 2022 ingespan word.



</doc>
<doc id="33216" url="https://af.wikipedia.org/wiki?curid=33216" title="Ryk Neethling">
Ryk Neethling

Ryk Neethling OIS (Bloemfontein, 17 November 1977) is 'n Suid-Afrikaanse swemmer. Hy het tydens die Olimpiese Somerspele 2004 in Athene saam met Roland Schoeman, Lyndon Ferns en Darian Townsend die goue medalje in die 4x100 meter vryslagaflos verower.



</doc>
<doc id="33217" url="https://af.wikipedia.org/wiki?curid=33217" title="Pous Gregorius VIII">
Pous Gregorius VIII

Gregorius VIII was die 173ste pous van die Rooms-Katolieke Kerk in 1187. Die pous word soms verwar met Teenpous Gregorius VIII.

Pous Gregorius VIII is gebore as Alberto de Morra ongeveer in 1110 in Benevento, Italië uit 'n adellike familie. Op jeugdige ouderdom word hy 'n Cisterciënser monnik in die klooster van Laon. In 1120 sluit hy hom aan by die Norbertyne. Sover (2008) is hy die enigste pous uit die Norbertynse orde. Alberto word deur Pous Adrianus IV as kardinaal aangestel in 1155 en in 1158 kry hy die titelkerk van St. Lorenzo in Lucina. In 1172 woon hy die konsilie van Avranches by as pouslike legaat, waar Hendrik II van Engeland vergiffenis kry vir die moord op Thomas Becket. Op 21 Oktober 1187 volg hy Pous Urbanus III op nadat Hendrik van Clairvaux geweier het en regeer tot sy dood op 17 Desember 1187. Hy word opgevolg deur Pous Clemens III.
Die naam ‘Gregorius’ beteken 'wagter'.

Pous Gregorius VIII is op 25 Oktober 1187 in die amp bevestig en sy eerste daad was om die bul "Audita tremendi" uit te reik op 29 Oktober 1187 waarin hy die oproep tot die derde kruistog na die verlies van die slag van Hattin en die verowering van Jerusalem deur Saladin op 2 Oktober 1187. Die pous het nooit die derde kruistog sien gebeur nie, want sterf aan koors nog dieselfde jaar.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="33219" url="https://af.wikipedia.org/wiki?curid=33219" title="Dooflimpiese Spele">
Dooflimpiese Spele

Die Dooflimpiese Spele is 'n spesiale Olimpiese Spele wat vir dowe persone georganiseer word. Hierdie Spele bestaan uit 'n aparte Somer- en Winterspele, en word elke vierde jaar in die onewe jare gehou.

Dowe mense het hulle eie Spele omdat hulle in teenstelling met horende atlete visuele kommunikasiemiddele (gebaretaal en beginvlae i.p.v. pistoolskote) benodig tydens die beoefening van hulle sport. Die sosiale aspekte is ook belangrike omrede dit vir dowe atlete baie moeilik is om met horende atlete kontak te maak. Ten spyte hiervan neem dowe atlete soms tog aan die 'normale' Olimpiese Spele deel.





</doc>
<doc id="33222" url="https://af.wikipedia.org/wiki?curid=33222" title="Pous Clemens III">
Pous Clemens III

Clemens III was die 174ste pous van die Rooms-Katolieke Kerk van 1187 tot 1191. Die pous word soms verwar met Teenpous Clemens III.

Pous Clemens III is gebore as Paolo Scolari (ook Paulino Scolari) in Rome, Italië. Hy is in 1180 of 1181 deur Pous Alexander III as kardinaal-biskop van Palestrina aangestel. Op 19 Desember 1187 volg hy Pous Gregorius VIII op en regeer tot sy dood op 27 Maart 1191 (of 25 Maart). Hy word opgevolg deur Pous Celestinus III. 
Die naam ‘Clemens’ beteken 'sagmoedige'.

Pous Clemens III word as pous verkies nadat kardinaal Theobald van Ostia geweier het. Kort na sy verkiesing sluit die pous 'n ooreenkoms bereik met die volk van Rome, waarvolgens die burgers self hulle magistrate kon verkies, maar die aanstelling van die goewerneur van die stad in die hande van die pous bly. Clemens het Hendrik II van Engeland en Philip II van Frankryk aangespoor om aan die derde kruistog deel te neem. Hy het ook verskeie minder belangrike hervormings op kerklike gebied deurgevoer. Op 31 Mei 1188 het hy vrede gesluit met die volk van Rome en in April 1189 met keiser Frederik I Barbarossa deur die verdrag van Straatsburg. Hy het die meningsverskil met koning Willem I van Skotland oor die aanstelling van die biskop van St. Andrews uit die weggeruim. Skotland is verwyder uit die gebied van die aartsbiskop van York en was nou onafhanklik onder Rome. Hendrik VI het egter kwaad geword vir die pous om dat hy (die pous) Tancred van Lecce, die buite-egtelike seun van koning Roger se familie, as koning van Sisilië erken het.
Pous Clemens het Otto van Bamberg, die apostel van Pommere in 1189, Stephen van Thiers in Auvergne, stigter van die kluisenaars van Grammont en Malachias O'More in 1190, heilig verklaar.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="33223" url="https://af.wikipedia.org/wiki?curid=33223" title="Spesiale Olimpiade">
Spesiale Olimpiade

Die Spesiale Olimpiade is 'n internasionale organisasie wat persone met verstandelike beperkinge help om hulle selfvertroue, sosiale vaardighede en fisiese kondisie te verbeter. Hulle organiseer ook die Spesiale Olimpiese Wêreldspele elke vier jaar. Die Spele vind die jaar voor die "normale" Olimpiese Spele plaas.

Die eed wat die atlete voor die wedstryde aflê is: ""Let me win. But if I cannot win, let me be brave in the attempt"" (Laat my wen. Maar as ek nie kan nie, laat my braaf probeer). Die leuse van die Spesiale Olimpiade is: "meedoening is belangriker as die oorwinning".

Die Spesiale Olimpiade is in 1968 in Chicago deur Anne McGlone Burke en Eunice Kennedy Shriver gestig. 

Die eerste Spesiale Somerspele vind in 1968 in Chicago, Verenigde State plaas. In 1977 vind die eerste Spesiale Winterspele plaas. 

In 1988 word die Spesiale Olimpiade amptelik deur die Internasionale Olimpiese Komitee (IOK) erken. Dit is die enige sportorganisasie wat tot hede toestemming van die IOK verkry het om die titel "Olimpies" te mag gebruik. 

Die eerste keer dat die Spesiale Somerspele buite die Verenigde State gehou was, was in 2003, toe die Spele in Dublin, Ierland vanaf 20 Junie tot 29 Junie plaasgevind het. Die tema van hierdie Spele was ""Share the Feeling"" (deel die gevoel). Dublin ontvang 166 internasionale delegasies, meer as 7000 atlete, 3000 afrigters en 28 000 familielede en vriende.

Die laaste Spesiale Somerspele het vanaf 2 Oktober tot en met 11 Oktober 2007 in Sjanghai, Volksrepubliek China plaasgevind. Byna 7300 atlete uit 165 lande het in 25 verskillende sportdissiplines deelgeneem. Die laaste Spesiale Winterspele was in Nagano (Japan) vanaf 26 Februarie tot 5 Maart 2005 gehou. Tydens dié Spele neem 2600 atlete uit 84 lande deel.



</doc>
<doc id="33228" url="https://af.wikipedia.org/wiki?curid=33228" title="Afrika-longvis">
Afrika-longvis

Die Afrika-longvisse (famile "Protopteridae") beslaan slegs een genus, "Protopterus", wat weer vier spesies het. Soos die naam aandui, kom Afrika-longvisse in varswatergebiede van Afrika voor. Hulle is verwant aan die Suid-Amerikaanse longvis ("Lepidosiren paradoxa") en verlangs verwant aan die Australiese longvis ("Neoceratodus forsteri"). Die visse is bekend daarvoor dat hulle in staat is om 'n gat in die bodem te grawe wanneer die water opdroog, waarin hulle dan vir maande kan estiveer tot tyd en wyl hul habitat weer oorstroom word.

By die Afrika-longvis is die droogteslaap nog verder vervolmaak. Wanneer die moerasse waarin die vis hou, opdroog, krul hy hom in die modder op. 'n Slymerige stof, wat die liggaam heeltemal bedek, word afgeskei om die liggaam teen uitdroging te beskerm. 

'n Kapsule word hierdeur gevorm en slegs ŉ  klein asemhalingsgat word oopgehou waardeur die vis asemhaal. In die kapsule kan die vis 4 jaar lank oorleef. Gedurende die tyd teer die vis nie soos ander diere op sy vet nie, maar hy maak van sy spiere as voedselbron gebruik. Die spiere krimp en die vis kan na die hibernasie (winterslaap) selfs korter wees as daarvoor. 

Die afvalstowwe wat gedurende metabolisme gevorm is, word deur die niere geskei tot ureum en water. Die meeste van die water word dan weer deur die liggaam gesirkuleer, terwyl die ureum in konsentrasies van tot 2 000 keer die van normale vertebrate geberg word. Ureum in hoe konsentrasie is 'n gifstof en geen gewerwelde dier kan so 'n hoë konsentrasie ureum soos die in die liggaam van die longvis verduur nie. 

Sodra die eerste reëns na die droogteseisoen begin val, los die longvis se kapsule op en hy begin hom vir paring voorberei. Klein gate en tonnels word in die bodem van die dam gegrawe, waarin die eiers gelê word. Nadat die larwes uitgebroei het, word dit deur die mannetjie opgepas. Eers tussen die ouderdom van 2 tot 5 maande word die larwes toegelaat om die nes te verlaat. 

Ervaring met die visse in akwaria het getoon dat die longvis van Afrika meer aggressief is as die Suid-Amerikaanse longvis. Struktureel is die Afrika-Iongvis uitkenbaar aan sy 5 kieusplete, anders as die Amerikaanse vis, wat net 4 het. "Protopterus dolloi" is 'n maer longvis wat in die Kongo- en die Ogowerivier voorkom en baie na die Amerikaanse longvis lyk. "Protopterus aethiopicus" kom in ŉ soortgelyke habitat as "Protopterus" "dolloi" in die Nylrivier voor. Die oorblywende 2 spesies is die Oos-Afrikaanse longvis "Protopterus" "amphibicus" en "Protopterus annectans". 

Longivsse het verlengde, afgespitste, lywe met draadvormige bors- en buikvinne. Hulle is aggressiewe jagters en vreet klein vissies en paddas.

Die volgende vier spesies kom in die genus "Protopterus" voor:






</doc>
<doc id="33229" url="https://af.wikipedia.org/wiki?curid=33229" title="Brons">
Brons

Brons is 'n legering (allooi) van koper en tin. Die legering het 'n groengeel kleur, maar deur korrosie ontstaan daar dikwels 'n duidelike groen oksiedlaag op die oppervlak. 

Brons word gebruik om beelde en ander vorme te giet, asook vir die vervaardiging van onderdele wat in die ingenieurswese gebruik word. Voorbeelde hiervan is: ratte, kleppe, klokke, kanonlope, elektriese komponente, ens.

Die hoofkategorieë van brons is:

Brons is die eerste allooi wat deur mense gebruik is. Die eerste volk wat brons gebruik het was die Egiptenare, ongeveer 3500 jaar v.C. Die tydperk word derhalwe die Brons-era genoem.

Tradisioneel word brons gesien as die derde belangrikste eremetaal: 'n Bronsmedalje word aan die persoon wat 'n derde plek in 'n wedstryd behaal het toegeken.


</doc>
<doc id="33230" url="https://af.wikipedia.org/wiki?curid=33230" title="Medalje">
Medalje

'n Medalje is 'n klein metaalvoorwerp wat uitgereik word aan iemand wat 'n besondere prestasie gelewer het. Die medalje is 'n tasbare simbool van die onderskeiding gelewer wat aan die persoon uitgereik word. Die ontvanger kan sommige medaljes op sy of haar klere vasspeld, maar ander medaljes kan nie gedra word nie.

Medaljes word veral uitgereik aan militariste en sportlui. In die sportwêreld, soos byvoorbeeld tydens die Olimpiese Spele, word 'n goue medalje vir die eerste plek, silwer vir die tweede plek en brons vir 'n derde plek toegeken.



</doc>
<doc id="33237" url="https://af.wikipedia.org/wiki?curid=33237" title="Lillehammer">
Lillehammer

Lillehammer is 'n dorp en munisipaliteit (Noors: "kommune") in die Gudbrandsvallei en aan die noordoewer van die Mjøsameer in die provinsie (fylke) Oppland, sowat 180 kilometer noord van die Noorse hoofstad Oslo.

Lillehammer het as die gasheerstad van die XVIIde Olimpiese Winterspele in 1994 internasionale bekendheid verwerf. Sedertdien is 'n aantal beduidende sportfeeste soos byvoorbeeld die 2008 Europese handbalkampioenskap in Lillehammer gehou.


</doc>
<doc id="33238" url="https://af.wikipedia.org/wiki?curid=33238" title="Olympique de Marseille">
Olympique de Marseille

Olympique de Marseille (ook verwys na as OM) is 'n Frans sportklub in die stad Marseille wat bekend is vir hulle sokker afdeling. Olympique Marseille is in 1899 gestig.



</doc>
<doc id="33239" url="https://af.wikipedia.org/wiki?curid=33239" title="Garmisch-Partenkirchen">
Garmisch-Partenkirchen

Garmisch-Partenkirchen is 'n markdorp en die administratiewe sentrum van die gelyknamige distrik in die Suid-Duitse deelstaat Beiere. Garmisch-Partenkirchen, wat amptelik as herstellingsoord erken is, is daarnaas ook die belangrikste nedersetting in die streek Werdenfelserland. Ondanks sy bevolking van meer as 26 000 het Garmisch-Partenkirchen nie Duitse stadstatus nie. 

Garmisch en Partenkirchen was oorspronklik twee onafhanklike nedersettings wat saamgesmelt het nadat die Nasionaal-Sosialistiese Duitse Werkersparty (NSdAP) druk op hulle geplaas het om gemeenskaplik as die gasheerdorp van die IVde Olimpiese Winterspele van die jaar 1936 op te tree.
Partenkirchen het sy oorsprong in die Romeinse padstasie Partanum wat langs 'n ou handelsroete geleë was. Die eerste verwysing na Garmisch as nedersetting dateer van 802. In die hoë middeleeue was Partenkirchen vir die Fuggers en Welsers, twee vooraanstaande families van handelaars en koopmanne, 'n belangrike tussenstasie op die handelsroete na Italië tussen Augsburg en Venesië. Garmisch het sy ekonomiese welvaart in dié tyd aan vlotvaarders te danke gehad wat die Loisach-rivier as waterweg gebruik het. Eers in die tyd van die Dertigjarige Oorlog het vir die twee nedersettings 'n periode van ekonomiese agteruitgang begin. 

Vandag is Garmisch-Partenkirchen 'n gewilde toeristeoord, veral vanweë sy natuurskoon en die nabygeleë bergpiek Zugspitze, die hoogste punt van Duitsland op 2 962 meter bo seevlak. Argitektoniese besienswaardighede sluit historiese huisfasades met kleurryke muurskilderye ("Lüftlmalereien"), die Romaans-Gotiese Alte Kirche (Ou Kerkgebou) uit die 13de eeu en die Barokstylkerk St. Martin in Garmisch en die "Werdenfelser Heimatmuseum", die middeleeuse "Altes Haus" en ander historiese geboue in Partenkirchen in.


</doc>
<doc id="33241" url="https://af.wikipedia.org/wiki?curid=33241" title="St. Moritz">
St. Moritz

St. Moritz (Duitse afkorting van Sankt Moritz, Retoromaans: "San Murezzan", ; Frans: "Saint-Maurice"; Italiaans: "San Maurizio") is 'n dorp in Oberengadin in die administratiewe distrik Maloja van die Switserse kanton Groubunderland. St. Moritz is een van die bekendste vakansiedorpe en skioorde in die Alpe en het as die gasheerdorp van die IIde Olimpiese Winterspele in 1928 en die Vde Olimpiese Winterspele in 1948 opgetree. Ondanks sy kosmopolitiese karakter het die dorp net 'n permanente bevolking van sowat 5 200. Die dorp is langs die Innrivier geleë.

Ondanks die gebrek aan argeologiese vondse was die gebied van St. Moritz in die Romeinse tydperk bewoon of het tenminste paaie deur die streek geloop. In die 9de eeu was Oberengadin 'n leengebied van ene Richpert en is later aan die grawe van Gamertingen oorgedra. Die grawe het hul besittings tussen S-chanf en Champfèr, waaronder ook St. Moritz, tussen 1137 en 1139 aan die biskop van Chur verkoop.

Nog omstreeks 1300 het St. Moritz nie as 'n nedersetting bestaan nie; historiese dokumente verwys na 'n aantal plase wat rondom die Mauritiuskerk geleë was. In die laat Middeleeue het St. Moritz deel uitgemaak van die gemeenskaplike weigebied en regsgebied van Oberengadin wat in 1367 by die sogenaamde Godshuisbond (Duits: "Gotteshausbund") aangesluit het. Toe die regsgebied van Oberengadin in 1462 in die geregshowe van Suot en Sur Funtauna Merla verdeel is, het St. Moritz deel van die laasgenoemde geword. Ter geleentheid van die verdeling van Oberengadin in verskillende gebiede het St. Moritz tussen 1536 en 1538 sy eie dorpsgebied gekry.

St. Mauritius was naas St. Luzi in Zuoz en St. Peter in Samedan een van die drie hoofkerke in die vallei; sy parogie het die boonste deel van die vallei van St. Moritz tot by Sils behels. Slegs die Romaanse kerktoring het van die kerkgebou in die vallei bewaar gebly. Nadat die helling, waarop die kerk ontstaan het, begin afgly het, het dit 'n leunende toring geword.

In 1577 was St. Moritz een van die laaste kerkgemeentes in die Engadin wat die Reformasie deurgevoer het. Die gereformeerde dorpskerk is in 1787 opgerig, terwyl die Nieu-Gotiese toring in 1897 ontstaan het. In 1867 is die Rooms-Katolieke parogiekerk St. Mauritius gebou; latere kerkgeboue was die Rooms-Katolieke badkerk St. Karl Borromäus (1889), die Engelse kerk (1871) en die Franse kerk (1877).

Paracelsus het reeds in 1537 na 'n mineraalbron in St. Moritz verwys, en in die volgende eeue is 'n groot aantal geneeskundige en geografiese afhandelings oor die bron gepubliseer wat in die 17de en 18de eeu deur Italiaanse badgaste besoek is, waaronder die hertoë van Parma en Savoie. Die eerste chemiese analise van die mineraalbron is in 1674 geneem.

Die eerste badhotel is in 1832 geopen, alhoewel daar destyds nog geen hotelle, kroeë of restourante beskikbaar was nie. Eers in 1856 het die eerste dergelike geriewe ontstaan. Die nuwe "Kurhaus" (badhotel), wat volgens planne van Felix Wilhelm Kubly gebou en in 1864 ingewy is, het St. Moritz tot 'n gewilde bestemming vir badgaste begin ontwikkel. Die Mauritiusbron is in die jare 1853, 1907 en 1937, die Paracelsusbron in 1853 van moderne geriewe voorsien. In 1976 is 'n nuwe badkompleks geopen.

Die plaaslike hotelbedryf het vanaf die middel van die 19de eeu begin ontwikkel toe Johannes Badrutt sy Kulm-hotel in die dorpsgebied van St. Moritz geopen het. Dit het vinnig tot 'n leidende luukse hotel ontwikkel en was in 1879 die eerste wat van elektriese beligting voorsien is. Groot luukse hotelle het vanaf 1875 ook in St. Moritz-Bad, in die dorpsgebied en in Suvretta ontstaan, naas 'n groot aantal kleiner hotelle en herberge. St. Moritz het in die periode tussen die 1870's en die Eerste Wêreldoorlog geleidelik tot 'n "stad in die hooggebergte" ontwikkel. In 1906 is die plaaslike bouwet afgekondig.

Engelse toeriste het in die 1880's verskeie wintersportsoorte soos curling, skeleton en [bobslee]] ingevoer. In 1890 is die eerste natuurys-bobsleebaan geopen, en St. Moritz het 'n gewilde wintersportbestemming geword wat in 1928 en 1948 ook as gasheerstad van die Olimpiese Winterspele opgetree het. Sportaktiwiteite sluit sedert 1907 perdewedrenne op die bevrore St. Moritzmeer in. Nogtans het baie luukse hotelle in die tyd ná die Eerste Wêreldoorlog moeilike tye beleef, en sommige is selfs enkele jare lank gesluit. Die ekonomiese opswaai, wat in die 1920's begin het, het tot in die tydperk net voor die Groot Depressie en die Tweede Wêreldoorlog voortgeduur.

Die vinnige ekonomiese herlewing en groeiende aantal toeriste het in die 1950's met grootskaalse bouprojekte gepaard gegaan. In 2004 het St. Moritz se hotelle oor 5 642 beddens beskik, terwyl 'n bykomende 3 500 beddens in die parahotelbedryf en 4 000 in woonstelle beskikbaar was.

Die huidige toeristetrekpleisters en sportgeriewe sluit 'n bergoefensentrum vir atlete (sedert 1967), die Engadin-museum (1906) en die Segantini-museum (1908) in.

Sedert 1906 is St. Moritz die terminus van die Retiese Spoorlyn. Die Bernina-spoorlyn loop sedert 1910 deur St. Moritz. Die elektriese tremlyn, wat in 1896 gebou is, is in 1932 weer gestaak. Kabeltreine verbind St. Moritz met die bergwêreld van die omgewing; bekende lyne loop onder meer tussen St. Moritz en Chantarella (sedert 1912) en tussen Chantarella en Corviglia (sedert 1928).

Aangesien St. Moritz as die belangrikste diensteverskaffer in Oberengadin fungeer, was in 2000 reeds meer as vier vyfdes van die beroepsbevolking in die tersiêre sektor werksaam.

Die grootskaalse germanisering van St. Moritz, wat oorspronklik in 'n Retoromaanssprekende taalgebied geleë was, het in die tweede helfte van die 19de eeu begin. In 2000 het 67 persent van die inwoners Duits en net 5,4 persent Retoromaans as huistaal gepraat.




</doc>
<doc id="33242" url="https://af.wikipedia.org/wiki?curid=33242" title="Robbie Wessels">
Robbie Wessels

Robert Albert Wessels (gebore 30 Oktober 1980 op Kroonstad) is 'n bekende Afrikaanse sanger en akteur. Hy is in 2005 deur Huisgenoot aangewys as "Beste Nuweling" in die Afrikaanse Musiekbedryf, en in 2006 is sy liedjie Leeuloop deur Huisgenoot aangewys as die Liedjie van die Jaar.

Wessels is op 30 Oktober 1980 op Kroonstad gebore. Hy matrikuleer aan die Hoërskool Strand waarna hy drama aan die Technikon Pretoria (tans die Tshwane-Universiteit van Tegnologie) studeer. Hy verwerf sy diploma in 2002 waarna hy die vermaaklikheidswêreld aandurf. Kort daarna kry hy die geleentheid om die rol van Anton in RSG se radioverhaal "Blinkwater" te vertolk. Sy eerste televisierol was dié van Poena in die program "Gauteng-alêng-alêng".

Wessels het die volgende albums uitgereik:

Rolprente waarin Wessels speel:




</doc>
<doc id="33243" url="https://af.wikipedia.org/wiki?curid=33243" title="Cortina d'Ampezzo">
Cortina d'Ampezzo

Cortina d’Ampezzo (Ladinies: "Anpëz" of "Anpezo"; historiese Duitse naam: "Hayden") is 'n stad en munisipaliteit in die Italiaanse provinsie Belluno (administratiewe gewes Veneto) met 'n bevolking van 5 800.

Die stad lê teen 'n hoogte van 1 211 meter bo seevlak in die Dolomiete-reeks (Ampezzaanse Alpe) en is die grootste nedersetting in Ladinia. As 'n bekende wintersportsentrum het Cortina d'Ampezzo as gasheerstad van die Olimpiese Winterspele van die jaar 1956 asook die Alpynse wêreldbekertoernooie van die jare 1932 en 1941 opgetree. Saam met Milaan sal Cortina d'Ampezzo tussen 6 en 22 Februarie 2026 ook die gasheerstad van die Olimpiese Winterspele 2026 wees. Die stad word in ekonomiese en kulturele opsig deur die toerisme oorheers.


</doc>
<doc id="33244" url="https://af.wikipedia.org/wiki?curid=33244" title="Nagano">
Nagano

Nagano (長野市) is 'n stad met 387 146 inwoners (2011) in Sentraal-Japan, op Honsjoe-eiland. Die burgemeester is Shōichi Washizawa. Die oppervlakte is 737,86 km².


</doc>
<doc id="33246" url="https://af.wikipedia.org/wiki?curid=33246" title="Nasionale Olimpiese Komitee">
Nasionale Olimpiese Komitee

'n Nasionale Olimpiese Komitee (NOK) is 'n organisasie wat die belange van individuele lande in die Internasionale Olimpiese Komitee (IOK) behartig. Die "Olimpiese Beweging" in die betrokke land verteenwoordig, en stel die span wat aan die Olimpiese Spele gaan deelneem saam. Die 205 NOK's word verenig in die "Assosiasie van die Nasionale Olimpiese Komitees" (ANOK), wat in vyf kontinentale organisasies opgedeel is. Die ANOK kom elke twee jaar bymekaar.

Suid-Afrika se NOK is die Suid-Afrikaanse Sport Konfederasie en Olimpiese Komitee (SASKOK).




</doc>
<doc id="33247" url="https://af.wikipedia.org/wiki?curid=33247" title="Bemesting">
Bemesting

Bemesting of misstowwe is chemiese verbindings wat vir plante gegee word om hul groei te bevorder. Bemesting word gewoonlik tot die grond toegedien om deur die plante se wortels opgeneem te word of deur middel van blaarvoeding. Bemesting kan organies wees of anorganies. Dit kan materiaal wees wat natuurlik voorkom of vervaardig word deur natuurlike prosesse soos in die geval van kompos of deur chemiese prosesse (soos die Haber-proses). Hierdie chemiese verbindings verseker dat grasperke, tuine, landbougewasse mooi daar uitsien aangesien hulle verseker dat die plante hul noodsaaklike voedingstowwe kry wat plantegroei bevorder.

Misstowwe verskaf tipies in verskillende verhoudings die drie hoof voedingstowwe (stikstof, fosfor, kalium:N-P-K), die sekondêre voedingstowwe (kalsium, swael, magnesium en soms ook spoorelemente oftewel mikrovoedingstowwe wat 'n rol speel in die voeding van plante en diere (boor, chloor, mangaan, yster, sink, koper, molibdeen en seleen).

Al is stikstof volop in die aarde se atmosfeer is daar relatief min plante met die vermoë om stikstof direk vanuit die atmosfeer vas te lê. Die meeste plante vereis dus dat stikstofverbindings in die grond teenwoordig is sodat hulle kan groei.


</doc>
<doc id="33248" url="https://af.wikipedia.org/wiki?curid=33248" title="Bregenz">
Bregenz

Bregenz (plaaslik ['breagats], Standaardduits ['bre:gənts]) is die hoofstad van Vorarlberg, die mees westelike deelstaat van Oostenryk langs die Bodenmeer, en dié deelstaat se derde grootste stad naas Dornbirn en Feldkirch. Die stad het 'n bevolking van 29 562 op 1 Januarie 2017 gehad en het 'n oppervlakte van 29,51 km².


</doc>
<doc id="33250" url="https://af.wikipedia.org/wiki?curid=33250" title="Pous Celestinus III">
Pous Celestinus III

Celestinus III was die 175ste pous van die Rooms-Katolieke Kerk van 1191 tot 1198.

Pous Celestinus III is gebore as Giacinto Bobone (ook Jacinto Bobo of Hyacinto Bobo) ongeveer in 1106 in Rome, Italië, seun van Pietro Bobone. Hy was die eerste pous uit die Orsini familie. In 1126 word hy sub-diaken van die Lateraanse basiliek. Hy was 'n leerling van Pierre Abélard en het hom later verdedig teen kerklike kritiek oor sy rasionalistiese denke. In 1144 word hy kardinaal-diaken van Santa Maria in Cosmedin en in 1154 en 1172 reis hy na Spanje as pouslike legaat. Op vyf-en-tagtig jarige leeftyd op 30 Maart 1191 volg hy Pous Clemens III op en regeer tot sy dood op 8 Januarie 1198. Hy word opgevolg deur Pous Innocentius III. 
Die naam ‘Celestinus’ beteken 'hemelse'.

Pous Celestinus III was 'n kompromie-kandidaat. Hy was slegs 'n diaken en nie priester toe hy verkies is nie. Op Paassaterdag 13 April 1191 word hy as priester gewy, op Paassondag daarna as biskop gewy en as pous gekroon. Op tweede Paasdag 15 April 1191 kroon hy Hendrik VI en sy vrou Constance van Sisilië tot keiser en keiserin. Ondanks die aansprake van die keiserin, hou Celestinus by die beleid van sy voorganger om Tancred van Lecce as koning van Sisilië te erken. Self na die dood van Tancred en sy seun en erfgenaam in 1194 en die verowering van Sisilië deur Hendrik, wou die pous nie Hendrik se aansprake op Sisilië erken nie. Self toe die keiser aanbied om op kruistog te gaan, het die pous nie van houding verander nie.

Celestinus ekskommunikeer in 1193 Leopold V van Oostenryk omdat hy Richard Leeuehart gevange geneem het terwyl hy van die kruistog af teruggekom het. Oostenryk word onder 'n pouslike interdik geplaas. Hy het egter nie Hendrik bestraf nie omdat Richard 'n bondgenootskap met Tancred teen die keiser gehad het.

In 1191 erken die pous die Duitse Orde (Teutoniese ridderorde) wat in 1190 gestig is tydens die derde kruistog om hospitale vir die siekes en gewondes te beman. Hy het ook die Orde van die Tempeliers en die Orde van Malta gesteun.

Die pous weier egter om 'n egskeiding aan koning Filips II van Frankryk van sy vrou koningin Ingeborg toe te staan en het koning Alfonso IX van Leon oortuig om sy verhouding met 'n Portugese prinses te laat staan..

Pous Celestinus het St. Malachy van Armagh, St. Bernward van Hildesheim (1193), St. Johannes Gualbert (1193) en St. Ubaldus van Gubbio (1192)heilig verklaar.

Aan die einde van 1197 wou Celestinus vrywillig aftree ten gunste van kardinaal Giovanni di San Paolo, maar die kardinale het dit nie toegelaat nie.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="33254" url="https://af.wikipedia.org/wiki?curid=33254" title="Gewone luislang">
Gewone luislang

Die Suider-Afrikaanse luislang of gewone luislang ("Python natalensis"), voorheen ook genoem die Afrika-rotsluislang, Natalse rotsslang, rooibokslang, konstriktorslang, bosveldslang en verkeerdelik boa, is 'n slangsoort van die familie "Pythonidae" en word by die subfamilie van die luislange ingedeel. Die spesie is voorheen as 'n subspesie van die "Python sebae" beskou en word eers as 'n afsonderlike spesie in 1999 erken. Met 'n bevestigde lengte van meer as vyf meter is die Suider-Afrikaanse luislang een van die grootste slange ter wêreld. Die verspreiding beslaan die tropiese en subtropiese dele van Sentraal- tot Suid-Afrika. Die spesie hou hoofsaaklik in die oop savanne, nie te ver van water nie. As kultuurvlugter vermy die luislang menslike nedersettings en word soms net teëgekom by matig intensief verboude plantasies.

Na die grootte van die luislang wissel die voedsel van klein tot medium, bitter selde tot groot gewerwelde diere. Volwasse luislange vreet dikwels klein boksoorte. In uitsonderlike gevalle word ook prooidiere van oor die 25 kilogram, soos halfvolgroeide rooibokke en waterboklammers, en klein jagluiperdwelpies gevang. Die Suider-Afrikaanse luislange is soos al die slangsoorte van die genus "Python" eierlêend (ovipaar) en behoort tot die soort waar die wyfie nie die broeitemperatuur deur spierbewings nie, maar deur die son reguleer. Weens verdelging voor die voet en habitatvernietiging het die aantal luislange in hul oorspronklike verspreidingsgebied drasties verminder; die Internasionale Unie vir die Bewaring van die Natuur beskou hierdie slang egter steeds as 'n nie-bedreigde spesie.

Die jong, onvolgroeide slange is baie slank gebou, terwyl die volgroeide Suider-Afrikaanse luislange 'n baie kragtige lyf het.
Die breë, groot kop is duidelik van die nek onderskeibaar. Die snoet is na die punt toe afgerond. Hier sit die neusgate skuins tussen die bo- en die sykante van die kop. Die grypstert maak sowat 11% van die wyfies en tot oor die 13% van die mannetjies se totale lengte uit. Die spore is by die mannetjies groter as by die wyfies.

By slange word na skubbe dikwels as skilde verwys. 'n Skild is 'n skub met 'n spesiale beskermende funksie.

Een groot paar "internasale skilde" (tussenneusskilde) volg twee groot pare "prefrontale skilde" (voor-voorhoofskilde). Die res van die bokant van die kop is kenmerkend met klein, onreëlmatige skilde bedek. So is die "frontale skilde" (voorhoofskilde), in teenstelling met die Afrika-rotsluislang, in vele individuele skilde verdeel en daarom nie meer as sodanig herkenbaar nie. Op die sykant van die kop vind mens baie klein "loreale skilde" (leiselsskilde). Hulle aantal is minder as die Afrika-rotsluislang s'n. Rondom die oog is 'n ring van 8 tot 13 "sirkumorbitale skilde" (oogkas-omringende skilde). Daarvan is die "supraokulêre skilde" (bo-oogse skubbe) in teenstelling met die ander spesie in twee of drie individuele skubbe verdeel. Dit vorm 'n groot bo- en een tot twee kleiner onder- "preokulêre skilde" (vooroogskilde), drie tot vier "postokulêre skilde" (agteroogskilde) en meestal drie "infraokulêre skilde" (onderoogskilde). Van bo gesien dra die "rostrale skild" (snoetskild) twee diep labiaalgroewe (lipholtes). Van die 10 tot 16 "supralabiale skilde" (bolipskilde) besit die twee voorstes lipgroewe of lipkuiltjies. Daar is 17 tot 24 "infralabiale skilde" (onderlipskilde), waarvan die eerste 4 tot 6 swak herkenbare hittegevoelige lipkuiltjies het.

Die aantal "ventrale skilde" (pensskubbe) wissel na gelang van die individu tussen 260 en 291; die aantal rugskildrye in die middellyf is gewoonlik tussen 78 en 99. Vanaf die kloaak tot by die stertpunt kan 63 tot 84 pare "subkoudale skilde" (onderstertskubbe) gevind word.

Die grondkleur wissel van ligbruin, oranje, olyfgroen tot grys. Die slangvelpatroon is nie eentonig nie, maar veranderlik. In die voorste derde van die lyf is groot, oorwegend reghoekige, donkerbruin, swartrandige rugvlekke wat na die stert se kant toe saamsmelt en 'n aaneenlopende donker rugband vorm. Hierdie donker rugband loop oor die rand na die flanke heen en al langs die ruggraat se ligte vlekke af. Laasgenoemde versmelt vanaf die agterlyf om onafgebroke strepe te vorm. Die donker rugpatroon word rondom geskei deur 'n dun, heelwat onduidelike ligte gaping van die grondkleur. Al langs die flanke is groot, smal donkerbruin vlekke met halfligte middelpunte. In die agterlyf versmelt die flankvlekke dikwels met mekaar en met die rugpatroon. By sowat 25 % van hierdie slange is daar 'n lang, streepvormige ligbruin gedeelte tussen die donker patroon van die bokant van die stert. By 50% is hierdie gedeelte onderbroke en by 25% heeltemal afwesig. Op die wit pens is daar enkele swart vlekke; op die onderkant van die stert is dit talryker.

Die kop van die Suider-Afrikaanse luislang is oor die algemeen minder kontrasterend van kleur en die patroon yler gevorm as by die Afrika-rotsluislang. Die ligbruin tot ligpienk gekleurde bokant van die kop het 'n pylvormige donkerbruin patroon wat van die neus deur die oog tot by die nek loop en in die middel oor 'n helder strepie beskik. Aan die sykant van die kop loop daar 'n dun donker streep vanaf die neusgat deur die oog. Op die bolip onder die oog is 'n klein donker driehoek. Dit is meestal verklein of in 'n paar klein vlekkies opgebreek. Onder omtrent die oogmiddellyn loop 'n donker streep na agter tot min of meer by die mondhoek. Hierdie streep kan in sy sentrum duidelik helderder wees. Op die wit onderkant van die kop, die onderlip en die keel is 'n patroon van 'n paar klein vlekkies. Ook die res van die onderkant van die kop het gewoonlik 'n paar donker vlekke.

Die iris is donkerbruin en nouliks van die swart pupille onderskeibaar.

Die Suider-Afrikaanse luislang word gemiddeld tussen 2,8 en 4 meter lank. Individue met 'n lengte van meer as 4,6 meter is 'n seldsame verskynsel. Wat lengte en massa betref bestaan daar by hierdie slangsoort 'n geslagsdimorfisme: die wyfies is gewoonlik aansienlik groter en swaarder as die mannetjies. Van die 75 individue wat in Suid-Afrika ondersoek is, was die langste wyfie 4,34 meter lank en het 53,4 kilogram geweeg. Die grootste mannetjie was 4,23 meter lank en het 31,1 kilogram geweeg. In die verlede is massiewe uitgerekte slangvelle herhaaldelik by optekening gebruik, wat die historiese syfers onakkuraat maak. Slegs een goeie bewys van destyds is 'n lewende eksemplaar van 5,56 meter lank. Dit is in die voormalige Koninkryk van Zoeloeland gevang, deur FitzSimons (1930) gemeet en in die slangpark te Port Elizabeth vertoon. Die langste Suider-Afrikaanse luislang wat wetenskaplik korrek opgeteken is, is uit die voormalige Transvaal afkomstig. Dit was, volgens Branch & Haacke (1980), gesamentlik 5,8 meter lank.

Die verspreidingsgebied van die Suider-Afrikaanse luislang wissel op die Afrika-vasteland vanaf die ewenaar suidwaarts na Suid-Afrika. In Sentraal-Afrika is hierdie slangsoort in Suid-Angola, in die oostelike en suidoostelike deel van die Demokratiese Republiek van die Kongo en in Zambië verspreid. In Oos-Afrika kry mens hierdie luislang in Kenia, Suid-Tanzanië, Burundi, Malawi, Mosambiek en Zimbabwe. In Suider-Afrika strek sy voorkoms van Noord-Namibië oor Botswana, eSwatini tot in die suidoostelike deel van Suid-Afrika. In die Oos-Kaap in Suid-Afrika is die suidelikste luislangbevolking geleë. Dit is ten volle geïsoleer en ongeveer 350 kilometer van ander populasies afgesonder. 'n Ander klaarblyklik geïsoleerde bevolking is in die Kalahari Gemsbok Nasionale Park in die Suid-Afrikaanse ZF Mgcawu-distrik, wat moontlik ook verbindinge het met 'n vermoedelik soortgelyke geïsoleerde populasie in Suid-Namibië. Die spesie is afwesig in die woestyngebiede aan die weste en die suide van Namibië en Botswana en in die westelike helfte van Suid-Afrika.

Daar word vermoed dat die Suider-Afrikaanse luislang eens noordwaarts al langs die westelike en oostelike valleie van die Groot Skeurvallei versprei het waar die Afrika-rotsluislang oorheersend is. In Kenia is daar 40 km noordwes van Mwingi vandag nog 'n gebied waar die twee luislangspesies se habitatte oorvleuel. Ook in Burundi en in die ooste van die Kivuprovinsie van die Demokratiese Republiek van die Kongo bestaan daar nog oorblywende bevolkings. In Tanzanië oorvleuel die verspreidingsgebiede van beide spesies oor 'n ruim 900 kilometer. Vorige ondersoeke in Angola toon 'n volledig ruimtelike skeiding van al twee spesies.

Die Suider-Afrikaanse luislang hou oorwegend in die oop savannes. Daarbenewens bly hy ook in bosryke klowe, kusruigtes, op langgrasveld, die oop bosveld, op rotsagtige heuwels en soms selfs in halfwoestyne. Hy kan veral aangetref word in die nabyheid van standhoudende waterbronne soos riviere en mere. In die Katangaprovinsie van die Demokratiese Republiek van die Kongo is hierdie slang op die Kundelungu-plato 1 750 meter bo seevlak gevind. In die Nyanga-distrik van Zimbabwe en moontlik ook in Kenia en Tanzanië kan sy habitat hoogtes van 2 000 meter bo seespieël bereik. In Kenia en Noord-Tanzanië, waar die Suider-Afrikaanse luislang en die Afrika-rotsluislang se verspreidingsgebiede oorvleuel, is die Suider-Afrikaanse luislang hoofsaaklik in die hoër dele teenwoordig. As 'n beduidende kultuurvlugter vermy die Suider-Afrikaanse luislang menslike nedersettings en intensiewe landbougebied. In die plantasies wat matig intensief verbou word maak hy egter gereeld jag op knaagdiere. Hy sal ook soms op plase deur die reuk van vee nadergelok word.

Ondersoeke het getoon dat die verspreidingsgebied van hierdie luislange onder andere beperk word deur die koel omgewing, deurdat lae temperature suksesvolle teling aansienlik inperk. So sal 'n Suider-Afrikaanse luislang teoreties in koeler streke kan oorleef, maar nie suksesvol voortplant nie. In baie gebiede onderworpe aan barheid en klimaatskommelinge is die voorkoms van hierdie luislang dikwels toe te skryf aan die teenwoordigheid van erdvarke, vlakvarke en ystervarke, omdat hulle gate as optimale mikro-habitat vir die spesie kan dien.

Die Suider-Afrikaanse luislang is oorwegend 'n grondslang, wat hom op die grond gemaklik tot vinnig en reguit kan voortbeweeg. Anders as wat die naam "luislang" kan tipeer, wat aktiwiteit en beweging betref, is die spesie oor die algemeen baie lewendig en voortdurend aan die beweeg. In Suid-Afrika kon deur 'n opspoortoestel vasgestel word dat volwasse individue binne enkele dae afstande van vyf kilometer kan aflê en oor 'n jaar heen 'n gebied van meer as 500 hektaar kan dek.

As bobaas-klimdier is die slang dikwels te vinde in die takke van bosse en bome, besig om te rus of op die uitkyk te wees vir prooi. By laasgenoemde neem die slang tot die laaste oomblik op die oorhangende tak 'n gespanne waghouding in, voordat hy geruisloos onder op die verbylopende prooidier val.

Suider-Afrikaanse luislange is goeie swemmers. Hulle kan partykeer meer as twee meter diep duik en vir ten minste 15 minute sonder lug klaarkom. Sommiges kan vir lang tye onder vlak water by die oewer lê met net die neusgate en oë wat bo die oppervlakte uitsteek. Vanuit hierdie goed gekamoefleerde posisie kan prooidiere dikwels beloer word wat na die water om drinkdoeleindes kom. Hoewel die Suider-Afrikaanse luislang in Suid-Afrika naby water bly, is die neiging onder enkele individue om te swem eerder 'n uitsondering op die reël. Slegs gemiddeld 3% van die dae per jaar is deur die 24 ondersoekte slange in water deurgebring. Die badsessie is eerder seisoensgebonde. Om die afgekoelde lyf ná afkoeling deur water van gemiddeld 20ºC te verwarm, sal die luislange prakties oor hierdie tyd daagliks sonbestraalde dele aan land gaan opsoek.

Op die oog af leef jong luislange weens die talle roofdiere in die verborgenheid, terwyl die uitgegroeide slange bedags dikwels ure lank in die oopte deurbring. As wegkruip- en lêplek verkies die spesie onder andere: boomtoppe, bosse, lang gras, hol boomstamme, verlate gate van erdvarke, vlakvarke en ystervarke, diep klowe, rotsskeure, onbewoonde termiethope en oewerplantegroei.

Suider-Afrikaanse luislange is sowel dag- as nagdiere, waarby hul saans die meeste aktiwiteit toon. Die dagaktiwiteite hang egter af van die omgewingstemperatuur. In Suid-Afrika, waar beduidende seisoenale temperatuurverskille voorkom, is hierdie spesie in die lente sowel bedags as snags aktief. Hierdie gunstige temperature bevorder hul bewegings- en paringsdrang. Met die toenemende somershitte word hul aktiwiteit toenemend tot die gematigde nag beperk; die dag word in skaduwee en koel wegkruipplekke deurgebring.<ref name="Alexander/Marais">G. J. Alexander, J. Marais: "A Guide to the Reptiles of Southern Africa". Struik Publishers, Cape Town 2007, ISBN 978-1-77007-386-9, bl. 61–65.</ref> Teen herfs is die temperature weer gunstig vir dag- en nagaktiwiteite. Om sonder kos in die koel wintermaande klaar te kom, verhoog hul soektogte in hierdie herfstyd na kos. In die koel winter bly die luislange in klimaatgunstige grotte en hul verlaat meestal slegs in die warm smiddae om in die son vir sowat twee ure te bak. Sommige van hulle bly ook met erg verminderde aktiwiteit vir 'n hele week lank ondergronds.

In Suid-Afrika word sonbaaiplekke vir meer as die helfte van die klimaatgunstige dae van die jaar, veral in die herfs en winter, aktief opgesoek. Die luislange lê soggens in die son met die doel om 'n opmerklik eenvormige, geslagsonspesifieke en slegs geringe seisoensgebonde liggaamstemperatuur van ongeveer 32 ºC te verkry. Om nie te oorverhit nie, wissel hul dan na 'n skaduryke plek in die gras of onder ander plantegroei en neem soms 'n wagposisie in. Na gelang van die sonligtyd pendel hul dan soms meer as vyf keer en oor 'n tydperk van meer as vier ure tussen sonnige en skaduryke plekke om hul liggaamstemperatuur te reguleer.

Uitsonderings sluit egter prooiverterende luislange in, asook dragtige en broeiende wyfies, wat nog langer in die son bak en hierdeur 'n aansienlike hoë doeltemperatuur van omtrent 35 ºC probeer bereik. Oor die algemeen verhit die Suider-Afrikaanse luislange twee keer so vinnig as wat hulle afkoel. Klein luislange van een meter lank verwarm omtrent twee keer so vinnig as baie groot slange van 4 meter. Die verwarmingstydperk is egter vir die groot slange kort genoeg om slegs 'n klein deel van die dag in die son te baai. So benut volwasse slange ook in die winter minder as twee uur in die son om hul lyf van soms onder 15 ºC na die gewenste 32 ºC te verwarm.

Die dieet van die Suider-Afrikaanse luislang bestaan hoofsaaklik uit warmbloedige diere. Jong luislange vreet dikwels voëltjies en knaagdiere, selde ook akkedisse en paddas, maar soos hulle ouer word, vreet hulle ook groter prooi soos klipdassies, fisante en tarentale. Van die algemeenste prooidiere by onvolgroeide en volgroeide Suider-Afrikaanse luislange is die klipdassie, egte hase, springhase, rietrotte en ander knaagdiere, kleintjies van die egte varke, katsoorte, jakkalse, klein ape soos die blouaap, grondvoëls en klein boksoorte soos die gewone duiker, blouduiker, tropiese grysbok en rooiboklammers. Soms sal ook ystervarke aangedurf word. In seldsame gevalle word ook vis, soos die kurper, likkewane, Nylkrokodilletjies, eendeiers en selfs aas verslind. Knewels van 4 meter is in staat om prooi van 25 kilogram in te sluk. Van die baie groot Suider-Afrikaanse luislange kan, in seldsame gevalle, kans sien vir jong waterkoedoes, jong bontebokke, jong njalas, bohorrietbokkies, waterboklammers, wildehonde en klein jagluiperds.
Buitengewone groot prooidiere kan ook gevreet word. So het 'n Suider-Afrikaanse luislangwyfie van 4,7 meter en 37 kilogram 'n byna ewe swaar halfvolwasse rooibok van 35 kilogram ingesluk. Daar is ook 'n geval opgeteken waar 'n individu van 4,88 meter 'n rooibok van 59 kilogram gevang het.

'n Volwasse Suider-Afrikaanse luislang sal dikwels rondswerf op soek na kos. Meer dikwels is hy op die uitkyk vir prooi in die takke, op die rivieroewers of lê versteek naby die rand van 'n wildspaadjie. Die luislang het hittereseptore op sy lippe wat hom in staat stel om sy prooi se hitte waar te neem en dus selfs in die donker akkuraat te pik. Die prooi word met die slang se skerp, teruggekromde tande gebyt, waarna die slang hom om die prooi krul. Verhoudingsgewys word om klein prooi een, groter prooi twee en vir baie groot prooi tot vyf omwikkelings gemaak, waarby in die laaste geval omtrent die hele lyf gebruik word. Die slang krul hom so styf as moontlik om die prooi en met elke uitaseming van die dier, word die kronkels se drukking vermeerder totdat die dier versmoor. Bene word nie met opset in mekaar gedruk of gebreek nie: sodra die prooi se hartklop ophou, ontspan die luislang sy kronkels. Nadat die prooi gedood is, sal die slang dit met sy trillende tong ondersoek en dit dan kop eerste insluk. Hierdie ondersoek met die trillende tong het die wanopvatting by die mens laat ontstaan dat die luislang sy prooi eers glad lek voordat hy dit insluk. Die inslukproses kan soms tot anderhalf uur in beslag neem. Die verorbering van ystervarke en gehoringde boksoorte het dikwels wonde tot gevolg. So is verskeie individue waargeneem waar die horings die slukderm, die ribbeboog en die vel deursteek. Hierdie groot wonde genees egter in die meeste gevalle heeltemal sonder gevolge.

Die luislang kan ná 'n groot maaltyd drie tot ses maande sonder kos bly.

In Sentraal-Afrika is paring en die lê van eiers oor die hele jaar heen waargeneem. Suidwaarts raak voortplanting meer seisoensgebonde. In Suid-Afrika is die paringstyd tydens die koel winter van einde Junie tot begin September. Bronstige wyfies tree in hierdie tyd baie aktief op en lê lang afstande af. Die mannetjies spoor die bronstige wyfies op deur hul feromoonspore op die grond te volg. Tot so 12 mannetjies volg gelyktydig die wyfie. Die mannetjies toon geen tekens van aggressie teenoor mekaar nie. Waarnemings in gevangenskap toon dat die dominante luislangmannetjie gedurende die toenaderingstyd herhaaldelik van agter oor die wyfie seil. Daarby druk hy hom teen haar lyf, streel en du saggies met sy snoet in haar nekarea en vlei sy stert teen die kant van hare. As die wyfie gereed is om te paar, lig sy haar stert op en maak die kloaak oop. Dan volg die 54 tot 173 minute lange kopulasie. Dragtige Suider-Afrikaanse luislange bak in vergelyking met onbevrugte wyfies meer dikwels in die son en probeer 'n liggaamstemperatuur van sowat 35 ºC verkry.
In Suid-Afrika soek die wyfie 'n nes ná die draagtyd van ongeveer twee maande by die aanvang van die nat en warm seisoen van September tot Desember. Ondere andere is leë gate van erdvarke, vlakvarke en ystervarke geskik hiervoor, asook verlate termiethope en diep rotsskeure. By die lê van eiers by 14 wyfies afsonderlik is 17-74 eiers, gemiddeld 30 eiers, getel. Die aantal eiers is van die grootte en bou van die wyfie afhanklik en ook selde sal tot 100 eiers gelê word. Hierdie 62–92 × 53–64 millimeter en 114-149 gram, taai, wit eiers word dan deur die wyfie se lyf omwikkel en soos 'n toring van 45-60 sentimeter in deursnee en 'n hoogte van tot 30 sentimeter gestapel. Die luislang is ongewoon onder die slange aangesien die wyfie tydens die broeitydperk by haar eiers bly: sy spandeer 80% tot 100% van die tyd om haar eiers gekrul, om hulle te beskerm en die eiers warm te hou. Sy sal die eiers slegs verlaat op soek na water en sal tydens die periode glad nie eet nie.

Die inkubasie- en broeitydperk is ten nouste afhanklik van 'n relatief konstante broeitemperatuur van oor die 28 ºC. Omrede die broeiplektemperatuur ten minste in Suid-Afrika ook bedags onder hierdie temperatuur verkeer, moet die inkubasietemperatuur aktief verhoog word. In teenstelling met ander spesies van die genus "Python" kan die Suider-Afrikaanse luislangwyfie die broeitemperatuur sonder spierbewing verhoog. Pleks daarvan verlaat sy gewoonlik twee keer per dag die nes om in die son tot omtrent 35 ºC te bak – soms selfs tot onder die dodelike liggaamstemperatuur van oor die 40 ºC. Sy keer dan onmiddellik terug na die broeisel om die gewonne liggaamstemperatuur aan die eiers en die "broeikas" af te gee. Omrede die lyfkleur van die broeiwyfie weens hormonale veranderinge amper swart word, funksioneer die hitte-absorpsie in hierdie tydperk doeltreffender. In enkele gevalle is opgemerk dat die wyfie na water gegaan het, haar lyf natgemaak en na die nes teruggekeer het en so aktief die vogtigheid van die broeikas gereguleer het. Oor die algemeen is blootgestelde wyfies uiters sku en draai selfs by geringe steurnisse beskermend na die broeisel terug.
In gevangenskap broei die eiers uit ná 'n tydperk van 79-110 dae, afhangende van die broeitemperatuur. Die 48-63 sentimeter en 66-77 gram slangetjies is helderder en die patrone duideliker as die volgroeide luislange. Volgens waarnemings in Suid-Afrika bly die wyfie en kleintjies nog ongeveer twee weke in die nes. Oordag verlaat hulle die broeiplek om voor by die ingang in die son te bak. Saans keer die wyfie na die nes terug en krul haar om die leë eierdoppe. Die luislangetjies seil dan in die kronkels van die wyfie en benut haar as bron van hitte. Daar word vermoed dat hierdie warmte die vertering aanhelp van die nog gebergte dooier in die slangetjies se mae. Dit wil voorkom of die wyfie nie meer 'n beskermingsfunksie vervul wanneer in samesyn verkeer word nie; sy is eintlik taamlik bang en soek by stoornisse heel eerste skuiling. Na omtrent 12 dae vervel die slangetjies die eerste keer; 'n dag of twee later verlaat hulle die nes finaal. Die geslagsrypheid word in gevangenskap teen 2,2-6 jaar by 'n lengte van omtrent 2,5 meter bereik. Vrylewende luislange moet soms vermoedelik, deels te wyte aan ongunstige omstandighede, meer as 10 jaar oud word voordat hulle geslagsryp is.

Die lê van eiers en die gevolglike broeityd gaan by die wyfie met 'n baie hoë energieverbruik gepaard. Teen die einde van die inkubasietydperk verloor sy gemiddeld 60% van haar oorspronklike massa. Voortplanting hou dus 'n verhoogde sterfterisiko in. 'n Reeds verswakte wyfie van 4,37 meter en 42 kilogram voor voortplanting het ná teling 12 kilogram geweeg en kort daarna gevrek. Om weer die oorspronklike liggaamsmassa te herwin kan 'n paar maande duur. Om hierdie rede lê die vrylewende wyfies dikwels slegs elke tweede of derde jaar eiers.

Inligting oor die gemiddelde en maksimumouderdom van vrylewende individue is onbekend. In gevangenskap word Suider-Afrikaanse luislange in die reël 20 tot 25 jaar oud.

Onder die talle nesrowers is daar rotte, (dwerg)muishonde, jakkalse en likkewane. Voorts het die Suider-Afrikaanse luislang in sy jong stadium baie vyande, byvoorbeeld: krokodille, luiperds, ratels, weereens (dwerg)muishonde en slangvretende slange soos die Kaapse vylslang ("Mehelya capenis"). In hul volgevrete toestand is groot luislange ook in hul voortbeweging en verdediging ingeperk en kan onder andere prooi word vir hiënas en wildehonde. Soms word hierdie luislange ook deur wildevarke, veral die vlakvark, aangeval wat sy kleintjies teen roofdiere verdedig. Suider-Afrikaanse luislange van 4 meter is reeds doodgemaak. Andersins blyk groot slange teen roofdiere weerstand te bied.

Soos by die meeste ander slange word 'n aantal parasiete op die Suider-Afrikaanse luislange aangetref. Onder die ektoparasiete is verskeie bosluise en myte. Tot op hede is ook verskeie protosoë in die ingewande en bloed gevind, waaronder in die spysverteringskanaal die lintwurm ("Cestoda") en aalwurm ("Nematode"), en in die longweefsel die tongwurm ("Pentastomida") van die soort "Armillifer".

Waar die Suider-Afrikaanse luislang eens talryk en wyd verspreid was, het hy intussen in baie dele van sy verspreidingsgebied skaarser geword. Vir dekades is hierdie luislang in baie lande binne sy verspreidingsgebied vir die leernywerheid gevang en gedood, maar in 'n mindere mate as enige luislangsoort van Suidoos-Asië. Ook eet baie Afrika-stamme sy blykbaar voedsame vleis en gebruik die vet vir hul tradisionele medisyne. Baie boere is tans deeglik bewus dat die Suider-Afrikaanse luislang 'n belangrike funksie vervul in die uitroei van pesdiere soos rietrotte, dassies en jakkalse op landbougrond, maar hierdie slange word nog steeds gejag uit vrees dat ander nuttige diere opgevreet sal word. Soms word hulle ook doodgemaak uit vrees dat kindertjies gedood sal word. Verder is hierdie luislang as kultuurvlugter geneig om uit digbevolkte gebiede pad te gee en om intensief verboude landbougrond te vermy. So het byvoorbeeld die fel en plotselinge ontbossing vir die uitbreiding van suikerrietplantasies in Suid-Afrika tot plaaslike uitroeiing gelei. Tans raak dit ook kommerwekkender hoeveel luislange die Suider-Afrikaanse paaie oorsteek en doodgery word. Daarbenewens neem die grootskaalse gebruik van elektriese heinings vir weiding toe, sodat al hoe meer luislange vrek weens elektriese skokke. Hierdie voortdurende neiging word as 'n toekomstige bedreiging vir individuele bevolkings beskou.

Die Oos-Kaapse luislangbevolking word reeds in 1927 as gevolg van intensiewe jag en habitatvernietiging as uitgesterf gereken. In die volgende paar jaar is in die gebied steeds enkele individue opgemerk, maar die uiteindelike herstel van hierdie kwynende bevolking was egter nie denkbaar nie. Danksy 'n hervestigingsprojek, waar 34 Suider-Afrikaanse luislange tussen 1980 en 1987 in die Andries Vosloo Koedoereservaat vrygelaat is, het die Kaapse bevolking intussen weer begin groei. Sedert die spesie kragtens die Suid-Afrikaanse Wet in 1988 onder beskerming geplaas is, het vele ander hervestigingsprojekte ook hier begin plaasvind. Ook in gebiede wat nog nie voorheen deur hierdie luislange bewoon is nie, is herinvoering met gedeeltelike sukses uitgevoer. In Namibië is hierdie luislang reeds sedert 1975 voorkomend onder beskerming geplaas, sodat geen beduidende leer- en dierehandel gevestig kon word nie. Hoewel die Suider-Afrikaanse luislang in die landelike gebiede van Namibië ook vandag nog heel dikwels onwettig doodgemaak word, is sy voortbestaan in gebiede afgesonder van mense nog relatief hoog en het sy groot verspreidingsgebied grotendeels bewaar gebly.

Ten spyte van die sigbare agteruitgang oor die hele verspreidingsgebied heen, word die Suider-Afrikaanse luislang steeds as wydverspreid gesien, heel dikwels veral in enkele wildtuine. Op grond hiervan word hy deur die IUBN as 'n onbedreigde spesie beskou. CITES beskou hierdie luislang egter as bedreig, is gelys in Bylae II en is onderhewig aan handelsbeperkings.

Smith beskryf die spesie in 1840 op grond van 'n Suid-Afrikaanse eksemplaar uit die omgewing van die hawestad Durban, voorheen Port Natal. Die Suider-Afrikaanse luislang kry sy wetenskaplike naam "Python natalensis" van hierdie plek.
Die verwantskap tussen die groot Afrikaanse luislange, "Python sebae" (Gmelin 1789), "Python natalensis" (Smith 1840) en "Python saxuloides" (Miller&Smith 1979) was lank onduidelik. Daar was 'n gebrek aan eksemplare van elke spesie, veral uit die plekke waar hul simpatries of parapatries voorkom. Daarom is hierdie luislange in die 20ste eeu grotendeels slegs as 'n eensoortige spesie erken, naamlik "Python sebae". Aan die hand van 'n groot dataversameling kon Broadley (1984) luislange in 'n noordelike en 'n suidelike verspreidingsgebied afkamp, hoofsaaklik op grond van die fragmenteringssterkte van die skilde van die bokant van die kop en die patroon van die sykant van die kop. Vanweë moontlike kruisings in die oorvleuelende verspreidingsgebiede klassifiseer hy al twee groepe as subspesies en benoem die noordelike vorm "Python sebae" en die suidelike vorm "Python sebae natalensis". "Python saxuloides" blyk toe 'n afwykende Keniaanse bevolking van "Python sebae natalensis" te wees en word met laasgenoemde gelykgestel. In 1999 ken Broadley beide subspesies 'n spesiestatus toe, omdat nuwe akkurater gegewens uit die gebiede met uitgebreide simpatrie in Burundi, Kenia en Tanzanië op geen kruising dui nie. In 2002 word egter berig van hibriedes naby die Tanzaniese stad Morogoro. Die klassifikasie van die twee afsonderlike spesies is egter nog op grond van die huidige gegewens van krag. Daar moet verdere bewyse van hibridisering gevind of 'n genetiese ontleding verkeerd bewys word om die spesiestatus ongedaan te maak.

Onder die Egte Luislange ("Pythons") is die Afrika-rotsluislang en die Suider-Afrikaanse luislang die nouste verwant aan die Suid- en Suidoos-Asiese Indiese en Birmaanse luislang. Dit blyk uit 'n onlangse molekulêrgenetiese ondersoek van die Afrika-rotsluislang en die Indiese en Birmaanse luislang.

Wildlewende Suider-Afrikaanse luislange is selde aggressief. As hulle skrik of versteur word, probeer hulle so gou moontlik te vlug. 'n Luislang sal homself slegs in groot nood met 'n paar afwerende byte verdedig. Met sy skerp, teruggeboë tande kan hy diep, septiese wonde nalaat. Die Suider-Afrikaanse luislang wat in die wildernis lewe raak bykans nooit by ongevalle met die mens betrokke nie. Tog word hy dikwels daarvan beskuldig dat hy mense aangeval of gedood het. Die meeste van hierdie aantygings is egter growwe oordrywings en by nadere ondersoek is gevind dat die voorval dikwels begin is deur aanvalle van die mens se kant af. Slegs een sterfte kon betroubare bewyse oplewer. Dit was 'n 13-jarige seun van 1,3 meter en 45 kilogram wat in 1978 in die Waterberg-distrik tydens 'n veewagtery deur 'n Suider-Afrikaanse luislang van ongeveer 4,5 meter aangeval en versmoor is. Daar word vermoed dat die reuk van die weidende vee en die skielike verskyning van die seun tot 'n fout by die slang gelei het en daarmee die prooivanggedrag van die luislang geaktiveer het.

Oor die algemeen bly die luislang ook sku teenoor die mens. In die voormalige Transvaal was daar ene J.J. Marais wat 'n aantal koeie opgemerk het wat ywerig besig was om iets op die grond te lek. By nadere ondersoek bevind hy dat dit 'n groot luislang was wat besig was om te vervel. Die luislang het uitgestrek gelê en is deur die beeste gelek. Toe die slang die aanwesigheid van die mens opgemerk het, het die slang hom in 'n gat teruggetrek.

Vanweë hul grootte en geheimsinnige lewenswyse bestaan daar onder inheemse stamme verskillende legendes en 'n paar bygelowe omtrent hierdie luislange. Hulle is die gunstelingdiere van baie toordokters en word deur baie stamme as die beliggaming van afgestorwenes se siele gesien. Daarom word hul in baie dele van Afrika nie versteur of gedood nie.

Aan die ander kant word Suider-Afrikaanse luislange deur sekere volkstamme baie graag en in groot hoeveelhede geëet. In die Demokratiese Republiek van die Kongo word hulle met spiese gejag of by die ingang van hul wegkruipplekke met strikke gevang. Koolgebraaide luislangsteak is besonder gewild. Dit proe soos Atlantiese kabeljou en is baie smaaklik, sag en geurig. Daarbenewens word die luislangvet deur baie inheemse stamme uitwendig as 'n salf teen rumatiek en borskwale aangewend en ingeneem as 'n drankie teen verskeie siektes.






</doc>
<doc id="33255" url="https://af.wikipedia.org/wiki?curid=33255" title="Grondbesoedeling">
Grondbesoedeling

Grondbesoedeling kom voor as die grondoppervlak of grondwater besoedel word deur stowwe wat nie in hulle natuurlike vorm daar voorkom nie. Grondbesoedeling lei tot die afbreek of totale vernietiging van die ekosisteem wat lewe op aarde onderhou.

Die besoedeling van grond skep geweldige probleme wat drinkwater betref omdat feitlik alle besoedelingstowwe vroeër of later in reën of smeltwater na die grondwater gevoer word. Grondwater is die belangrikste bron van drinkwater. Besoedeling kan veroorsaak dat grond onvrugbaar word indien die organismes wat vir humusvorming en stikstofbinding verantwoordelik is, aangetas word. Die belangrikste besoedelingstowwe is aardolieprodukte, plastiek, bestrydingsmiddels. swaar metale en moeilik verwerkbare stowwe in chemiese afval.

Nie alle stowwe wat in die grond verwerk word, veroorsaak besoedeling nie. Klein hoeveelhede organiese afval is selfs noodsaaklik vir humusvorming, wat die vrugbaarheid van grond in stand hou. In die laaste dekades het die hoeveelheid afval egter so toegeneem en het die samestelling daarvan so ingrypend verander met die toevoeging van plastiek en giftige stowwe dat die afval nie meer in vrugbare humus omgesit kan word nie. Die afvalstowwe wat nie verwerk word nie, vergiftig die grondorganismes. 

Die gevolg is dat die hoeveelheid hoër plante wat in die grond groei, sterk kan afneem. Dit kan die opbrengste vir die landbou verminder en ernstige skade aan natuur- en ontspanningsgebiede aanrig. Wanneer die boonste lae van die grond besoedel is, word die meeste skadelike stowwe deur reën- of smeltwater na die grondwater afgevoer. Baie sandgrondsoorte is so deurlaatbaar (poreus) dat die skadelike stowwe na die grondwater afgevoer word voor dit die organismes kan aantas. Dit is in werklikheid skadeliker as wat dit klink, omdat grondwater die belangrikste grondstof vir die bereiding van drinkwater is. 

Daarom is dit gevaarlik om, soos dikwels die geval is, verlate sandslote as stortterreine te gebruik. Grondwater dreineer in baie gevalle na die oppervlakwater van plasse, slote en riviere. Grondbesoedeling kan dus via oppervlakwater besoedeling van grondwater veroorsaak. Huishoudelike afval, motorafval, landbou-afval en nywerheidsafval is die belangrikste bronne van grandbesoedeling. Miljoene tonne huishoudelike afval word jaarliks op vullishope in die wêreld se stede gestort.

Landbou-afval bestaan uit bemestingsoorskotte en bestrydingsmiddels van die bio-nywerheid. Kunsmis word ook dikwels oordadig gebruik en hou ŉ bedreiging in vir natuurgebiede waarvan die waarde bepaal word deur hul voedselarme grond. Nywerheidsafval is grotendeels moeilik verwerkbaar. Behalwe die groot aantal motorwrakke is motors ook vir besoedeling verantwoordelik deur lood, olie en petrol. Die stowwe wat die gehalte van grond en bodemwater in groot mate aantas, is aardolieprodukte, plastiek, bestrydingsmiddels, swaar metale en chemiese afval.

Motors gee miljoene tonne onverbrande petrol in die atmosfeer af. In Europa kom daar vir elke kilometer pad jaarliks meer as 'n halwe ton olieprodukte met die grond in aanraking. ŉ Geweldige hoeveelheid olie wat in motorhawens of deur eienaars afgetap word, beland uiteindelik in die grond. Die oliedeeltjies kleef aan die grond of sand vas, maar mettertyd word die olie in die grondwater uitgespoel. Dit kan ernstige gevolge hê indien daar drinkwateropslagplekke in die omgewing is omdat 1 liter olie 1000 liter water ondrinkbaar kan maak. 

Olie in die grond kan die diere- en plantlewe ernstig benadeel. Die hoeveelheid skimmel, bakterieë en alge neem drasties af in besoedelde omstandighede. Sekere bakterieë kan vrye stikstof uit die atmosfeer opneem en dit bind. Besoedeling bevorder die vorming van ammoniak, sodat die bietjie stikstof wat nog opgegaar word, uit die grond verdwyn en die vrugbaarheid verder afneem. Ander natuurlike kringlope, soos die koolstofkringloop, word ook ontwrig.

Plastiek veroorsaak ernstige probleme by die herwinning of verwerking van vullis. Op vullishope belemmer plastiek die toevoer van lug en water, wat die verwerking van afval vertraag. Plastiek veroorsaak ook dat die omskakeling van stortterreine na ontspanningsterreine vertraag word. Die meeste soorte plastiek verteer of ontbind glad nie. In die afvalherwinningsbedryf veroorsaak plastiek en ander sintetiese stowwe toenemende probleme. Teen die einde van die sewentigerjare het plastiek ongeveer 10 % van alle huishoudelike afval uitgemaak. Die aanwesigheid van plastiek maak dit haas onmoontlik om huishoudelike afval vir kompos te gebruik. Ander besware teen plastiekmateriale is dat dit die omgewing ontsier en dat die verbranding daarvan in vullisverwerkingsfabrieke lugbesoedeling veroorsaak.

Die belangrikste swaar metale wat grondbesoedeling veroorsaak, is lood, sink en kadmium, kwik, koper en chroom. Selfs net klein hoeveelhede van hierdie metaIe is giftig vir lewende organismes. Hulle kan nie afgebreek of in onskadelike stowwe omgesit word nie. Indien hulle dan eenmaal besoedeling veroorsaak het, kan die omgewing nie herstel word nie. Fabrieke waar metaal verwerk en waar verf vervaardig word, voertuigverkeer en die landbou is die grootste besoedelaars. 

Motorverkeer veroorsaak dat lood in die grond kom en die landbou bring weer koper en kwik in die grond. Die metaaldeeltjies wat op die grond beland, kom in 'n later stadium in die grondwater of in oppervlakwater te lande. Hier heg die metaaldeeltjies hulle aan kleideeltjies in die water en word deur rivierwater verder gevoer. Die metaaldeeltjies word afgeset op plekke waar die rivier stadiger vloei of waar die rivier in die see uitmond. 

Na dekades kan 'n laag slik op so 'n plek gevorm word, wat die visse sal laat vrek en die water ondrinkbaar sal maak. Die swaar metale kom dan via allerhande organismes in die slik in visse, robbe en in die mens te lande. 'n Groot deel van die lood wat in die grond voorkom, is van voertuigverkeer afkomstig. Dit is daarom onverstandig om paaie langs damme of wateropgaarplekke te bou; besoedeling deur petroleumprodukte moet ook in aanmerking geneem word. Die gifgehalte van kwik is onder meer afhanklik van die vorm waarin dit in die grond beland het. Van die bekende vorme is die organiese kwikverbindings soos metielkwik, wat gebruik word om saaisaad te ontsmet. 

Die stof verhinder dat ensieme die senuweestelsel bereik wat verlamming of selfs die dood kan veroorsaak. In die sestigerjare het die stof die dood van duisende voëls veroorsaak en sedertdien is die gebruik van kwikhoudende saadontsmettingsmiddels in verskeie lande verbied. Ofskoon minder giftig, is koper net so gevaarlik soos kwik. 'n Groot hoeveelheid koper beland in die grond deur die mis van vee, wat koper deur hut kos inkry. Die feit dat koper by veevoer gevoeg word, beteken nie dat dit onskadelik vir diere is nie. Die uitwerking van koper hang af van die dosis. Klein

hoeveelde is noodsaaklik vir die ontwikkeling van 'n jong dier, maar groot dosisse kan gevaarlik wees. Verskillende diere reageer ook heeltemal anders op die in name van koper. Skape, laer diere en plante is byvoorbeeld uiters gevoelig vir koper. Die koper wat deur misstowwe in die grond beland, kan so toeneem dat dit die plantegroei beskadig.

'n Groot deel van die bestrydingsmiddels teen onkruid en landbouplae beland uiteindelik op plekke waarvoor dit nie bestem is nie. Die deel wat in die grond beland, kan 'n ernstige uitwerking op plante en diere hê. Organismes so os myte en wurms word uitgedun, waardeur die vorming van humus belemmer word.

Dit het 'n ernstige invloed op die gehalte van die grond. Bespuiting met gifstowwe om insekte uit te roei, verminder die vrugbaarheid van die grond, wat dan byvoorbeeld ‘n invloed op oeste het. Die stikstofbinding in die grond neem al, die wurms woel die grond minder om en die gif hoop op in die weefsels van laer diere, wat die prooi van hoër diere is.

Sedert mense meer bewus geword het van die behoud van die omgewing, het die chemiese nywerhede groot probleme met die storting van hul afval omdat die nie op dieselfde manier as huishoudelike afval verwerk kan word nie. Waar dit nie heimlik uitgelaat word nie, word chemiese afval in die see of in afgeleë myne gestort, of diep in die grond gepomp, wat geen oplossing vir die probleem is nie. Met diepteafvoer word vloeibare afvalstowwe onder druk na ŉ diepte van 250 m gepomp. 

Die metode kan egter net gebruik word as die afvalopgaarplek afgesluit is deur ŉ ondeurdringbare gesteentelaag, wat sal voorkom dat die afval in die grondwater beland. Daar is egter bykans geen gesteentelaag wat ondeurdringbaar is nie. Buitendien dek die lae nie groot oppervlaktes nie, sodat die afval tog mettertyd met ŉ ompad met die grondwater in aanraking sal kom.




</doc>
<doc id="33256" url="https://af.wikipedia.org/wiki?curid=33256" title="Suid-Afrikaanse wyn">
Suid-Afrikaanse wyn

Suid-Afrikaanse wyn is wyn wat in Suid-Afrika vervaardig word. Die produksie van wyn is hoofsaaklik gekonsentreer rondom Kaapstad, met groot druiweplantasies en produksiesentra by Paarl, Stellenbosch en Worcester. Suid-Afrikaanse wyn is wêreldwyd bekend. Die Suid-Afrikaanse wynbedryf produseer jaarliks gemiddeld een miljoen ton druiwe en verskaf werk aan sowat 300 000 mense.



</doc>
<doc id="33257" url="https://af.wikipedia.org/wiki?curid=33257" title="Organiese suur">
Organiese suur

'n Organiese suur is 'n organiese verbinding met suur eienskappe. Die algemeenste organiese sure is die karboksielsure wat hulle suurgehalte te danke het aan die karboksielgroep (-COOH). sulfoonsure wat die OSOH groep bevat is relatief sterker sure. Die relatiewe stabiliteit van die gekonjugeerde basis van die suur bepaal sy suurgehalte. Ander groepe kan ook suureienskappe veroorsaak, gewoonlik swakker: -OH, -SH, enole en die fenol groep.

'n Paar algemene voorbeelde sluit in:



</doc>
<doc id="33259" url="https://af.wikipedia.org/wiki?curid=33259" title="Eisenstadt">
Eisenstadt

Die Freistadt Eisenstadt (Hongaars "Kismarton", Kroaties "Željezno") is die hoofstad van die Oostenrykse deelstaat Burgenland (Kroaties "Gradišće", Hongaars "Őrvidék") en ook sy grootste nedersetting. In administratiewe opsig is Eisenstadt 'n statutêre of selfregerende stad.

Eisenstadt lê op 'n terras aan die suidelike voet van die Leitha-gebergte wat geleidelik na die Wulka-vlakte daal.

Die gemiddelde jaarlikse temperatuur was in die tydperk tussen 1961 en 1990 10,4 °C, terwyl die gemiddelde in 2007 11,8 °C was. Die gemiddelde jaarlikse reënval in die periode tussen 1961 en 1990 was 589 millimeter. 


</doc>
<doc id="33260" url="https://af.wikipedia.org/wiki?curid=33260" title="Xena: Warrior Princess">
Xena: Warrior Princess

Xena: Warrior Princess is 'n Amerikaanse televisiereeks wat eerste op die USA Network in die VSA op 15 September 1995 gewys is. Dit is geskep deur Robert Tapert wat ook die reekse "Hercules" en "Young Hercules" gemaak het.



</doc>
<doc id="33261" url="https://af.wikipedia.org/wiki?curid=33261" title="Olimpiese Winterspele 2002">
Olimpiese Winterspele 2002

Die Olimpiese Winterspele 2002 (Engels: "2002 Winter Olympics"), amptelik bekend as die XIXde Olimpiese Winterspele, is tussen 8 en 24 Februarie 2002 in Salt Lake City, Verenigde State, aangebied. Ander kandidaatstede was: Quebecstad (Kanada), Sion (Switserland) en Östersund (Swede).
Dit was die vierde Winterspele en agste Olimpiese Spele wat in die Verenigde State beslis is. Utah het met hierdie die vyfde Amerikaanse deelstaat geword, wat Olimpiese spele aangebied het. Die spele was veral deur die Aanvalle op 11 September 2001 vyf maande gelede oorskadu, maar word oorwegend as 'n groot sukses beskou.

Die Paralimpiese Winterspele 2002 is tussen 7 en 16 Maart in Salt Lake City gehou.

Salt Lake City is op 16 Junie 1995 in Boedapest deur die Internasionale Olimpiese Komitee gekies as die gasheer vir die Olimpiese Winterspele in 2002. Ander kandidate was: Östersund, Sion en Quebecstad.

Die stemming het as volg verloop:
7 Olimpiese sporte in 15 dissiplines is tydens die Spele beoefen.
Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Suid-Afrika het aan hierdie Winterspele deelgeneem, maar kon geen medaljes verower nie.

Hier is die top tien lande wat medaljes by die Spele verower het:



</doc>
<doc id="33262" url="https://af.wikipedia.org/wiki?curid=33262" title="Cappuccino">
Cappuccino

Cappuccino is 'n Italiaanse koffiebereiding, oorspronklik afkomstig uit Wene, die koffiehoofstad van Europa, waar sterk mokkakoffie met 'n lagie slagroom ("Schlagobers" in Oostenrykse Duits) bedien is. Na hierdie bereiding is verwys as "Kapuziner" - blykbaar omdat die slagroomlagie baie op die helderbruin kleredrag van monnike uit die Kapusyne-orde gelyk het. 

Gedurende die Eerste Wêreldoorlog het hierdie koffiebereiding danksy Oostenrykse soldate ook in Italië gewild geraak. Met die ontwikkeling van espressomasjiene, wat die drank met hoë stoomdruk kon berei, het cappuccino in sy moderne ligte vorm - met melkskuim in plaas van slagroom - een van die gunstelingdranke in Italiaanse koffiehuise en restaurante geword.

Cappuccino bestaan uit melkskuim (Italiaans: "schiuma di latte"), melk en 'n dubbele espresso (sterk koffie). Soms word daar ook kakaopoeier of kaneel oor gestrooi.


</doc>
<doc id="33264" url="https://af.wikipedia.org/wiki?curid=33264" title="Olimpiese Winterspele 1998">
Olimpiese Winterspele 1998

Die Olimpiese Winterspele 1998 (Japannees: 第十八回オリンピック冬季競技大会, "Dai Jūhachi-kai Orinpikku Tōkikyōgi Taikai"), amptelik bekend as die XVIIIde Olimpiese Winterspele, is tussen 7 en 22 Februarie 1998 in Nagano, Japan, aangebied. Ander kandidaatstede was: Aosta (Italië), Jaca (Spanje), Östersund (Swede) en Salt Lake City (Verenigde State).

Die Paralimpiese Winterspele 1998 is tussen 5 en 14 Maart in Nagano gehou.

Nagano is op 15 Junie 1991 in Birmingham deur die Internasionale Olimpiese Komitee gekies as die gasheer vir die Olimpiese Winterspele in 1998. Ander kandidate was: Salt Lake City, Östersund, Jaca en Aosta. Salt Lake City sal uiteindelik gasheer vir die volgende Olimpiese Winterspele 2002 word.

Die stemming het as volg verloop:
7 Olimpiese sporte in 14 dissiplines is tydens die Spele beoefen.
Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Suid-Afrika het aan hierdie Winterspele deelgeneem, maar kon geen medaljes verower nie.

Hier is die top tien lande wat medaljes by die Spele verower het:




</doc>
<doc id="33265" url="https://af.wikipedia.org/wiki?curid=33265" title="Lake Placid">
Lake Placid

Lake Placid is die naam van 'n dorp en 'n meer in die Adirondack-gebergte in Essex County (New York, Verenigde State). Volgens die sensus van 2000 was Lake Placid se bevolking 2 638 mense. Die dorp is na die meer vernoem.

Die dorp Lake Placid, 'n gewilde skioord, is naby die stadsentrum van North Elba geleë, sowat 40 myl suidwes van Plattsburgh. Die meer vorm saam met die nabygeleë Saranac Lake en Tupper Lake die sogenaamde Tri-Lakes-gebied.

Lake Placid het internasionale bekendheid verwerf as die gasheerdorp van die Olimpiese Winterspele in 1932 en 1980. Dit is saam met St. Moritz in Switserland en Innsbruck in Oostenryk een van slegs drie plekke waar die Olimpiese Winterspele twee keer gehou is. Naas Los Angeles is Lake Placid die enigste plek in Noord-Amerika wat twee keer as gasheerstad van Olimpiese Spele opgetree het.

Die Lake Placid-meer is in die Adirondack-gebergte in die noorde van die deelstaat New York geleë en het 'n oppervlakte van sowat 2 170 akkers met 'n gemiddelde diepte van 50 voet. Die meer word deur bronne en bergstrome gevoed.

Die noordelike gedeelte van die dorp Lake Placid is aan die oewer van die meer geleë wat die dorp se hoofbron van drinkwater is. Die bewaring van die watergehalte is van groot belang vir die dorp. Die meeste van die sowat driehonderd huise langs die oewer word nie heeltyds bewoon nie sodat waterbesoedeling voorkom word, en hulle kan grotendeels net per boot bereik word.

Die plaaslike owerhede het suksesvolle pogings onderneem om die verspreiding van uitheemse akwatiese indringerspesies te voorkom, en motorbote word by 'n plaaslike stasie skoongemaak voordat hulle in die meer te water gelaat word. In Lake Placid is reeds rekord-forelle gevang.


</doc>
<doc id="33266" url="https://af.wikipedia.org/wiki?curid=33266" title="Olimpiese Winterspele 1994">
Olimpiese Winterspele 1994

Die Olimpiese Winterspele 1994 (Noors: "Vinter-OL 1994"), amptelik bekend as die XVIIde Olimpiese Winterspele, is tussen 12 en 27 Februarie 1994 in Lillehammer, Noorweë, aangebied. Ander kandidaatstede was: Anchorage (Verenigde State), Östersund/Åre (Swede) en Sofia (Bulgarye). Dit was die eerste Winterspele wat nie in dieselfde jaar van die Somerspele gehou is nie.

Die Paralimpiese Winterspele 1994 is tussen 10 en 19 Maart in Lillehammer gehou.

Lillehammer is op 15 September 1988 in Seoel deur die Internasionale Olimpiese Komitee gekies as die gasheer vir die Olimpiese Winterspele in 1994. Ander kandidate was: Ostersund, Anchorage en Sofia.

Die stemming het as volg verloop:
6 Olimpiese sporte in 12 dissiplines is tydens die Spele beoefen.
Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Die Spele was die eerste Winterspele sedert 1960 waaraan Suid-Afrika deelgeneem het, maar Suid-Afrika kon geen medaljes verower nie.

Hier is die top tien lande wat medaljes by die Spele verower het:




</doc>
<doc id="33267" url="https://af.wikipedia.org/wiki?curid=33267" title="Asidogenese">
Asidogenese

Asidogenese verteenwoordig die tweede stap in die vier stadia van anaërobiese vertering:


Anaërobiese vertering is 'n komplekse biochemiese proses wat deur 'n groep mikro-organismes aan die gang gesit word en waarin organiese verbindings na metaan en koolstofdioksied omgeskakel word.


</doc>
<doc id="33269" url="https://af.wikipedia.org/wiki?curid=33269" title="Pleknaamsveranderinge in Tanzanië">
Pleknaamsveranderinge in Tanzanië

Hier volg 'n lys van plekke in Tanzanië waar van die name verander is:





</doc>
<doc id="33270" url="https://af.wikipedia.org/wiki?curid=33270" title="Pleknaamsveranderinge in Ekwatoriaal-Guinee">
Pleknaamsveranderinge in Ekwatoriaal-Guinee

Hier volg 'n lys van dorpe en stede in Ekwatoriaal-Guinee waarvan die name verander is:



</doc>
<doc id="33271" url="https://af.wikipedia.org/wiki?curid=33271" title="Pleknaamsveranderinge in Madagaskar">
Pleknaamsveranderinge in Madagaskar

Hier volg 'n lys van dorpe en stede in Madagaskar waar van die name verander is:



</doc>
<doc id="33272" url="https://af.wikipedia.org/wiki?curid=33272" title="Pleknaamsveranderinge in die Demokratiese Republiek van die Kongo">
Pleknaamsveranderinge in die Demokratiese Republiek van die Kongo

Hier volg 'n lys van plekke in die Demokratiese Republiek van die Kongo waar van die name verander is:





</doc>
<doc id="33273" url="https://af.wikipedia.org/wiki?curid=33273" title="Asetogenese">
Asetogenese

Asetogenese is 'n proses waar asetaat deur anaërobiese bakterieë geproduseer word vanuit 'n verskeidenheid energie- en koolstofbronne. Die verskillende bakteriese spesies wat asetogeniese vermoëns het word asetogene genoem.

Asetogenese is die derde stap tydens anaërobiese vertering




</doc>
<doc id="33274" url="https://af.wikipedia.org/wiki?curid=33274" title="Metanogenese">
Metanogenese

Metanogenese is die vorming van metaan deur mikrobes wat ook as metanogene bekend staan. Organismes wat daartoe in staat is om metaan te produseer is almal afkomstig uit die koninkryk Archaea, 'n groep wat filogeneties onderskei kan word van beide eukariote en bakterieë, alhoewel baie van hulle in nou met anaërobiese bakterieë saamleef. Die produksie van metaan is 'n belangrike en wydverspreide vorm van mikrobiese metabolisme. In die meeste omgewings is dit die finale stap in die ontbinding van biomassa.

Onlangs is daar getoon dat die blaarweefsels van lewende plante metaan uitskei. Die meganisme waarop sodanige metaanproduksie geskied is egter nog onbekend, maar die implikasies is verreikend aangesien dit 'n voorbeeld is van metanogenese is wat in nie-mikrobiese organismes voorkom, skynbaar onder aërobiese toestande. Die meeste inligting bekend oor metanogenese is afkomstig vanuit studies van mikrobes.

Metanogenese in mikrobe is 'n vorm van anaërobiese respirasie. Metanogene gebruik nie suurstof vir asemhaling nie, die groei van metanogene word inteendeel daardeur beperk. Die finale elektron akseptor is nie suurstof nie maar wel koolstof. Die twee bes beskryfde reaksieroetes behels die gebruik van koolstofdioksied en asynsuur as finale elektronakseptors:

CO + 4 H → CH + 2HO

CHCOOH → CH + CO

Daar is egter aangetoon dat metanogenese ook van ander klein organiese verbindings kan benut soos mieresuur, metanol, metielamiene, dimetielsulfied en metaantiol.

Die biochemie van metanogenese is relatief ingewikkeld en sluit die volgende koensieme en kofaktore in: F430, koensiem B, koensiem M, metaanfuraan en metaanopterien. F430 benodig die element nikkel.


</doc>
<doc id="33276" url="https://af.wikipedia.org/wiki?curid=33276" title="Elana Meyer">
Elana Meyer

Elana Meyer (gebore 10 Oktober, 1966 in Albertinia, Suid-Afrika) is 'n voormalige langafstand hardloper van Suid-Afrika. 

Van 1991 tot en met 1995 en van 1997 tot 2007 was sy die houer van die wêreldrekord in die halfmarathon. In totaal verbeter sy die wêreldrekord vier keer. Die laaste keer, op 15 Januarie 1999 in Tokio, behaal sy 'n tyd van 1:06.44. Die rekord staan tot 2007, waarna Lornah Kiplagat haar rekord breek.

Meyer het die silwer medalje tydens die Olimpiese Somerspele 1992 in die 10,000 meter item gewen. Na die item hardloop sy en 'n swart Ethiopiese hardloper, Derartu Tulu 'n ere rondte hand-aan-hand saam ter viering van Suid-Afrika se hertoelating tot die Spele.

In 2005 maak Elana Meyer bekend dat sy as atleet uittree.




</doc>
<doc id="33280" url="https://af.wikipedia.org/wiki?curid=33280" title="Roland Schoeman">
Roland Schoeman

Roland Mark Schoeman OIS (gebore 3 Julie, 1980) is 'n Suid-Afrikaanse swemmer.

Hy het tydens die Olimpiese Somerspele 2004 in Athene saam met Ryk Neethling, Lyndon Ferns en Darian Townsend die goue medalje in die 4x100 meter vryslagaflos verower.

Schoeman is in Pretoria gebore, en het vir die eerste keer op 16 ernstig begin swem om 'n meisie te beïndruk. Binne 'n paar maande het hy kompeterend begin swem, die begin van 'n loopbaan wat aan hom een gouemedalje, twee silwer- en 'n bronsmedalje by die Gemenebes-spele en 'n nuwe Suid-Afrikaanse rekord in die 100 m vryslag (48.69s), 50 m vryslag (22.04s), 100 m vlinderslag (52.73s) en 50 m vlinderslag (23.65s) besorg het.



</doc>
<doc id="33282" url="https://af.wikipedia.org/wiki?curid=33282" title="Olimpiese Winterspele 1992">
Olimpiese Winterspele 1992

Die Olimpiese Winterspele 1992 (Frans: "Les XVIes Jeux olympiques d'hiver"), amptelik bekend as die XVIde Olimpiese Winterspele, is tussen 8 en 23 Februarie 1992 in Albertville, Frankryk, aangebied. Ander kandidaatstede was: Anchorage (Verenigde State), Berchtesgaden (Duitsland), Cortina d'Ampezzo (Italië), Lillehammer (Noorweë), Falun (Swede) en Sofia (Bulgarye).

Die Olimpiese Somerspele 1992 is in Barcelona, Spanje, aangebied. Die Paralimpiese Winterspele 1992 is tussen 25 Maart en 1 April in Tignes, Frankryk, gehou.

Albertville is op 17 Oktober 1986 in Lausanne deur die Internasionale Olimpiese Komitee gekies as die gasheer vir die Olimpiese Winterspele in 1992. Ander kandidate was: Sofia, Falun, Lillehammer, Cortina d'Ampezzo, Anchorage en Berchtesgaden. Lillehammer sal uiteindelik gasheer vir die volgende Olimpiese Winterspele 1994 word.

Die stemming het as volg verloop:
6 Olimpiese sporte in 12 dissiplines is tydens die Spele beoefen.
Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is die top 20 lande wat medaljes by die Spele verower het:




</doc>
<doc id="33284" url="https://af.wikipedia.org/wiki?curid=33284" title="Olimpiese Winterspele 1988">
Olimpiese Winterspele 1988

Die Olimpiese Winterspele 1988 (Engels: "1988 Winter Olympics", Frans: "Les XVes Jeux olympiques d'hiver"), amptelik bekend as die XVde Olimpiese Winterspele, is tussen 13 en 28 Februarie 1988 in Calgary, Kanada, aangebied. Die ander kandidaatstede was Falun in Swede en Cortina d'Ampezzo in Italië.

Dit was die eerste Olimpiese Winterspele wat in Kanada beslis is en die tweede spele naas die Olimpiese Somerspele van 1976. Dié land sal later nog die Olimpiese Winterspele van 2010 aanbied.

Die Olimpiese Somerspele 1988 is in Seoel, Suid-Korea, aangebied. Die Paralimpiese Winterspele 1988 is tussen 17 en 24 Januarie in Innsbruck, Oostenryk, gehou.

Calgary is op 30 September 1981 in Baden-Baden deur die Internasionale Olimpiese Komitee gekies as die gasheer vir die Olimpiese Winterspele in 1988. Ander kandidate was: Falun en Cortina d'Ampezzo.

Die stemming het as volg verloop:
6 Olimpiese sporte in 10 dissiplines is tydens die Spele beoefen.
Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Hier is die top 17 lande wat medaljes by die Spele verower het:




</doc>
<doc id="33286" url="https://af.wikipedia.org/wiki?curid=33286" title="Swartrugmalmok">
Swartrugmalmok

Die swartrugmalmok of swartrugalbatros is 'n pelagiese seëvoël wat in kusgebiede in die Suidelike Halfrond aangetref word. Dit is 'n bedreigde spesie, maar tog die algemeenste en mees wyd verspreide malmok.

'n Volwasse swartrugmalmok het lang, reguit vlerke. Die vlerke se rugkante is swarterig-bruin, asook die mantel en stertrugkant; hierdie dele vorm 'n sterk kontras met die spierwit kop en lyf. Die wit ondervlerke het baie breë, swart randstrepe: die voorrand is besonder breed. Die voël het 'n gelerige-oranje snawel met 'n oranje-pienk punt en kenmerkende swart wenkbroue. 'n Onvolwasse swartrugmalmok se veredrag is soortgelyk, maar die ondervlerk is oorwegend donkerder en die snawel is grys of 'n donker horingkleur met 'n swart punt. Soos die onvolwasse voël ouer word, word sy ondervlerk ligter. Onvolwasse voëls het ook 'n grys agterkop wat 'n onvoltooide kraag vorm, met rokerige vlekke op hul kop. Die swartugmalmok is een van die kleinste spesies van al die malmokke: 'n volwasse swartrugmalmok se lengte wissel tussen 80 en 95 cm en het 'n massa van 3 tot 5 kg. Die voël het 'n vlerkspan van 210 tot 250 cm.

Oor die algemeen het die swartrugmalmok die selfde maat tydens die broeiseisoen. Hulle neste word op steil afgronde of helling gebou, tot 300 m bo seevlak. Die nes is modder-en-mis pilaar, met bietjie gras en seegras bygevoeg. Swartrugmalmokke maak elke jaar gebruik van dieselfde nes. Vroeg in Oktober lê die wyfie een eier. Die kuikens is 'n ligte grys en word deur beide ouers gevoer. Die kleintjies verlaat die nes tussen die middel van Maart en vroeg April.

Swartrugmalmokke vlieg laag oor die water en vang hul kos van die see se oppervlak of net onder die oppervlak: hulle duik soms van hoogtes tot 9 m. Hulle vreet meestal vis en planktonkrefies (krill), maar soms ook koppotiges, jellievisse en salpe (familie "Salpidae"). Die soektog na kos kan soms 'n aantal dae duur en oor honderde kilometers strek.

Alhoewel die swartrugmalmok 'n wye verspreiding geniet is daar slegs 'n beraamde 1 220 000 oor en hierdie getal daal steeds. Die grootste bedreiging vir hierdie voëls is onbedoelde vangs deur langlynvissers en treilvissers (sleepnettrekkers). Die meeste van hul broeigebiede is nou beskermde reservate.




</doc>
<doc id="33290" url="https://af.wikipedia.org/wiki?curid=33290" title="Albertville">
Albertville

Albertville is 'n klein stad in die Franse Alpe en 'n onderprefektuur van die département Savoie (administratiewe gewes Rhône-Alpes) met sowat 18 300 inwoners (2005). Die Arly-rivier, wat deur Albertville vloei, mond naby die stad in die Isère uit. 

Albertville is vernoem na koning Carlo Alberto I wat die huidige stad in 1836 gestig het. Die historiese voorloper van Albertville, die Cité Médiévale de Conflans, is 'n nabygeleë stadjie wat sy Middeleeuse karakter en stadsmuur bewaar het.

Albertville was die gasheerstad van die XVI Olimpiese Winterspele in 1992 wat in Savoie gehou is.

Albertville/Albertstad is ook die vorige naam van die teenswoordige stad Kalemie in die Demokratiese Republiek van die Kongo.


</doc>
<doc id="33292" url="https://af.wikipedia.org/wiki?curid=33292" title="Pleknaamsveranderinge in Gaboen">
Pleknaamsveranderinge in Gaboen

Hier volg 'n lys van dorpe en stede in Gaboen waarvan die name verander is:



</doc>
<doc id="33293" url="https://af.wikipedia.org/wiki?curid=33293" title="Himalaja">
Himalaja

Die Himalaja (Sanskrit: हिमालय; Nepalees: हिमालय; Oerdoe: ہمالیہ‎; van Sanskrit "hima" ("sneeu") en "ālaya" ("woning"), letterlik "tuiste van die sneeu") is 'n bergreeks in Suid-Asië, wat die Indo-Ganges-plein van die Tibetaanse plato skei. Dit lê uitgestrek van Pakistan oor Indië, Nepal, Tibet (Volksrepubliek China) en Bhoetan.

Die Himalajaberge is 2 400 km lank en tussen 150 en 280 km breed. Veertien van sy pieke rys tot 'n hoogte van meer as 8 000 m bo seevlak: Berg Everest, K2, Kangchenjunga, Lhotse, Makalu, Cho Oyu, Dhaulagiri, Manaslu, Nanga Parbat, Annapurna, Gasherbrum I, Broad Peak, Gasherbrum II en Shishapangma. Berg Everest is die hoogste bergtop op aarde met 'n hoogte van 8 848 meter. 

In werklikheid bestaan die bergreeks uit drie hoofreekse wat soos 'n magtige vesting oor Noord-Indië troon. Die bewoners van die streek noem die berge "die tuiste van die sneeu", want die meeste van die berge is hoër as 5 400 m en dus dwarsdeur die jaar met sneeu bedek. Meer as 100 van die pieke is hoër as 6 000 m, meer as 30 is hoër as 7 000 m en veertien is hoër as 8 000 m.

Drie van die wêreld se grootste riviere ontspring in die Himalaja: Brahmaputra, Ganges en Indus. Die massiewe Himalaja-bergreeks strek in 'n halfmaan oor 'n gebied van 3 250 km tussen die bolope van die Indus- en Brahmaputrariviere in Indië.

Die Himalaja het ontstaan deur die botsing van die Indiese subkontinent met die Eurasiese plat. Die Himalaja-bergreeks vorm deel van die ""Dak van die Wêreld"", die reusagtige hooglandgebied wat die Karakoram- en Pamir-bergreekse insluit. 



</doc>
<doc id="33297" url="https://af.wikipedia.org/wiki?curid=33297" title="Berg Everest">
Berg Everest

Berg Everest (Nepalees: सगरमाथा "Sagarmāthā"; Chinees: 珠穆朗玛峰 "Zhūmùlǎngmǎ Fēng"; Tibettaans: ཇོ་མོ་གླང་མ "Chomolungma") is 'n berg in die Himalajagebergte wat op die grens tussen Nepal en Tibet geleë is. Met sy hoogte van 8 848 meter is dit die hoogste berg op land. Berg Everest is egter nie die hoogste berg op die planeet nie; die Mauna Kea (Hawaii) is vanaf die seebodem gemeet die hoogste. Die berg is genoem na die Britse geoloog Sir George Everest.

Op hierdie wyse is Everest meer as 'n eeu gelede gevind. Voor daardie tyd is die berg slegs van 'n groot afstand gesien, en aangesien dit deur talle ander hoë bergspitse omring word, kon niemand eintlik besef wat die ware hoogte van die berg is nie. 

Dit kon slegs bereken word van die gegewens op 'n kaart; en so het dit gekom dat die hoogste berg ter wêreld eintlik agter 'n lessenaar ontdek is. Die landmeter-generaal in daardie stadium was sir Andrew Waugh. 

Hy het onmiddellik met Londen in verbinding getree en voorgestel dat die bergspits na sy voorganger, sir George Everest, genoem word. Onder sir George se leiding is 'n opname van die belangrikste pieke in die Himalajas deur 'n reeks waarnemings en metings van verafgeleë Indiese vlaktes en heuwels gedoen.

Everest is nie 'n geïsoleerde bergspits wat bo ander bergspitse uittoring nie. Om die waarheid te se, dit lyk eerder asof Everest die hoogste van 'n hele gesin reuse is. Die hoofspits is deel van 'n reusagtige “perdehoef" wat deur drie kolossale pieke, Noeptse (7 700 m), Lhotse (8 545 m, op drie na die hoogste bergspits ter wêreld), en Everest gevorm word. 

Hierdie drie reuse staan aan die bopunt van die Khomboe-gletser, waarlangs die eerste mense wat Everest oorwin het, geklim het. Wanneer ons na die illustrasie van hierdie reuse-bergmassa kyk, kan ons maklik verstaan waarom die bergklimmer Mallory, die eerste persoon wat die westekant van Everest gesien het, die Khomboe-gletser en die kranse wat dit omring as “een van die ontsagwekkendste en mees afskrikwekkende tonele wat nog ooit deur 'n mens aanskou is", beskryf het.

Die Himalaja-bergreeks is gevorm in die Tersiêre Periode van die aarde se vorming, in dieselfde tyd as die Alpe, die Andes en ander groot bergreekse. Die “fondament" van die Himalajas is 'n reusagtige boog van baie harde graniet, waarop dik lae afsettingsgesteentes rus. Gedurende die tydperk waarin die Himalaja-gebergte gevorm is, is die aardkors verplooi en het die graniet die afsettingsgesteentes opwaarts gedruk, sodat ŉ enorme piramied gevorm is. Hierdie piramied is met verloop van miljoene jare deur winde en woeste storms verweer om Everest te vorm.

Everest se kruin kan deur twee hoofroetes bereik word – een teen die noordelike hang van die berg, en die ander teen die suidelike hang.

Klimmers moet deur 'n lang akklimatiseringsproses gaan, wat behels om stelselmatig hoër teen die berg uit te klim, dan weer af tot 'n laer gedeelte, om hulle liggame tyd te gee om aan te pas.

Die finale aanpassingsproses begin nadat klimmers een van die twee basiskampe bereik het (afhangende van watter roete hulle na die piek wil volg). Die basiskampe lê albei op 'n hoogte van net oor die 5000 m, met die noordelike basiskamp in Tibet en die suidelike basiskamp in Nepal. Hierdie akklimatiseringsproses kan 4 tot 6 weke duur voordat 'n klimmer gereed is om die kruin aan te durf.

Naby die berg se kruin raak die lug te dun vir die menslike liggaam om behoorlik te funksioneer, met slegs ongeveer 30% van die suurstofinhoud wat jy op seevlak sou hê. Die meerderheid bergklimmers kan nie die kruin sonder ekstra suurstof, wat in silinders op hulle rûe gedra word, bereik nie.

Die onvoorspelbare weersomstandighede hoog teen die berg veroorsaak dikwels probleme, en die tydsberekening van 'n aanslag op die kruin het 'n groot invloed op die sukses daarvan.

Die Britse ekspedisie van 1922 was die eerste wat geloods is met die uitsluitlike doel om die kruin van Everest te bereik. Dit was wel voorafgegaan deur nog 'n Britse ekspedisie in 1921, wat ten doel gehad het om moontlike roetes na die piek te identifiseer. Die 1922 ekspedisie het met 3 afsonderlike pogings om die kruin via die noordelike hang van die berg te bereik misluk. Tydens die derde poging lei 'n sneeustorting tot die dood van 7 draers, en beëindig die ekspedisie. Dit was die eerste aangetekende sterfgevalle op Everest.

In 1924 loods die Britte weer 'n ekspedisie om die kruin van Everest te probeer bereik. Weereens is daar twee mislukte pogings voordat George Mallory (wat lid was van al die Britse ekspedisies na Everest in die 1920's) saam met die onervare klimmer Andrew Irvine 'n finale aanslag op die kruin maak.

Irvine en Mallory word nie weer lewend gesien nie, en hulle lot is tot vandag toe nog in onsekerheid gehul. Die ontdekking van Mallory se lyk teen die noordelike hang van Everest in 1999 kon ongelukkig nie die tergendste vraag in hierdie berg se geskiedenis antwoord nie: was Mallory en Irvine die eerste mense op die kruin van Everest?

Die volgende 9 ekspedisies (vyf in die 1930's, een in 1947 en drie in die vroeë 1950's), het almal misluk.

Uiteindelik, op 29 Mei 1953, word die Brit Edmund Hillary en die Sherpa Tenzing Norgay amptelik die eerste mense om Everest suksesvol uit te klim, en wel via die suidelike roete.

Op 8 Mei 1978 word Reinhold Messner en Peter Habeler die eerste klimmers om die kruin van Everest sonder die gebruik van ekstra suurstof te bereik.

Die eerste Suid-Afrikaner, wat die Berg Everest uitgeklim het, was 'n vrou - Cathy O'Dowd. Sy het die "bopunt van die wêreld" op 23 April 1996 bereik. In 2003 het Sibusiso Vilane, 'n Suid-Afrikaanse wildbewaarder en boorling van Swaziland (nou eSwatini), die kruin van Berg Everest as eerste swart Afrikaan bereik. In dieselfde jaar het ook die rolprentvervaardiger Sean Wisedale die piek as derde Suid-Afrikaner uitgeklim.

Everest is 'n groot trekpleister vir klimmers, en kommersiële ekspedisies na die piek word al vir dekades onderneem.

Die grootste skadu oor hierdie praktyk het tydens die 1996-klimseisoen geval, toe 'n katastrofiese sneeustorm op die aand van 10 Mei tot die dood van 8 mense tydens hulle aanslag op die kruin gelei het. In totaal sterf 12 mense in 1996 teen die hange van Everest.

Meer onlangs, op 18 April 2014, sterf 16 Nepalese gidse in 'n sneeustorting in die Khumbu Icefall, net bo die suidelike basiskamp van Everest.

Die kommersialisering van Everest bly 'n omstrede onderwerp. Die lyke van gestorwe klimmers lê gesaai teen die berg omdat dit onmoontlik is om hulle op daardie ekstreme hoogtes te herwin, en die versameling van menslike afval en rommel teen die berg word 'n groot probleem. Tot op hede het meer as 250 klimmers op Everest gesterf.



</doc>
<doc id="33300" url="https://af.wikipedia.org/wiki?curid=33300" title="Olimpiese Winterspele 1984">
Olimpiese Winterspele 1984

Die Olimpiese Winterspele 1984 (Serwo-Kroaties: "XIV zimske olimpijske igre" / XIV Зимске олимпијске игре; Macedonies: XIV Зимски олимписки игри), amptelik bekend as die XIVde Olimpiese Winterspele, is tussen 8 en 19 Februarie 1984 in Sarajevo, Joego-Slawië, aangebied, nou die hoofstad van Bosnië en Herzegowina. Die ander kandidaatstede was Sapporo in Japan en Gotenburg in Swede.

Die Olimpiese Somerspele 1984 is in Los Angeles, Verenigde State, aangebied. Die Paralimpiese Winterspele 1984 is tussen 14 en 20 Januarie in Innsbruck, Oostenryk, gehou.

Sarajevo is op 18 Mei 1978 in Athene deur die Internasionale Olimpiese Komitee gekies as die gasheer vir die Olimpiese Winterspele in 1984. Ander kandidate was: Sapporo en Gotenburg.

Die stemming het as volg verloop:
6 Olimpiese sporte in 10 dissiplines is tydens die Spele beoefen.
Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is die top 17 lande wat medaljes by die Spele verower het:



</doc>
<doc id="33301" url="https://af.wikipedia.org/wiki?curid=33301" title="Olimpiese Winterspele 1980">
Olimpiese Winterspele 1980

Die Olimpiese Winterspele 1980 (Engels: "1980 Winter Olympics"), amptelik bekend as die XIIIde Olimpiese Winterspele, is tussen 13 en 24 Februarie 1980 in die Adirondack-gebergte by Lake Placid in die deelstaat New York in die Verenigde State gehou. Vancouver-Garibaldi in Kanada doen aanvanklik ook aansoek om die Spele te organiseer, maar onttrek hulself voor die stemming.

Die Olimpiese Somerspele 1980 is in Moskou, Sowjetunie, aangebied. Die Paralimpiese Winterspele 1980 is tussen 1 en 7 Februarie in Geilo, Noorweë, gehou.

Lake Placid is op 13 Oktober 1974 in Wene deur die Internasionale Olimpiese Komitee gekies as die gasheer vir die Olimpiese Winterspele in 1980. Die enigste ander kandidaat was Vancouver-Garibaldi, maar het voor die stemming hulself onttrek.

6 Olimpiese sporte in 10 dissiplines is tydens die Spele beoefen.
Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is die top 19 lande wat medaljes by die Spele verower het:




</doc>
<doc id="33305" url="https://af.wikipedia.org/wiki?curid=33305" title="Roof-bottelneus">
Roof-bottelneus

Die Roof-bottelneus ("Mormyrops anguilloides") is 'n skadelose snawelvis wat in die varswatergebiede van die tropiese dele van Afrika voorkom. In Engels staan die vis bekend as "Cornish jack".

Die roofbottelneus is grys van bo en 'n ligte silwerwit van onder, dikwels met 'n brons of geel skynsel. Hy het 'n verlengde kop en lyf, met klein skubbe. Die vis se mediaanvinne sit ver na agter en sy rugvin is korter as sy anaalvin. Sy stertvin is klein en gevurk, met geronde lobbe. Die roof-bottelneus se verlengde kop is glad en plat van voor; sy bek is by sy snoetpunt geleë en bevat 'n enkele ry puntige tandjies. Die snoet is byna so wyd as die kop. Die vis het klein oë en sy kieusplete is skuins geleë en beperk tot sy sye. 'n Volwasse roof-bottelneus kan 'n totale lengte van 1,2 m bereik, met 'n massa van 15 kg.

Die roof-bottelneus geniet 'n wye verspreiding buite Suider-Afrika, deur die Kongorivier-stelsel en Wes-Afrika, die Nylrivier, asook die Malawi-, Tanganjika- en Mobutomeer. In Suider-Afrika is die vis beperk tot die middel- en benede-lope van die Zambezirivier en die Buzi- en Pungwe-riviere. Jong visse kan in oewerhabitats aangetref word, maar volwassenes verkies diep, stil habitats tussen rotse en onder oorhangwalle, weg van die sterk stromings. Dit kom ook onder drywende matte "Salvinia" ('n drywende watervaring) voor en waar riviere in die Karibadam uitmond.

Die jonger roof-bottelneus se dieet bestaan hoofsaaklik uit klein ongewerweldes, veral krewels en inseklarwes. Groter visse van ongeveer 170 mm lank sal ook kurpertjies, ghieliemientjies en moddervissies eet.

Roof-bottelneuse teel tydens die reëntyd in die somer aan. 'n Volwasse wyfie dra 25,000 of meer eiers. 'n Roof-bottelneus het 'n moontlike lewensduur van agt jaar of meer.

Dit is 'n gewilde hengelvis en word ook deur spiesvissers gejag.




</doc>
<doc id="33309" url="https://af.wikipedia.org/wiki?curid=33309" title="Pleknaamsveranderinge in Zambië">
Pleknaamsveranderinge in Zambië

Hier volg 'n lys van dorpe en stede in Zambië waarvan die name verander is:



</doc>
<doc id="33311" url="https://af.wikipedia.org/wiki?curid=33311" title="Groot Hadronversneller">
Groot Hadronversneller

Die Groot Hadronversneller (GHV), ook bekend onder sy Engelse naam, Large Hadron Collider, of LHC, is 'n deeltjieversneller wat in die omgewing van Genève in Switserland geleë is. Dit is gebou deur die Europese Organisasie vir Kernnavorsing (CERN) en is die grootste en kragtigste versneller in die wêreld.

Die GHV versnel protone tot byna die snelheid van lig, waarna 'n botsing volg. Uit die botsing probeer wetenskaplikes allerlei inligting versamel deur middel van verskillende soorte detektors wat om die buis aangebring is. Die protone word uit teenoorgestelde rigtings gestuur om teen mekaar te bots, elk met 'n energie van 3,5 TeV (3,5 biljoen elektronvolt), saam dus 7 TeV. Een van die GHV se hoofdoele is om die geldigheid en beperkings van die Standaardmodel te ondersoek. Die Standaardmodel is die huidige teoretiese model vir deeltjiefisika.

Op 10 September 2008 is protonstrale vir die eerste keer suksesvol deur die GHV se hoofring gestuur, maar alle werksaamhede is op 19 September 2008 opgeskort ná 'n ernstige fout tussen twee superkondukterende buigmagnete. Die herstel van die skade en tref van ekstra veiligheidsmaatreëls het langer as 'n jaar geduur en protonstrale is eers weer op 20 November 2009 met sukses versnel en teen mekaar laat bots. 

Sedert 2010 werk die versneller optimaal. Op 30 Maart is twee strale protone vir die eerste keer teen mekaar laat bots met ’n totale energie van 7 TeV. Op 8 November van dié jaar is loodione teen mekaar laat bots. Temperature van meer as 10 000 miljard grade het in die proses ontstaan. Die digtheid en temperatuur was die hoogste wat nog in 'n eksperiment bereik is.

Een van die doelwitte van die versneller was om die Higgsboson te produseer – die "verlore skakel" van die Standaardmodel wat verduidelik hoe materie massa verkry. In Julie 2012 is die waarskynlike ontdekking van die boson deur wetenskaplikes bekend gemaak en op 14 Maart 2013 het die CERN tentatief aangekondig dat die deeltjie wat ontdek is wel die Higgsboson is.

Benewens die boson word ondersoeke na ander teoretiese deeltjies ook beplan, soos mikroskopiese swartkolke, magnetiese monopole en super-simmetriese deeltjies.



</doc>
<doc id="33316" url="https://af.wikipedia.org/wiki?curid=33316" title="Pleknaamsveranderinge in Malawi">
Pleknaamsveranderinge in Malawi

Hier volg 'n lys van dorpe en stede in Malawi (Nyasaland) waarvan die name verander is:



</doc>
<doc id="33317" url="https://af.wikipedia.org/wiki?curid=33317" title="Joan Hambidge">
Joan Hambidge

Joan Hambidge (gebore Joan Helene Hambidge, 11 September 1956, Aliwal-Noord) is 'n Suid-Afrikaanse digter, akademikus en letterkundige kritikus. Sy is welbekend vir haar "uit-die-kas"-skryfstyl. Haar teoretiese bydraes handel meestal oor Roland Barthes, dekonstruksie, post-modernisme, psigoanalise en die metafisiese.

Vir haar tweede bundel, "Bitterlemoene" (1986), ontvang sy die Eugène Maraisprys vir letterkunde. Meer onlangs ontvang sy ook die Litera-prys vir haar poësie.

Joan Helene Hambidge is op 11 September 1956 op Aliwal-Noord gebore as die tweede oudste van vier dogters. Haar pa se voorgeslagte is Iers en haar ma s’n Afrikaans. Weens haar pa se betrekking in die versekeringsbedryf trek hulle baie en sy gaan op haar geboortedorp, op Witbank (tans eMahlaleni), in Pretoria by Hoërskool Wonderboom en op Hoërskool Standerton skool, waar sy in 1974 matrikuleer. In matriek ontvang sy die Beheerraadsmedalje vir die beste matriekuitslae. Sy studeer vanaf 1975 tot 1979 aan die Universiteit van Stellenbosch waar sy die B.A.-graad en B.A. Honneurs-graad verwerf. In hierdie tyd publiseer sy ’n openlike gay-verhaal in die "Stellenbosse Student" wat groot opspraak verwek, maar D.J. Opperman moedig haar aan op grond van die letterkundige meriete daarvan. Sy is dan ook deel van D.J. Opperman se bekende Letterkundige Laboratorium en is in 1978 en 1979 Opperman se persoonlike assistent. Aan hierdie universiteit begin sy met ’n M.A.-graad wat sy later met lof aan die Universiteit van Pretoria voltooi, onder leiding van professor Elize Botha. Haar tesis gaan oor “"Die ek-verteller in die belydenisroman"”. In 1985 promoveer sy (Ph.D.-graad) aan die Rhodes Universiteit in Grahamstad onder leiding van professor André P. Brink met ’n verhandeling oor "Die metaroman: ’n dekonstruksie-ondersoek", wat die eerste doktorale proefskrif oor dekonstruksie in Afrikaans is. Daarna doen sy ’n ruk lank aan die Universiteit van Yale in Amerika navorsing oor literêre teorie.

Sy word in 1980 aangestel by die Universiteit van die Noorde in Pietersburg (tans Polokwane) as senior lektrise en waarnemende departementshoof van die Departement van Algemene Literatuurwetenskap en in 1990 word sy bevorder tot hoogleraar. Hierna aanvaar sy in Julie 1992 ’n pos as lektor (later senior lektor, professor en vise-dekaan) in Afrikaans en Nederlands aan die Universiteit van Kaapstad. Tans doseer sy kreatiewe skryfwerk in die digkuns aan nagraadse studente en bied ook kursusse in gender en letterkunde aan. Sy doen ’n studie oor gender-konstruksies in Afrikaans wat in 2001 met ’n tweede doktorsgraad aan die Universiteit van Kaapstad bekroon word. Die titel van haar proefskrif is “"Gender-konstruksie in die Afrikaanse letterkunde: ’n ondersoek in kultuurstudies, literêre teorie en kreatiewe skryfwerk"”. In Mei 2003 lewer sy haar intreerede as professor onder die titel “"Whose inaugural is it anyway? Modern criticism in crisis"”. Sy is in 2007 Direkteur van die Skool vir Tale en Letterkundes.

In 1999 behartig sy saam met Ingrid Winterbach en Marlene van Niekerk ’n weeklange kursus in kreatiewe skryfwerk aan die Universiteit van Port Elizabeth, terwyl sy in 2011 die digtersfokusgroep lei by die Winterskool van die Universiteit van Pretoria se Eenheid vir Kreatiewe Skryfkuns en in 2008 insette lewer tydens ’n Kreatiewe Beraad aan die Universiteit van die Vrystaat. By verskeie geleenthede lewer sy ook openbare voorlesings van haar werk, onder andere by die jaarlikse Woordfees en Versindaba op Stellenbosch. Vanaf 2011 behartig sy ook op gereelde basis die radioprogram Leeskring op Radiosondergrense. Breyten Breytenbach voer ’n onderhoud met haar oor haar digkuns wat oor KykNet uitgesaai word.

Haar voorliefde vir reis neem haar regoor die wêreld en sy onderneem feitlik elke jaar ’n oorsese reis, na verskillende bestemmings. Sy besoek feitlik al die kontinente en lande soos Japan, Kuba, Kanada, Indië, Turkye, Thailand, Egipte, Brasilië, Frankryk en Zanzibar. Op versoek van "Die Burger" behartig sy dan ook die weeklikse reisrubriek "Wegkomkans" in hierdie koerant. Ander rubrieke uit haar pen is "Op my literêre sofa" (waarin sy geen doekies omdraai oor die letterkunde en die beoefenaars daarvan nie, sodat daar vele polemieke hieruit voortspruit wat aanleiding gee tot baie briewe aan die koerante) en "Kopstukke", beide in "Beeld". Sy skryf ook verskeie resensies en maak ander bydraes tot die Internet webwerf LitNet. Sy is veral bekend as digter en skrywer wat openlik die vroulike gay-saak bevorder en oopskryf en as besonder produktiewe kritikus en resensent, wat meermale in polemieke betrokke raak. In 1994 dien ’n oudstudent van die Universiteit van Kaapstad ’n klag van seksuele teistering teen haar by die universiteitsowerheid in, waarna sy deur die universiteit vermaan word. Hierdie ervaring vind later neerslag in die roman "Die Judaskus".

Reeds in standerd vier skryf sy in vir "Die Transvaler" se poësiewedstryd en wen ’n prys met haar gedig "Die verlange passer vannag in my". Sy begin egter eers ernstig dig op 26-jarige ouderdom. Temas waarna sy gereeld terugkeer in haar poësie is gay liefde, familie, die dood, die digkuns, reis en portrette van digters en bekendes. Telkens gebruik sy motto’s uit ander skrywers en digters en tree haar gedigte ook bewustelik in gesprek met die werk van andere. Hierdie tegniek is partykeer geslaag en bring ekstra betekenislae, maar ontkom nie altyd aan die gevaar van ’n te verliteratuurde poësie nie. Dwarsdeur haar oeuvre is daar ook ’n boeiende wisselwerking tussen die intellektuele en die emosionele, veral soos dit uiting vind in besinning oor die digkuns en veral gedigte oor die liefde. Deurentyd slaag sy daarin om haar digbundels onderling en individueel in ’n hegte eenheid saam te bind. Haar gedigte verskyn in verskeie tydskrifte, waaronder "Standpunte", "Tydskrif vir Letterkunde" en "Literator".

Sy debuteer met "Hartskrif", waar die titel reeds aandui dat die oorwegende motief van hierdie gedigte die menslike emosies of die hart is, wat dan op skrif gestel moet word, wat weer die rasionele impliseer. Telkens bevat die gedigte dan ook teenstellings. Die bundel bevat ook gedigte oor jeugherinneringe.

"Bitterlemoene" neem die tema van emosies verder en ondersoek veral die impak van verlies en teleurstelling, soos reeds deur die titel gesuggereer word. Daar is verskeie liefdesgedigte en menige gedig bevat ’n vorm van persoonlike belydenis. Deurlopend is die strewe om deur middel van die vers persoonlike gevoelens, hartseer, frustrasie en teleurstelling te verwerk. In 1987 word hierdie digbundel met die Eugène Marais-prys bekroon.

In "Die anatomie van melancholie" oorheers die tema van verlies, nie net in die sin van liefdesverlies nie, maar ook in die vervreemding van die self.

"Palinodes" se titel kom van die Grieks “palin” (weer of herhaal) en “ode” (’n lied). ’n Palinode is ’n digsoort wat poog om ’n ander gedig ongedaan te maak of terug te trek. In die bundel oorheers die gedig self dan as tema, veral in die sin daarvan dat dit nie net bevrydend en skeppend is nie, maar ook destruktief werk deur iets terug te trek of ongedaan te maak. Op hierdie manier word dit dan ’n toespeling op die lewe en liefdes van die mens, wat tydelik van aard is en as gevoelens verander tot niet gaan. Deurlopend in die bundel is die besef dat waarnemings, vriendskappe en selfs liefde opgeneem en dus as’t ware oorheers word in die poësie. Die poësie dien dus nie die lewe nie, maar dit is die lewe wat in diens staan van die poësie, soos geïllustreer in "Dichtung und Wahrheit". Die erotiese verse in hierdie bundel word koud en klinies, sodat dit in die teken van eensaamheid en afskeid staan, waardeur ook die liefde geparodieer en as post mortem betrag word.

Die titel van "Geslote baan" kommunikeer reeds die sentrale tema van sirkelgang en reis, waar die onvermoë om uit die baan te ontsnap en die doel van alles te verstaan sentraal staan. Die bundel bevat ook gedigte oor kunstenaars en die wisselwerkings tussen kuns en die werklikheid.

"Gesteelde appels" verwys na die Paradysverhaal, waar die appel wel beskikbaar is as voedsel maar tegelykertyd verrotting uitbeeld. Weereens besin die digter hier oor die digkuns en die aard daarvan, maar in teenstelling met ander bundels staan ’n konkrete gegewe (soos die reis in die vorige bundel) nie sentraal nie en is die verse meer besinnend van aard, met die appel-motief wat as vernaamste bindingsmiddel dien.

Die titel van "Kriptonemie" kan verwys na die kriptiese aard van die gedigte, maar kan ook verwant wees aan "Cryptogamen" of verborge huwelik, die titel wat die Nederlandse digter Gerrit Achterberg aan sy versamelbundels gee. In so ’n geval sal die titel ook kan verwys na verborge herinnerings wat in die geheue agterbly. In die bundel verskyn dan ook meer kriptiese gedigte, waar die betekenis doelbewus versluier word en ontsyfer moet word. Die temas van die gedigte sluit steeds by die sentrale tema van haar digkuns aan, naamlik liefdesverlies, die projeksie en vergestalting van hierdie verlies in die woord en gedig, die geliefde wat in die gedig ’n soort alter ego word, en die komplekse verhouding tussen gedig en lewe as beelde van mekaar.

Die aard van "Kriptonemie" word voortgesit in die daaropvolgende bundel, "Donker labirint". Die sentrale motief van die bundel is ’n donker doolhof wat bewandel word, waaraan die bundel sy titel te danke het. Hierdie reis gaan gepaard sonder lig en met weinig hoop op verlossing of uitkomkans.

Die betekenis van die titel "Tachycardia" is “abnormale hartklop-frekwensies”, en die bundel bevat hoofsaaklik liefdesgedigte, maar dan gefokus op ’n verhouding wat verby is. Hierdie pyn word beleef teen die agtergrond van ’n aantal literêre geliefdes, met die digkuns wat ’n mate van verligting bring. "Tachycardia" word in 1990 genomineer vir die Rapportprys.

"Die somber muse" se titel word in die insetgedig, "Ek wonder of jy soms" verklaar, waar die gewese liefde nie meer vreugde bring nie, maar steeds die inspirasie is vir die digter se poësie. Die bundel se motto verkondig dat die mens nie sonder verdriet kan bestaan nie, maar ook dat verdriet nie kan bestaan sonder poësie nie. "Die somber muse" word in 1990 genomineer vir die Rapportprys.

"Verdraaide raaisels" se titel verwys na die vreemde mitologie van ’n vreemde land en sy mense, maar impliseer ook die raaisels van die gees en van die konsep van reis. Hier word weer gedig oor die verlies van ’n geliefde, maar teen die agtergrond van ’n reis na Suid-Amerika. Hoewel die verteller die gewese geliefde doelbewus probeer vergeet, vind sy in "Indruk" herinnering in feitlik alles waarmee sy gekonfronteer word. Die ervarings en indrukke van die fisiese reis word dus ingeneem en verwerk, maar asof die verlore geliefde alomteenwoordig is om as raamwerk vir die geestelike reis te dien. Hierdeur word die liefde ook met die skeppingsdaad in verband gebring. "Verdraaide raaisels" word in 1990 genomineer vir die Rapportprys.

"Die verlore simbool" sluit aan by die vorige bundel en verteenwoordig die begin van ’n nuwe sentrale klem in haar poësie. Waar die geliefde die oorheersende simbool was, word hierdie simbool nou “verloor” maar is die verlore geliefde steeds inspirasie vir die skryf van gedigte. Die digter en die digkuns neem dus weer die sentrale plek in, soos telkens tevore weer teen die agtergrond van ’n reismotief. Hierdie keer is die reis egter nie na ’n bepaalde plek nie, maar neem dit eerder ’n kosmiese aard aan om die enorme afstand tussen die digter en die geliefde aan te dui, waar kontak verbreek is en later nie meer moontlik is nie. Die titelgedig verklaar dat lewe nie meer aan verlies gemeet sal word nie, maar dat verlies en lewe nou beide hulle eie plek sal bepaal. Ook die werk van ander kunstenaars vind neerslag in hierdie bundel, soos die gedig oor Hemingway waarin hierdie beroemde skrywer se werk deur enkele goed geformuleerde flitse belig word.

"Interne verhuising" se titel dui die geestelike reis na groter selfkennis aan en impliseer terselfdertyd ’n nuwe tuiste in die self. Die drie "Spieëlbeeld"-gedigte waarmee die bundel afsluit beskryf dan ook die verworwe insig in die self. Die bundel sit die reis na groter selfbewussyn en selfkennis voort teen die agtergrond van ’n reis deur Oos-Europa, terwyl die verteller treur oor die afloop van nog ’n liefdesverhouding. Die gedig "Ballade van my verlore bemindes" is ’n hoogtepunt in die bundel met sy effektiewe gebruik van die gevarieerde refrein en die deurlopende skeepsbeelde. Die sentrale temas van liefde, reis en skryf oorheers weereens in hierdie bundel.

"Ewebeeld" hervat die temas uit haar vorige werk, waar sy slegs in haar gedigte die geliefde kan bereik, maar juis daarom kan sy nie die geliefde bereik nie. Die eerste afdeling, "Warmys", beskryf reise deur plekke soos Venesië, Egipte en Peru, telkens verbind met die afloop van ’n liefdesverhouding. Die tweede afdeling is "Noodweer", waarin die geskiedenis van ’n afgelope liefdesverhouding wat in openbare aanklagte geëindig het, aan die bod is. In "Rescue 911" is dit onmoontlik om die geliefde per pos of telefoon te bereik en waar dit voorheen moontlik was om dit in ’n gedig te doen, is ook hierdie metode nou futiel, want dit word as getuienis teen die digter gehou.

Die tydskrif "Literator" ken in 1999 die Litera-prys toe aan haar gedig "Eugène Marais (1871–1936)" as die beste kreatiewe skryfwerk wat in ’n kalenderjaar in daardie tydskrif verskyn het. Hierdie gedig verskyn later in die bundel "Lykdigte". Die bundel bevat verskeie gedigte oor gestorwe digters, soos Stephan Bouwer, Patrick Petersen, Ernst van Heerden, Olga Kirsch, Johann Johl en Eugène Marais. Die digteres vind vertroosting in die werke wat die gestorwenes agterlaat, met ’n gedig soos "Totius (1877–1953)" wat ook die helende krag van die gedig verklaar. Daar is ook gedigte oor digters soos Sheila Cussons en Elisabeth Eybers wat by publikasie van die bundel nog geleef het. So bring die digter hulde aan die skeppende kunstenaars wat ’n invloed op haar lewe gehad het.

Joan kry ’n Poetry Institute of Africa tweede prys vir haar gedig "ŉ" "Gedig plagieer die werklikheid", wat later in die bundel "Ruggespraak" opgeneem word. Hierdie bundel handel oor die verhouding wat buite die gedig lê, waardeur die liefdesvers dus self uitgewis word. Wanneer die verhouding verkoel, neem die reismotief en die gedig weer oor as korrektief, sodat die digter se groot liefde gedurig wissel tussen die mens en die skryfwerk. Die toonaard van die gedigte is weerloser as in vorige bundels, met meer meegevoel en begrip, terwyl die reisverse oor New York ’n hoogtepunt is. In die derde afdeling word gedig oor die impak van grootskaalse geweld en vernietiging, na aanleiding van die terreuraanvalle op die World Trade Centre op 11 September 2001, maar ook van die Amerikaanse kernbomaanvalle op Japan tydens die Tweede Wêreldoorlog.

"En skielik is dit aand" se toonaard is hoofsaaklik emosionele verlies en die bundel bevat verder bekende temas uit haar werk, soos die verraad wat sy met haar poësie teenoor die geliefde pleeg, aansluiting by ander skrywers se werk en die bewussyn van die populêre kultuur. Die bundel bevat ook ’n afdeling met gedigte van ’n liefdesverhouding met ’n getroude geliefde, wie se man onbewus is daarvan.

Na haar pa se dood in 2006 publiseer Joan die bundel "Dad" tot sy eer. Slegs die eerste afdeling is na sy dood geskryf en talle gedigte het reeds in ander bundels verskyn. Die bundel bevat gedigte oor haar vader en die vader-kind verhouding tussen hulle en oor die algemeen.

"Koesnaatjies vir die proe" word saamgebundel met die prosawerk "Palindroom". In die gedigte lewer sy kommentaar oor die liefdes in die prosawerk deur middel van hoofsaaklik erotiese gedigte en gedigte oor die verlies van verhoudings en ewigdurende verlange.

"Vuurwiel" sit hoofsaaklik die tematiek van haar vorige bundels voort, met die titel se aanduiding van ’n sirkelgang van lewe en dood wat sentraal staan. Die inhoud is klaagsange, wat begin met ’n roudig opgedra aan Elisabeth Eybers; reisverse met ’n heimwee na veraf plekke; liefdesverse wat enigsins minder passievol maar meer skrynender van toonaard is; verwysings na die woordkuns en die werk van skrywers en vermaaklikheidskunstenaars; tegnologie en die virtuele ruimte. Hierdie bundel beïndruk met sy breë verwysingsraamwerk en die groter soberheid en deurdagtheid in vergelyking met vroeër werk. Sy beproef ook ander versvorme, soos die villanelle, die dizain, die rondeau, die pantoem en die ballade. "Vuurwiel" is in 2010 op die kortlys vir die toekenning van die ATKV se prys vir poësie. Sy vertaal self van haar gedigte in Engels, terwyl beide Jo Nel en Johann de Lange ook Engelse vertalings van haar gedigte doen.

"Die buigsaamheid van verdriet" is ’n keur uit haar gedigte, deur haarself uitgekies, terwyl "Visums by verstek" ’n persoonlike keur is uit haar reisgedigte, met ’n paar voorheen ongepubliseerde gedigte wat ook ingesluit word. In die reisgedigte word dikwels in vreemde plekke nuut gekyk na traumatiese situasies soos die einde van ’n verhouding of die dood van ’n geliefde. So verkry die spreker afstand van die self of die situasie en word verrassende en vreemde indrukke geaktiveer waarmee die reisbelewenis en –beskrywing ’n metafoor word vir die situasie.Hierdie bundel is in 2011 die naaswenner van die Woordkunstenaar vir die vorige jaar toekenning by die Stellenbosse Woordfees en wen in 2012 die ATKV-poësieprys.

"Lot se vrou" is ’n voortsetting van reeds bekende tematiek (die ontwykende geliefde, die skryfkuns, die invloed van reis, die intertekstuele gesprek met ander skrywers) maar dan op so ’n vaardige wyse dat dit nie verstar of verveel nie. Die titel verwys metafories na Lot se vrou, wat steeds hunkerend na die luste en liefdes van die verlede soos ’n soutpilaar versteen en nie vorentoe kan gaan nie. Die bundel word in nege afdelings verdeel, waarin opeenvolgend behandel word die verlede en die meditasie wat dit in die poësie laat neerslag vind; die aard van kreatiwiteit; die lotsbepaling van die mens; die lewe van verskeie kunstenaars in drie aparte afdelings; afwysing en verlies; dood en melancholie en in die laaste afdeling "Suicidaire" tree sy in gesprek met Alvarez, skrywer van "The savage god".

"Meditasies" se titel verwys na die Romeinse keiser Marcus Aurelius se twaalf boeke bekend as "Meditations", waarin hy sy gedagtes oor die Stoïsyne filosofie en riglyne vir sy eie lewe neergepen het. Verder word die meditasieproses van introspeksie en bepeinsing al eeue lank deur talle gelowiges van regoor die wêreld beoefen om innerlike heling en vrede teweeg te bring. Die titel omvat die oorkoepelende tema van die gedigte, wat hoofsaaklik fokus op ’n vorm van bestekopname van die spreker se lewe en haar soeke na innerlike heling en berusting tydens ’n fisieke en psigiese reis. Die bundel sluit tematies aan by vorige bundels en bevat gedigte oor reis, stede, die poësie, asook ’n aantal lykdigte, met baie gedigte wat ook die tema van verlies en veral die verlore geliefde verken.

"Matriks" se titel suggereer ’n struktuur of raamwerk waarin diverse temas interaktief in ’n netwerk van verweefdheid met mekaar verbind word. Die omslagfoto beeld ’n Bisantynse deur uit met simboliese figure in reliëf van ’n ridder, priester, moeder en kind, en gemeente. Hierdie figure, die illustrasies in die bundel en die titel vorm saam ’n leidraad vir die lees van die bundel, waar die bewuste en die onbewuste gedurig met mekaar meeding om die simboliese deur oop te maak, die verbande te lê en die betekenis te ontsluit. Die bundel word in elf uiteenlopende afdelings verdeel, maar sluit by die digter se oeuvre aan deur motiewe bekend uit haar vroeër werk.

"Indeks", Hambridge se 25ste digbundel word op 11 September 2016 bekend gestel.

Haar gedigte word opgeneem in ’n verskeidenheid versamelbundels, waaronder ’n ruim keuse in "Groot verseboek" en ook in "Die Afrikaanse poësie in ’n duisend en enkele gedigte", "Die dye trek die dye aan", "Digters en digkuns", "Liggaamlose taal", "Kraaines", "Goudaar", "Honderd jaar later" en die "Versindaba" bundels wat jaarliks na hierdie fees uitgegee word.

Benewens poësie skryf sy ook romans. "Swart koring" en "Die swart sluier" is beide parodieë van die hygroman, wat die beheptheid met seks opstuur. "Swart Koring" roep die bekende Tryna du Toit-roman "Groen koring" in die geheue op, waarin ’n ongetroude meisie in die moeilikheid geraak het. Hambidge gaan ’n stappie verder deurdat haar heldin, Sonja Verbeek, gay is. Sonja se passie is dan veral vir die fotoboek-aktrise Tanja, maar sy word tog soms deur Etienne bekoor. Ook die hoër literatuur word satiries aan die kaak gestel met herhaalde versluierde verwysings na skrywers en geskryfdes. "Die swart sluier" is ’n vervolg hierop, waarin populêre genres soos die speurverhaal, spookverhaal en plaasroman geparodieer word. Hier bevind Sonja Verbeek haar in Welkom, waar sy ’n lesing by ’n seminaar moet lewer saam met D.F. Malherbe. Die rekenaars van die hotel het egter ’n virus en die besprekings is heeltemal deurmekaar gekrap. Karakters uit verskeie romans is daar en Sonja deel saam met Salomé van Etienne Leroux se "Sewe dae by die Silbersteins" ’n kamer. Ander romanmatige deelnemers is Dalene Matthee se olifant en Lettie Viljoen se slang. Die eerste Internetroman in Afrikaans is ook uit haar pen, naamlik "Sewe Sonjas en wat hulle gedoen het", wat kommentaar lewer op Jan Lion Cachet se "Sewe duiwels en wat hulle gedoen het". Sonja Verbeek is weereens die hoofkarakter en die sewe sondes word voorgestel as duiwels in die letterkunde.

"Die Judaskus" is ’n lesbiese liefdesverhaal waarin die pyn van liefdesverraad op postmoderne wyse behandel word. ’n Dosent wat deur ’n student van seksuele teistering aangekla word, besluit om ’n roman daaroor te skryf. Die skryf van die roman word dan deel van die roman en bevat onder andere uittreksels uit die dosent se lesings oor die literatuur, dagboekinskrywings, briewe aan en van die uitgewer, die verslag wat die student by die universiteit indien en ’n ongepubliseerde manuskrip.

"Palindroom" word saamgebundel met die digbundel "Koesnaatjies vir die proe". Die sentrale karakter vertel deur middel van e-pos oor drie liefdes, die Eks, die Geliefde en die Mentee (vir wie sy as mentor optree). Deur kort, genommerde flitse lei sy die verhaal deur na sewe moontlike eindes. "Kladboek" is ’n roman wat, soos die titel aandui, skynbaar ’n rowwe, voorlopige teks het. Hierin word uiteenlopende en selfs teenstrydige weergawes van bepaalde gebeure vanuit ’n verskeidenheid perspektiewe vertel deur ’n skrywer wat self verskillende personae binne die teks aanneem. Die sentrale gegewe is weer, soos dikwels in haar werk, die pyn van ’n mislukte liefdesverhouding wat deur die skryfproses en ook deur reis besweer word. Hier is dit ’n liefdesvierhoek wat uitgebeeld word. Die Skrywer en Die Geliefde het ’n verhouding. Hierdie verhouding ly skipbreuk wanneer Die Skrywer Die Vrou ontmoet. Die Man is die vorige geliefde van Die Vrou en hy raak dan betrokke by Die Geliefde. In 2001 haal haar roman "Skoppensboer" die Sanlam / "Insig" romanwedstryd se kortlys. Die titel is na aanleiding van die gedig van Eugène Marais. Hierdie roman is steeds ongepubliseer.

Haar kortverhaal "Van vier tot ses" word opgeneem in die versamelbundel "Vrou: Mens", saamgestel deur Corlia Fourie. Johann de Lange neem haar ongepubliseerde kortverhale "Die koorsblaar", "1001 nagte" en "Die student" op in die versamelbundel "Soort soek soort". Ander versamelbundels waarin haar kortverhale verskyn sluit in "Lyfspel / Bodyplay". Sy publiseer ook kortverhale in "Tydskrif vir Letterkunde"

Haar belangstelling in literêre teorie, veral die psigoanalise en metafisika, vind ook neerslag in haar werk. Reeds in 1985 publiseer sy ’n aantal opstelle oor die psigoanalise in "Psigoanalise en lees". Sy onderneem verskeie baanbreker teoretiese studies, wat insluit die eerste studie in Afrikaans oor dekonstruksie (1985, vir haar doktorsgraad). Sy skryf ook die eerste Afrikaanse studie oor postmodernisme wat in 1995 as "Postmodernisme" gepubliseer word, waarin sy na aanleiding van verskeie prosatekste die letterkundige impak van hierdie tendens bespreek. Sy skryf ook onder die skuilname H. Zelig en J.A.M. Biesheuvel.Van Zyl, Ia “Insig” April 1996

Die La Rosa-geselskap vir Spaanse Dansteater bied in 2003 ’n dansproduksie getiteld "Elementos" aan in die KunsteKaap-arena en ook op die Klein Karoo Nasionale Kunstefees, wat gedeeltelik op gedigte in die bundel "Ewebeeld" geskoei is.

Joan Hambidge maak 'n kamee-verskyning in die romans "Om na 'n wit plafon te staar" deur Jaco Kirsten en "Harde woorde" deur François Bloemhof.






</doc>
<doc id="33318" url="https://af.wikipedia.org/wiki?curid=33318" title="Olimpiese Winterspele 1976">
Olimpiese Winterspele 1976

Die Olimpiese Winterspele 1976 (Duits: "Olympische Winterspiele 1976"), amptelik bekend as die XIIde Olimpiese Winterspele, is tussen 4 en 15 Februarie 1976 in Innsbruck, Oostenryk, aangebied. Die spele is aanvanklik aan Denver, Colorado, in die Verenigde State toegeken. As gevolg van die finansiële- en omgewingsimpak besluit die Internasionale Olimpiese Komitee (IOK) later om die Spele aan Innsbruck toe te ken (soos in 1964).

Die Olimpiese Somerspele 1976 is in Montreal, Kanada, aangebied. Die Paralimpiese Winterspele 1976 is tussen 21 en 28 Februarie in Örnsköldsvik, Swede, gehou.

Denver is op 12 Mei 1970 in Amsterdam deur die Internasionale Olimpiese Komitee gekies as die gasheer vir die Olimpiese Winterspele in 1976. Ander kandidate was: Sion, Tampere en Vancouver-Garibaldi.

Die stemming het as volg verloop:
Denver het die Spele op 15 November 1972 aan die IOK teruggegee nadat die bevolking dit in 'n referendum verwerp het en die IOK het die Spele Whistler, Brits-Columbië, aangebied, maar dié Kanadese stad het dit weens politiese verskille afgewys. Salt Lake City het homself aangebied om die Spele te hou, maar die IOK wou die Spele nie aan 'n ander Amerikaanse stad gee nie en het dit aan Innsbruck, Oostenryk, gegee.

6 Olimpiese sporte in 10 dissiplines is tydens die Spele beoefen.
Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is die top 16 lande wat medaljes by die Spele verower het:




</doc>
<doc id="33319" url="https://af.wikipedia.org/wiki?curid=33319" title="Olimpiese Winterspele 1972">
Olimpiese Winterspele 1972

Die Olimpiese Winterspele 1972 (Japannees: 第十一回オリンピック冬季競技大会, "Dai Jūichi-kai Orinpikku Tōkikyōgi Taikai"), amptelik bekend as die XIde Olimpiese Winterspele, is tussen 3 en 13 Februarie 1972 in Sapporo, Japan, aangebied. Die ander kandidaatstede was Banff (Kanada), Lahti (Finland) en Salt Lake City (Verenigde State). Dit is die eerste keer dat die Olimpiese Winterspele nie in Europa of die Verenigde State gehou is nie. Die Olimpiese Somerspele 1972 is in München, Wes-Duitsland, aangebied.

Sapporo is op 25 April 1966 in Rome deur die Internasionale Olimpiese Komitee gekies as die gasheer vir die Olimpiese Winterspele in 1972. Ander kandidate was: Banff, Lahti en Salt Lake City.

Die stemming het as volg verloop:
6 Olimpiese sporte in 10 dissiplines is tydens die Spele beoefen.
Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Hier is die top 17 lande wat medaljes by die Spele verower het:




</doc>
<doc id="33320" url="https://af.wikipedia.org/wiki?curid=33320" title="Olimpiese Winterspele 1968">
Olimpiese Winterspele 1968

Die Olimpiese Winterspele 1968 (Frans: "Les Xes Jeux olympiques d'hiver"), amptelik bekend as die Xde Olimpiese Winterspele, is tussen 6 en 18 Februarie 1968 in Grenoble, Frankryk, aangebied. Die ander kandidaatstede was Calgary (Kanada), Lahti (Finland), Sapporo (Japan), Oslo (Noorweë) en Lake Placid (Verenigde State). Die Olimpiese Somerspele 1968 is in Meksikostad, Meksiko, aangebied.

Grenoble is op 28 Januarie 1964 in Innsbruck deur die Internasionale Olimpiese Komitee gekies as die gasheer vir die Olimpiese Winterspele in 1968. Ander kandidate was: Calgary, Lahti, Sapporo, Oslo en Salt Lake City.

Die stemming het as volg verloop:
6 Olimpiese sporte is tydens die Spele beoefen.
Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die aantal atlete per land in hakies aangedui:
Hier is die top 15 lande wat medaljes by die Spele verower het:




</doc>
<doc id="33325" url="https://af.wikipedia.org/wiki?curid=33325" title="Penny Heyns">
Penny Heyns

Penelope ("Penny") Heyns OIS (gebore 8 November 1974 in Springs) is 'n afgetrede Suid-Afrikaanse swemmer wat bekendheid verwerf het as die enigste vrou in die geskiedenis van die Olimpiese Spele wat beide die 100 m en 200 m borsslagitems tydens die Olimpiese Spele in 1996 in Atlanta gewen het, wat haar die eerste Suid-Afrikaanse gouemedalje wenner na apartheid, met die her-toelating van Suid-Afrika tot die Spele in 1992. Vier jaar later wen sy 'n bronsmedalje by die Olimpiese Spele van 2000 in Sydney. Saam met die Australiese kampioen Leisel Jones word Heyns beskou as een van die beste borsslag swemmers.

Heyns het op 'n jong ouderdom begin swem en baie vaardighede vertoon. Haar swem was buitengewoon en het haar 'n beurs vir die Universiteit van Nebraska in die Verenigde State gekry. Heyns was die jongste lid van die Suid-Afrikaanse span by die Olimpiese Spele in 1992 in Barcelona. Sy was ook 'n lid van die Suid-Afrikaanse span by die Statebondspele van 1994, waar sy 'n bronsmedalje in die 200 m borsslagitem gewen het.

Heyns het in Maart 1996 haar eerste wêreldrekord, die 100 m borsslag, in Durban gebreek. Heyns was in 1996 weer deel van die Suid-Afrikaanse Olimpiese span in Atlanta, waar sy die goue medalje gewen het vir die 100 m borsslag (en die wêreldrekord gebreek het) asook die goue medalje vir die 200 m borsslag (en die Olimpiese rekord gebreek het). Dit het haar die enigste vrou in die geskiedenis van die Olimpiese Spele gemaak om albei die 100 m- en 200 m-borsslagitems te wen. Gedurende die 1998 Goodwill Games in New York het Heyns die wêreldrekord van 50 m in borsslag opgestel. In 1999 het Heyns in drie maande elf wêreldrekords gebreek, wat op drie verskillende kontinente by geleenthede geswem was. Dit het haar die gelyktydige houer van vyf uit die moontlike ses borsslagrekords gemaak, 'n prestasie wat nog nooit in die geskiedenis van swem bereik is nie.

Sy was ook 'n lid van die Suid-Afrikaanse Olimpiese span by die Olimpiese Spele in 2000 in Sydney. Sy het 'n bronsmedalje in die 100 m borsslagitem gewen.

Heyns het afgetree van kompeterende swem in 2001. Sy is 'n sakevrou, motiverende en publieke spreker, en televisie aanbieder. Sy het 'n outobiografie geskryf in 2004.



</doc>
<doc id="33326" url="https://af.wikipedia.org/wiki?curid=33326" title="Olimpiese Winterspele 1964">
Olimpiese Winterspele 1964

Die Olimpiese Winterspele 1964 (Duits: "Olympische Winterspiele 1964"), amptelik bekend as die IXde Olimpiese Winterspele, is tussen 29 Januarie en 9 Februarie 1964 in Innsbruck, Oostenryk, aangebied. Die ander kandidaatstede was Calgary in Kanada en Lahti in Finland. Die Olimpiese Somerspele 1964 is in Tokio, Japan, aangebied.

Die Spele is bedreig deur 'n gebrek aan sneeu. Die Oostenrykse leër is ingespan om blokke sneeu en ys van hoër in die berge na benede te bring om die bane mee voor te berei.

Innsbruck is op 26 Mei 1959 in München deur die Internasionale Olimpiese Komitee gekies as die gasheer vir die Olimpiese Winterspele in 1964. Ander kandidate was: Calgary en Lahti.

Die stemming het as volg verloop:
6 Olimpiese sporte in 10 dissiplines is tydens die Spele beoefen.
Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Hier is die top 14 lande wat medaljes by die Spele verower het:




</doc>
<doc id="33327" url="https://af.wikipedia.org/wiki?curid=33327" title="Pleknaamsveranderinge in Rwanda">
Pleknaamsveranderinge in Rwanda

Hier volg 'n lys van dorpe en stede in Rwanda waarvan die name verander is:


</doc>
<doc id="33328" url="https://af.wikipedia.org/wiki?curid=33328" title="Pleknaamsveranderinge in Burundi">
Pleknaamsveranderinge in Burundi

Hier volg 'n lys van dorpe en stede in Burundi waarvan die name verander is:


</doc>
<doc id="33330" url="https://af.wikipedia.org/wiki?curid=33330" title="Pleknaamsveranderinge in Guinee-Bissau">
Pleknaamsveranderinge in Guinee-Bissau

Hier volg 'n lys van dorpe en stede in Guinee-Bissau waarvan die name verander is:


</doc>
<doc id="33331" url="https://af.wikipedia.org/wiki?curid=33331" title="Pleknaamsveranderinge in Tsjad">
Pleknaamsveranderinge in Tsjad

Hier volg 'n lys van dorpe en stede in Tsjad waarvan die name verander is:



</doc>
<doc id="33335" url="https://af.wikipedia.org/wiki?curid=33335" title="Olimpiese Winterspele 1960">
Olimpiese Winterspele 1960

Die Olimpiese Winterspele 1960 (Engels: "1960 Winter Olympics"), amptelik bekend as die VIIIste Olimpiese Winterspele, is tussen 18 en 28 Februarie 1960 in Squaw Valley, Verenigde State, aangebied. Die ander kandidaatstede was Innsbruck, St. Moritz en Garmisch-Partenkirchen.
Toe daar in 1955 besluit is om die Spele in Squaw Valley te hou, het die "dorp" slegs een inwoner, die organiseerder van die Spele, Alexander Cushing, gehad. Na die toewysing aan hierdie ski-oord, moes bouwerk teen 'n versnelde tempo plaasvind om die nodige geriewe betyds daar te stel. Die Olimpiese Somerspele 1960 is in Rome, Italië, aangebied.

Die Spele was die eerste Winterspele waaraan Suid-Afrika deelgeneem het, maar Suid-Afrika kon geen medaljes verower nie. Dit was ook die laaste waaraan Suid-Afrika deelgeneem het voor deelname geweier is as gevolg van die Apartheidsbeleid. Die volgende Winterspele waaraan Suid-Afrika deelneem is 34 jaar later in 1994.

Squaw Valley is op 16 Junie 1955 in Parys deur die Internasionale Olimpiese Komitee gekies as die gasheer vir die Olimpiese Winterspele in 1960. Ander kandidate was: Innsbruck, Garmisch-Partenkirchen en St. Moritz. Innsbruck sal uiteindelik gasheer vir die volgende Olimpiese Winterspele 1964 word.

Die stemming het as volg verloop:
4 Olimpiese sporte in 8 dissiplines is tydens die Spele beoefen.
Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is die top 14 lande wat medaljes by die Spele verower het:




</doc>
<doc id="33336" url="https://af.wikipedia.org/wiki?curid=33336" title="Olimpiese Winterspele 1956">
Olimpiese Winterspele 1956

Die Olimpiese Winterspele 1956 (Italiaans: "VII Giochi olimpici invernali"), amptelik bekend as die VIIde Olimpiese Winterspele, is tussen 26 Januarie en 5 Februarie 1956 in Cortina d'Ampezzo, Italië, aangebied. Die ander kandidaatstede was Colorado Springs en Lake Placid in die Verenigde State asook Montreal in Kanada. Die Olimpiese Somerspele 1956 is in Melbourne, Australië, aangebied.

Die Sowjetunie stuur vir die eerste keer 'n afvaardiging na die Winterspele en maak skoonskip deur die meeste medaljes te verower.

Cortina d'Ampezzo is op 28 April 1949 in Rome deur die Internasionale Olimpiese Komitee gekies as die gasheer vir die Olimpiese Winterspele in 1956. Ander kandidate was: Colorado Springs, Lake Placid en Montreal.

Die stemming het as volg verloop:
4 Olimpiese sporte in 8 dissiplines is tydens die Spele beoefen.
Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Hier is die top 13 lande wat medaljes by die Spele verower het:




</doc>
<doc id="33337" url="https://af.wikipedia.org/wiki?curid=33337" title="Olimpiese Winterspele 1952">
Olimpiese Winterspele 1952

Die Olimpiese Winterspele 1952 (Noors: "Vinter-OL 1952"), amptelik bekend as die VIde Olimpiese Winterspele, is tussen 14 en 25 Februarie 1952 in Oslo, Noorweë, aangebied. Die ander kandidaatstede was Lake Placid in die Verenigde State en Cortina d'Ampezzo in Italië. Dit is die eerste keer dat die Spele in Noorweë gehou is, die land waar moderne ski ontstaan het. Oslo was anoniem verkies as gasheerstad vir hierdie Spele. Die Olimpiese Somerspele 1952 is in Helsinki, Finland, aangebied.

Oslo is op 21 Junie 1947 in Stockholm deur die Internasionale Olimpiese Komitee gekies as die gasheer vir die Olimpiese Winterspele in 1952. Ander kandidate was: Cortina d'Ampezzo en Lake Placid. Cortina d'Ampezzo sal uiteindelik gasheer vir die volgende Olimpiese Winterspele 1956 word.

Die stemming het as volg verloop:
4 Olimpiese sporte in 8 dissiplines is tydens die Spele beoefen.
Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Hier is die top 13 lande wat medaljes by die Spele verower het:




</doc>
<doc id="33338" url="https://af.wikipedia.org/wiki?curid=33338" title="Olimpiese Winterspele 1948">
Olimpiese Winterspele 1948

Die Olimpiese Winterspele 1948 (Duits: "Olympische Winterspiele 1948", Frans: "Les Ves Jeux olympiques d'hiver", Italiaans: "V Giochi olimpici invernali", Romansch: "Gieus olimpics d'enviern 1948"), amptelik bekend as die Vde Olimpiese Winterspele, is tussen 30 Januarie en 8 Februarie 1948 in St. Moritz, Switserland, aangebied. Die enigste ander kandidaatstad was Lake Placid, Verenigde State, waar die Spele in 1932 plaasgevind het.
Na 'n onderbreking van 12 jaar deur die Tweede Wêreldoorlog was dit die eerste Spele sedert die Winterspele van 1936 in Garmisch-Partenkirchen asook die tweede Olimpiade na die Olimpiese Winterspele 1928 wat in die Switserse stad gehou is. Die Olimpiese Somerspele 1948 is in Londen, Verenigde Koninkryk, aangebied.

Duitsland en Japan is deelname aan die Spele geweier. Die Sowjetunie is uitgenodig maar het verkies om geen atlete na St. Moritz te stuur nie.

4 Olimpiese sporte is tydens die Spele beoefen.
Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is die top 13 lande wat medaljes by die Spele verower het:




</doc>
<doc id="33339" url="https://af.wikipedia.org/wiki?curid=33339" title="Olimpiese Winterspele 1940">
Olimpiese Winterspele 1940

Die Olimpiese Winterspele 1940 (Japannees: 第五回オリンピック冬季競技大会 "Dai Go-kai Orinpikku Tōkikyōgi Taikai"), amptelik bekend as die Vde Olimpiese Winterspele, sou in 1940 gehou word, maar is na die uitbreek van die Tweede Wêreldoorlog afgelas. Die Spele is op 1 Augustus 1936 deur die Internasionale Olimpiese Komitee (IOK) tydens die Olimpiese Somerspele 1936 in Berlyn aan Sapporo, Japan, toegewys. Maar Japan moes afsien van die plan na die uitbreek van die Tweede Chinees-Japannese Oorlog in 1937 en het die Spele op 16 Julie 1938 van die hand gewys. Die Spele is op 3 September 1938 aan St. Moritz, Switserland, toegewys, maar weens geskille tussen die Switserse reëlingskomitee en die IOK is die Spele op 9 Junie 1939 deur die IOK teruggetrek. Aansluitend is die Spele aan Garmisch-Partenkirchen, Duitsland, soos vier jaar vantevore toegewys, maar met die Duitse Inval van Pole op 1 September 1939 is dit heeltemal afgelas.

Omdat die Tweede Wêreldoorlog tot 1945 gewoed het, is die in Cortina d'Ampezzo, Italië, beplande Olimpiese Winterspele 1944 ook afgelas. Die Switserse stad St. Moritz het die eerste Olimpiese Winterspele na die Tweede Wêreldoorlog aangebied. Cortina d'Ampezzo het die Olimpiese Winterspele van 1956 aangebied en Sapporo die Olimpiese Winterspele van 1972. Duitsland het tot vandag geen Olimpiese Winterspele meer aangebied nie.



</doc>
<doc id="33340" url="https://af.wikipedia.org/wiki?curid=33340" title="Olimpiese Winterspele 1944">
Olimpiese Winterspele 1944

Die Olimpiese Winterspele 1944 (Italiaans: "V Giochi olimpici invernali"), amptelik bekend as die Vde Olimpiese Winterspele nadat die Olimpiese Winterspele 1940 gestaak is, sou in 1944 gehou word, maar is na die uitbreek van die Tweede Wêreldoorlog afgelas. Die Spele is in Junie 1939 deur die Internasionale Olimpiese Komitee (IOK) aan Cortina d'Ampezzo, Italië, toegewys. Ander kandidaatstede was Montreal in Kanada en Oslo in Noorweë.

Die Olimpiese Winterspele 1948, die eerste Olimpiese Winterspele na die einde van die oorlog, is as die Vde Olimpiese Winterspele in St. Moritz, Switserland, aangebied. Cortina d'Ampezzo het die Olimpiese Winterspele van 1956 aangebied.

Cortina d'Ampezzo is deur die Internasionale Olimpiese Komitee gekies as die gasheer vir die Olimpiese Winterspele in 1944. Ander kandidate was: Montreal in Kanada en Oslo in Noorweë.

Die stemming het as volg verloop:



</doc>
<doc id="33341" url="https://af.wikipedia.org/wiki?curid=33341" title="Olimpiese Winterspele 1936">
Olimpiese Winterspele 1936

Die Olimpiese Winterspele 1936 (Duits: "Olympische Winterspiele 1936"), amptelik bekend as die IVde Olimpiese Winterspele, is tussen 6 en 16 Februarie 1936 in Garmisch-Partenkirchen, Nazi-Duitsland, aangebied. Die ander kandidaatstede was: St. Moritz in Switserland en Montreal in Kanada. In 1936 het die destydse Nazi-Duitsland ook die Olimpiese Somerspele aangebied, in Berlyn.

4 Olimpiese sporte is tydens die Spele beoefen.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Hier is die top elf lande wat medaljes by die Spele verower het:




</doc>
<doc id="33342" url="https://af.wikipedia.org/wiki?curid=33342" title="Olimpiese Winterspele 1932">
Olimpiese Winterspele 1932

Die Olimpiese Winterspele 1932 (Engels: "1932 Winter Olympics"), amptelik bekend as die IIIde Olimpiese Winterspele, is tussen 4 en 15 Februarie 1932 in die Adirondack-gebergte by Lake Placid in die deelstaat New York in die Verenigde State gehou. Die ander kandidaatstede was: Bear Mountain, Yosemite Valley, Lake Tahoe, Duluth, Minneapolis, Denver (almal in die Verenigde State) en Montreal (Kanada). Die Spele is deur die destydse goewerneur van New York, Franklin D. Roosevelt, geopen, wat nege maande later tot die 32ste President van die Verenigde State verkies is. In 1932 het die Verenigde State ook die Olimpiese Somerspele aangebied, in Los Angeles.

4 Olimpiese sporte is tydens die Spele beoefen.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Hier is die top tien lande wat medaljes by die Spele verower het:




</doc>
<doc id="33343" url="https://af.wikipedia.org/wiki?curid=33343" title="Pleknaamsveranderinge in die Republiek van die Kongo">
Pleknaamsveranderinge in die Republiek van die Kongo

Hier volg 'n lys van plekke in die Republiek van die Kongo waarvan die name verander is:



</doc>
<doc id="33344" url="https://af.wikipedia.org/wiki?curid=33344" title="Olimpiese Winterspele 1928">
Olimpiese Winterspele 1928

Die Olimpiese Winterspele 1928 (Duits: "Olympische Winterspiele 1928", Frans: " Les IIes Jeux olympiques d'hiver", Italiaans: "II Giochi olimpici invernali", Romansch: "Gieus olimpics d'enviern 1928"), amptelik bekend as die IIde Olimpiese Winterspele, is tussen 11 en 19 Februarie 1928 in St. Moritz, Switserland, aangebied. Dit was die eerste Winterspele wat nie in dieselfde land as die Somerspele gehou was nie. Die Olimpiese Somerspele 1928 is in Amsterdam, Nederland, aangebied.

4 Olimpiese sporte is tydens die Spele beoefen.

Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Hier is die top twaalf lande wat medaljes by die Spele verower het:




</doc>
<doc id="33345" url="https://af.wikipedia.org/wiki?curid=33345" title="Olimpiese Winterspele 1924">
Olimpiese Winterspele 1924

Die Olimpiese Winterspele 1924 (Frans: "Les Jeux olympiques d'hiver de 1924"), amptelik bekend as die Iste Olimpiese Winterspele, is tussen 25 Januarie en 5 Februarie 1924 in Chamonix-Mont-Blanc, Frankryk, aangebied. In 1921 stem die Internasionale Olimpiese Komitee in om 'n Internasionale Wintersportweek ("Semaine des Sports d'Hiver") in 1924, dieselfde jaar as die Somerspele in Parys te hou. Hierdie sportweek vind in Chamonix-Mont-Blanc, aan die voet van die Mont Blanc plaas, en was 'n reuse sukses. Daar word besluit dat dit voortaan elke vier jaar losstaande van die Somerspele aangebied sal word. Daarmee word die sportweek die Iste Olimpiese Winterspele.

6 Olimpiese sporte is tydens die Spele beoefen.
Hier volg 'n alfabetiese lys van al die Nasionale Olimpiese Komitees wat deelgeneem het. Waar beskikbaar word die getal atlete per land in hakies aangedui:
Hier is die top tien lande wat medaljes by die Spele verower het:




</doc>
<doc id="33346" url="https://af.wikipedia.org/wiki?curid=33346" title="Bruin waterslang">
Bruin waterslang

Die Bruin waterslang ("Lycodonomorphus rufulus") is 'n sku, onskadelike konstriktor (wurgslang) wat in Suider-Afrika aangetref word. Die slang is 'n uitstekende swemmer en is gewoonlik snags aktief.

'n Bruin waterslang se totale lengte wissel van 50 tot 90 cm. Soos die naam aandui is die slang se rugkant 'n olyf- tot donkerbruin, maar sy onderkant is 'n perlemoeragtige oranje of geel. Bruin waterslange is dun slange met 'n uitsonderlike kop. Die oog het 'n ronde pupil.

Hierdie slang kan in die oostelike gebiede van Suider-Afrika waargeneem word: hulle verkies 'n klam of nat habitat, naby permanente standhoudende water, byvoorbeeld moerasse, vleie, poele en strome.

Die slang vreet hoofsaaklik paddas en paddavissies, maar dit sal ook soms visse vang: die visse word in die water gejag en dan na die kant geneem waar die slang dit verorber. Verder vang hulle ook soms akkedisse, knaagdiere of voëlkuikens, veral vinke, terwyl dié nog nesgebonde is.

Die slang kan in of onder die water aangetref word, maar kan ook op reënerige aande waargeneem word wanneer hy paddas jag. Hy sal ook onderwater duik wanneer hy bedreig word en kan 'n paar minute daar bly. Hy kruip soms ook onder rotse in bewegende strome weg, wat daarop dui dat hy moontlik suurstof uit die water deur sy vel kan inneem. Alhoewel hy meestal snags aktief is, kan hy soms ook oordag waargeneem word, wanneer hy langs skaduryke riviere jag.

Die wyfie lê 6 tot 23 eiers in die middel van die somer. Die eiers broei na 45 tot 60 dae uit en die kleintjies is 15 tot 22 cm lank - ongeveer 'n kwart van hul volwasse lengte.

Die bruin waterslang se bedreigingstatus is nie bekend nie, maar dit word wel deur die Wes-Kaapse Natuurbewaringraad beskerm. Die bedreiging van die slang se habitat is wel 'n moontlike faktor, aangesien sommige vleilande vernietig word deur ontwikkeling. Bruin waterslange hou geen bedreiging vir die mens in nie en word dikwels as troeteldier aangehou.




</doc>
<doc id="33349" url="https://af.wikipedia.org/wiki?curid=33349" title="Suid-Afrika by die Olimpiese Spele">
Suid-Afrika by die Olimpiese Spele

Suid-Afrika is een van die lande wat aan die Olimpiese Spele deelneem. Suid-Afrika stuur vir die eerste keer 'n span na die Somerspele van 1904. 56 jaar later, in 1960, stuur hulle hulle eerste span na die Winterspele.

In 2016 neem Suid-Afrika vir die 19de keer aan die Somerspele deel, terwyl hulle nog net aan 7 Winterspele deelgeneem het. Hulle het nog nooit 'n medalje op 'n Winterspele gewen nie. In totaal het Suid-Afrika al 86 medaljes verower, waarvan die meeste in atletiek, boks en swem.



</doc>
<doc id="33352" url="https://af.wikipedia.org/wiki?curid=33352" title="Pepyn die Korte">
Pepyn die Korte

Pepyn III, beter bekend as Pepyn die Korte (Frans: "Pépin le Bref") was Hofmeier van Neustrië (741-751), te same met Boergondië en Provence en van Austrasië (747-751), vanaf 741 Hertog van die Franke, en vanaf 751 tot met sy dood die eerste Karolingiese Koning van die Franke. Hy was die seun van Karel Martel, wat hofmeier en Hertog van die Franke was, en Rotrude van Trier. Hy was ook die vader van die beroemde Frankiese koning Karel die Grote.

Met die dood van Karel Martel in 741 is sy amp as hofmeier folgens die Frankiese tradisie tussen sy twee seuns verdeel: Karloman het hofmeier van Austrasië geword en Alemanië en Thuringen herower, Pepyn het hofmeier van Neustrië geword en Provence en Boergondië behou. Grifon, die derde seun van Karel Martel het slegs 'n paar graafskappe bekom. Die broers het in 742 by Vieux-Poitiers hulle ondeskeie dele herdefinieer en die tradisionele perke van die Frankiese ryk bevraagteken.

Aan hierdie einde van die tydperk van dekadensie van die Merovingiese huis, het die konings, wat as die "lui konings" ("rois fainéants") bekend gestaan het, nie meer veel outoriteit gehad nie en was die hofmeiers die werklike heersers van die staat. Karloman en Pepyn het vervolgens die mag van die Frankiese Ryk verdeel en die land gesamentlik regeer. Hulle het van die begin af gesukkel om stabiliteit aan die ryk se grense te vestig.

Hulle het daarna met die ondersteuning van die biskop Bonifatius van Mayence 'n hervorming van die Kerk begin. Die biskop het gemeen dat die kerklui onbekwaam en losbandig geword het:
Die "concile" (ekumeniese raad), die vergadering van kerklui waartydens besluite van 'n dissiplinêre of teologiese aard gemaak is, het vir geruime tyd nie vergader nie. Verder het die Frankiese kerk gekla dat die onder Karel Martel bederf is.

Twee sinodes ("conciles") is in die vroeë jare gereël, die eerste in Austrasië deur Karloman, in 742-743; die tweede deur Pepyn, in 744 in Soissons in Neustrië, waar die besluite wat in Austrasië geneem is bekragtig is. Hierdie hervormings het 'n nuwe hiërargie onder die Frankiese kerklui in plek gestel. Aan die hoof daarvan was Bonifatius (680-754), die evangelis uit Germanië, soos die verdeling van die verskillende biskopdomme in verskillende stde in die ryk. Onwaardige priesters is verwyder. Pepyn het besluit om die grond wat deur sy vader gekonfiskeer is te herstel as "précaire à la demande du roi" ("precaria verbo regis").

In 743 het Pepyn en Karloman die merovingiese Childeric III vrygelaat uit die klooster waar hy deur Karel Martel opgesluit is en hom toegelaat om die hertoglike troon te bestyg waarvan sy vader ontsetel is. Sy terugkeer is gemotiveer deur die koalisie wat deur Grifon, die hertog Odilo van Beiere, die Hertog van Akwitanië Hunold en ook die van Alemanië, Theudoald. Laasgenoemde het negatief gereageer op die politieke eliminasie van Grifon (halfbroer van Pepyn en Karloman) en het die legitimiteit van die "Pippinides" in twyfel getrek. Ná verskeie militêre veldtogte en die herstel van Childéric III het Pepyn en Karloman 'n manier gevind om vir 'n tydlank die vrede te bewaar.

In ongeveer 744 is Pepyn met Bertrada van Laon, met die bynaam Bertha met die Groot Voete ("Berthe au Grand Pied") — 'n bynaam wat sy verkry het aangesien sy 'n voet langer as die ander was —, dogter van Heribert, Graaf van Laon getrou. Sy het aan hom verskeie erfgename besorg waaronder die toekomstige keiser Karel die Grote.


</doc>
<doc id="33354" url="https://af.wikipedia.org/wiki?curid=33354" title="Pleknaamsveranderinge in Eritrea">
Pleknaamsveranderinge in Eritrea

Hier volg 'n lys van dorpe en stede in Eritrea waarvan die name verander is:



</doc>
<doc id="33357" url="https://af.wikipedia.org/wiki?curid=33357" title="Paralimpiese Somerspele 2008">
Paralimpiese Somerspele 2008

Die Paralimpiese Somerspele 2008 (Chinees: 第十三屆残疾人奥林匹克运动会) is tussen 6 en 17 September 2008 in Beijing, Volksrepubliek China, aangebied. Tydens die geleentheid het 4 011 atlete uit 146 nasies aan 472 items in 20 verskillende sportsoorte deelgeneem. Dit was die 13de Paralimpiese Somerspele wat aangebied is.
Die Olimpiese Somerspele 2008 is tussen 8 en 24 Augustus in Beijing gehou.

As deel van 'n formele ooreenkoms tussen die Internasionale Paralimpiese Komitee en die Internasionale Olimpiese Komitee uit 2001 is die wenner van die bod vir die Olimpiese Somerspele 2008 ook die gasheer vir die Paralimpiese Somerspele 2008. Beijing is op 13 Julie 2001 in Moskou deur die Internasionale Olimpiese Komitee gekies as die gasheer vir die Olimpiese Somerspele in 2008. Dié stad is bo die ander kandidate op die kortlys, naamlik Istanboel (Turkye), Osaka (Japan), Parys (Frankryk) en Toronto (Kanada) gekies.

Die stemming het as volg verloop:
Net soos tydens die "gewone" Spele is 'n fakkel via 'n aflos na die Olimpiese Stadion gedra waar die Olimpiese vlam aangesteek is. Die aflos sou in verskeie lande en deur China plaasgevind het, maar die roete is ingeperk en die internasionale been is gekanselleer as gevolg van die aardbewing wat Sichuan in Mei 2008 getref het. Die besluit is geneem sodat daar op reddingswerk en die slagoffers gefokus kon word.

20 verskillende sportsoorte is tydens die Paralimpiese Spele beoefen. Roei is vir die eerste keer op die program ingesluit. Die sportsoorte is:
Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:

Die Suid-Afrikaanse Paralimpiese span van 59 atlete het op Vrydag, 29 Augustus 2008 na Beijing vertrek. Die span het 35 medaljes tydens die vorige Spele in 2004 verower en in die 13de posisie geëindig.

Natalie du Toit kon nie aan die 100 m-rugslag deelneem nie aangesien die Suid-Afrikaanse sportvereniging vir liggaamlik gestremdes (SASVLG) haar te laat vir die item geregistreer het.

Soos tydens die Olimpiese Spele, het Natalie du Toit weer die Suid-Afrikaanse vlag tydens die openingseremonie in die Beijing Nasionale Stadion ingedra. Dit maak haar die eerste atleet in die moderne geskiedenis wat die eer gehad het om tydens beide geleenthede as vlagdraer op te tree.

Natalie du Toit het ook Suid-Afrika se eerste medalje verower toe sy op die eerste dag van die Spele 'n goue medalje tydens die 100 m-vlinderslag ingepalm het.

Na die tweede dag is Suid-Afrika in die vyfde posisie. Medaljes vir die dag:

Medaljes vir die derde dag:

Vierde dag (Woensdag, 10 September):

Vyfde dag (Donderdag, 11 September):

Sesde dag (Vrydag, 12 September):

Sewende dag (Saterdag, 13 September):

Agtste dag (Sondag, 14 September):

Negende dag (Maandag, 15 September):

Tiende dag (Dinsdag, 16 September):

Laaste dag (17 September):

In totaal verdien Suid-Afrika 30 medaljes (21 goud, 3 silwer en 6 brons) en eindig in die sesde plek. Hoewel Suid-Afrika 5 minder medaljes as in 2004 verower het, stoot die verhouding van goud tot die totale getal medaljes SA op van 'n 13de na die 6de posisie op die wêreldranglys.

Hier is die voorste tien lande wat medaljes tydens die Spele verower het.



</doc>
<doc id="33359" url="https://af.wikipedia.org/wiki?curid=33359" title="Paralimpiese Somerspele 2004">
Paralimpiese Somerspele 2004

Die Paralimpiese Somerspele 2004 (Grieks: Θερινοί Παραολυμπιακοί Αγώνες 2004) is tussen 17 en 28 September 2004 in Athene, Griekeland, aangebied. Tydens die geleentheid het 3 808 atlete uit 135 nasies aan 519 items in 19 verskillende sportsoorte deelgeneem. Dit was die twaalfde Paralimpiese Somerspele wat aangebied is.

Die Olimpiese Somerspele 2004 is tussen 13 en 29 Augustus in Athene gehou.

As deel van 'n formele ooreenkoms tussen die Internasionale Paralimpiese Komitee en die Internasionale Olimpiese Komitee uit 2001 is die wenner van die bod vir die Olimpiese Somerspele 2004 ook die gasheer vir die Paralimpiese Somerspele 2004. Athene is op 5 September 1997 in Lausanne deur die Internasionale Olimpiese Komitee gekies as die gasheer vir die Olimpiese Somerspele in 2004. Ander kandidate was: Rome, Kaapstad, Stockholm en Buenos Aires.

Die stemming het as volg verloop:

19 Paralimpiese sporte is tydens die Spele beoefen.
Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:
Suid-Afrika doen besonders goed tydens die Spele en verower 35 medaljes. Vyftien van hierdie medaljes is goud, dertien silwer en sewe brons. Suid-Afrika se span vaar die 13de beste uit die 135 nasies wat aan die Spele deelgeneem het.

Van Suid-Afrika se goue medaljewenners sluit in:

Hier is al die lande wat medaljes by die Spele verower het:



</doc>
<doc id="33362" url="https://af.wikipedia.org/wiki?curid=33362" title="Wilna Snyman">
Wilna Snyman

Wilna Snyman (gebore 14 September 1935 in Kimberley) is ’n Suid-Afrikaanse aktrise en skryfster. Ná haar stryd teen borskanker tree sy ook gereeld op as motiveringspreker vir KANSA en ander organisasies. In 2006 publiseer sy haar outobiografie, genaamd "Memoires".

In 1984 ontvang Snyman die Erepenning vir Verhoogkuns van die Suid-Afrikaanse Akademie vir Wetenskap en Kuns terwyl Eghard van der Hoven in dieselfde jaar die Erepenning vir Toneelbevordering ontvang. 

Snyman woon tans in 'n aftreeoord in Hermanus.




</doc>
<doc id="33364" url="https://af.wikipedia.org/wiki?curid=33364" title="Newfoundland en Labrador">
Newfoundland en Labrador

Newfoundland en Labrador (Engels: Newfoundland and Labrador [ˌnuːfən(d)ˈlænd ən(d) læbrəˈdɔr], Frans: Terre-Neuve-et-Labrador) is die mees oostelike van Kanada se tien provinsies. 

Die provinsie, wat uit die eiland Newfoundland en die gebied Labrador op die vasteland bestaan, was die laaste provinsie wat in 1949 onder die oorspronklike naam "Newfoundland" by die Kanadese Federasie aangesluit het. Die provinsiale regering het egter reeds vanaf 1964 na homself as die "Regering van Newfoundland en Labrador" verwys, en op 6 Desember 2001 is die Grondwet van Kanada gewysig om "Newfoundland and Labrador" as die nuwe amptelike naam van die provinsie te bekragtig. In die omgangstaal verwys Kanadese nogtans gewoonlik na die provinsie as "Newfoundland" en na die vastelandse gebied as "Labrador". 



</doc>
<doc id="33365" url="https://af.wikipedia.org/wiki?curid=33365" title="Pleknaamsveranderinge in die Gambië">
Pleknaamsveranderinge in die Gambië

Hier volg 'n lys van dorpe en stede in Gambië waarvan die name verander is:



</doc>
<doc id="33366" url="https://af.wikipedia.org/wiki?curid=33366" title="Paryse Metro">
Paryse Metro

Die Paryse Metro (Frans: "Métro de Paris") is 'n openbare vervoerstelsel wat die Franse hoofstad, Parys, en die omliggende stedelike gebied bedien. Dit bestaan uit 16 lyne wat hoofsaaklik ondergronds loop en altesaam 214 kilometer lank is. Dié moltreinstelsel, wat 'n simbool van Parys geword het, word gekenmerk deur die digtheid van sy netwerk in die middestad van Parys en sy homogene argitektoniese styl wat sterk deur die Art Nouveau-beweging beïnvloed is.

Die eerste spoorlyn van die Paryse Metro is tydens die aanloop tot die Wêreldtentoonstelling van 1900 opgerig. Dit is 'n paar maande na die aanvang van die tentoonstelling ingehuldig. Die netwerk is daarna tot met die Tweede Wêreldoorlog vinnig in die middestad van Parys uitgebrei. Na 'n tussenpose tydens die "décennies voitures" (motordekades) (1950–1970), is verskeie bestaande lyne verleng tot die nabygeleë "banlieue" (woonbuurte). Dié keuse het die ontwerp met sy geringe afstand tussen stasies en verminderde kapasiteit van die waens beïnvloed en dit beperk vandag die uitbreiding van die netwerk. Die Paryse metro het intussen aan die einde van die 20ste eeu 'n nuwe lyn wat geheel en al geoutomatiseer is ingewy, lyn 14, veral bedoel om die druk op lyn A van die RER te verlig.

Die metro vervoer vandag ongeveer 4,9 miljoen passasiers per dag (1,409 miljard per jaar in 2006). Dit bedien 300 stasies (384 haltes), waarvan 62 oorstap ("correspondance") na ander stasies moontlik maak. Die Paryse Metro is in terme van aantal passasiers die vierde grootste ná dié van Moskou (2,5 miljard), Tokio en Meksiko, en sewende in terme van die lengte daarvan ná New York, Londen, Madrid, Seoel, Tokio en Moskou (maar in die 1ste plek as die RER-lyne ingesluit word) en in derde plek in terme van aantal stasies ná New York (468 stasies) en Seoel.

Die werking van die Paryse Metro word verseker deur die RATP. Die instelling bestuur ook 'n gedeelte van die RER, die busdiens van Parys en die nabygeleë woonbuurte, asook drie van die vier tremlyne in Île-de-France (T1, T2 en T3). Die bedryfs- en beleggingsbegroting van die Paryse metro word deur STIF bepaal wat vir die strategie vir die ontwikkeling van vervoer in die Île-de-France verantwoordelik is en vir finansiering sorg.

Dienste in Parys en sy woonbuurte word ook verseker deur ander stedelike vervoermiddels: die RER (451 miljoen passasiers in 2006 op die RER RATP-netwerk), die Transilien (voorstedelike spoorweg 655 miljoen passasiers insluitend die netwerk van RER SNCF), 4 trems (64 miljoen passasiers), die busdiens (997 miljoen passasiers in 2006) asook 2 VAL-lyne wat 'n plaaslike diens aan die lughawens bied asook die "Funiculaire de Montmartre", 'n kabeltrein onder beheer van RATP wat passasiers teen Montmartre op en af vervoer. Meer onlangs is die ambisieuse Vélib ("vélo libre" of "vélo liberté" gratis of vrye fiets)-program in 2007 geloods – 'n openbare fietsprogram wat 20 000 fietse by 1450 geoutomatiseerde huurstasies beskikbaar stel.

Die Paryse Metro is bedink om 'n hoë gehalte diens in die middestad van Parys te bied: die stasies in Parys is baie naby mekaar – gemiddeld 548 m, maar so min as 424 m op lyn 4 en meer as 1 km op lyn 14 – wat 'n digte rooster in die Paryse middestad verskaf. Die nabygeleë woonbuurte word deur die verlenging van die lyne bedien en noodsaak besoek aan die middestad van Parys om van een woonbuurt na die ander te reis. Die lae spoed waarteen die metro loop maak dit onprakties om die "grande couronne" (die afgeleë woonbuurte en voorstede van Parys) te bedien.

Die Paryse metro is hoofsaaklik ondergronds (197 km uit 214): die bogrondse gedeeltes bestaan uit dele van die oorbrug in die middestad van Parys (lyn 1, 2, 5 en lyn 6) en op die oppervlak in die woonbuurte (lyne 1, 5, 8 en 13). Die tonnels van die Paryse Metro is naby die oppervlak as gevolg van die aard van die Paryse bodem wat baie homogeen is en nie die bou van baie diep tonnels toelaat nie; daar is 'n aantal uitsonderings wat deur die reliëf bepaal word (Butte Montmartre, Ménilmontant). As gevolg van die geringe diepte moet die tonnels die straatasse volg: dit volg gereeld kronkelende paaie; die spesifikasies vir die metro wat in 1900 gevestig is bepaal 'n minimum krommingstraal van 75 m, wat baie laag is vir 'n spoorlyn en wat nie orals toegepas is nie (Bastille, Notre Dame de Lorette, …).
Die twee metrospoorlyne wat verkeer in teenoorgestelde rigtings dra, loop, waar hulle ondergronds is, byna altyd in 'n enkele tonnel. Treine loop aan die regterkant soos in meeste ander Franse metro's en trems (maar anders as wat prakties is vir SNCF-treine). Die ander eienskap wat standaard is in die vervoerstelsel is die spoorwydte van 1,435 m (standaardwydte). Elektriese toevoer word deur 'n derde spoor verskaf en die elektriese spanning is 750 volt gelykstroom.

Die omgrensingsprofiel of gabariet van die treine van die Paryse metro is betreklik nou (2,40 meter wyd), in vergelyking met ander metro's (Lyon se metro: 2,80 m) met 'n kapasiteit van tussen 600 en 700 passasiers per trein vir lyne 1, 4 en 14, in vergelyking met 2600 passasiers in die treine van MI 2N van RER A. Anders as die netwerk van die New Yorkse moltrein en dié van Londen het al die lyne dieselfde gabariet. Een van die spesifikasies van die Paryse Metro is die gebruik van bandemetro op vyf van die lyne: hierdie tegniek wat in die 1950's deur RATP ontwikkel is, is na sekere ander netwerke uitgevoer (Montréal, Meksiko, Santiago). Dus het die lyne 1, 4, 6, 11 en 14 spesiale toerusting wat dit vir bandemetro's moontlik maak om die lyne te gebruik. Die aantal waens wat 'n trein opmaak wissel volgens die lyne tussen 3 en 6 waens, waarvan die mees algemene aantal 5 is maar wat tot 8 vermeerder kan word met die verlenging van lyn 14. Treine op dieselfde lyn het egter altyd dieselfde aantal waens.

Slegs lyne 7 en 13 beskik oor twee takke met verskillende eindpunte.

Treine bedien alle stasies behalwe dié wat gesluit is vir herstelwerk of in aanbou is as deel van die metrovernuwingsprogram.

Die stasies van die Paryse metro is tipies ondergronds en bestaan uit twee spore begrens deur twee platforms wat elk vier meter wyd is (daar is 'n paar uitsonderings as gevolg van die wydte van die straat bo die lyn). Sowat vyftig stasies wyk van die ontwerp af: dit sluit in die ou terminusstasies wat bestaan uit twee spore met 'n sentrale platform (Porte Dauphinestasie), asook algemeen 3 spore met twee platforms (Porte d’Orléans) en soms vier spore (Château de Vincennes). Daar bestaan ook stasies met slegs een spoor, óf omdat hulle deur 'n "pied-droit" gesny word om die terrein beter te ondersteun (Saint-Georges), óf op 'n lus (Église d'Auteuil). Daar is ook sekere stasies wat nie volgens die bestaande reëls gebou is nie (Cluny – la Sorbonne). Die lengte van die stasies, wat in 1900 op 75 meter gestel is, is later tot 90 meter verleng op besige lyne (lyne 1, 3, 7, 8, 9) met sekere stasies wat 105 meter lank is. Die stasies is oor die algemeen gewelf maar waar die oppervlak te naby is vervang 'n metaalvloer die gewelf (Concordestasie op lyn 1). Die stasies van die ou netwerk Nord-Sud word gekenmerk deur 'n gewelf hoër as wat noodsaaklik is vir die gebruik van oorhoofse lyne wat verwyder is nadat die Nord-Sud deur die CMP oorgeneem is.

Die stasies op die oorbrug, wat almal in die vroeë jare gebou is, bestaan uit die spore wat deur 'n markies beskerm word (lyn 2) of deur 'n glasdak ("verrière") (lyn 6). Lyn 14, die nuutste lyn, word onderskei van ander lyne met sy stasies wat 120 meter lank is en sy hoë plafonne, asook deur platforms met groter wydte as dié van ander stasies. As gevolg van veranderings in die netwerk bestaan daar 'n aantal "spookstasies"wat nie meer deur die metro bedien word nie.

Die stasies van die Paryse Metro word gekenmerk deur 'n eenvormige styl wat die resultaat is van estetiese keuses wat in 1900 gemaak is. Daar is oor die algemeen getrou gebly aan die gees daarvan in die ontwerp van moderne stasies en onlangse renovasies. Die mure en gewelf van die stasies is bedek in klein wit vierkantige teëls wat gekies is omdat hulle 'n oplossing gebied het vir die beperkte ligtegnologie aan die begin van die 20ste eeu. Die mure van die stasies is van die begin af as advertensiemedium gebruik. Die plakkate is omraam deur kleurvolle teëls met die afkorting van die operateur (CMP ou Nord Sud) daarbo. Die naam van die stasie is in wit op 'n blou vlak geskryf behalwe vir die Nord Sud-lyne wat in wit teëls op 'n blou teëlbasis geskryf is.

Die stasies van die ou Nord-Sud-lyne word onderskei deur die aanwysings en deur die meer gedetailleerde versiering.
Die aanvanklike keuse van die dekor is nie bevraagteken nie tot aan die einde van die Tweede Wêreldoorlog. Na die oorlog het die algemene beskikbaarheid van buisligte die agteruitgang van die teëls duidelik gemaak. Om weg te beweeg van die eenvormige wit teëls en om die adverstensies beter te vertoon het die RATP tussen 1948 en 1967 'n standaard "carrossage" in plek gestel en sekere stasies in ander kleure uitgevoer: 73 van die stasies het die nuwe versiering gekry. Die "carrossage" is later deur 'n meer onlangse versiering in die helfte van die stasies vervang.

Die "carrossage" het aan die einde van die 1960's uit die mode geraak. 'n Twintigtal stasies is volgens 'n nuwe ontwerp versier: die wit teëls langs die platforms is tot op 'n hoogte van 2 meter met gekleurde teëls vervang met 2 ton nie-afgeskuinste teëls : dié "Mouton"-styl (Mouton-Duvernetstasie). Hierdie versiering, wat die stasies verdonker, kom nie in baie stasies voor nie.

Vanaf 1975 het RATP besluit om die wit teëls te beklemtoon en eerder aanpassings te doen aan die beligting en die sleutelkleure wat verskaf word deur die lampskerms en meubels. Verskeie style het op mekaar gevolg: die "Motte"-styl (caisson d’éclairage parallélépipédique) "Ouï Dire" met "caissons" in uitdagende vorm uit aluminium, gegolfde neonligte ("néons à vagues") en nuwe neonligte.
Sekere stasies het besondere detail en oorspronklike dekor:

Lyn 14, wat in die 1990's geopen is, is 'n uitsondering met oorspronklike dekor en grootskaalse gebruik van beton.

Die Art nouveau ingange van die Paryse Metro versinnebeeld Parys. Die argitek Hector Guimard is in 1899 gekies en het verskillende tipes ingange bedink: die mees uitvoerige model is die tipe A met 'n weerskerm en 'n markies (Abbessesstasies), die tipe B het 'n omgekeerde V (Porte Dauphine en Châtelet) ; die model het 'n ysterreling gehad met cartouches met plantmotiewe en almal met 'n teken met die inskripsie "métropolitain" ondersteun deur twee lang pale wat eindig in 'n oranje bol waarvan die fantastiese voorkoms dui op die haussmannse Parys. 86 van Guimard se ingange bly tot vandag toe behoue. 'n Oorspronklike ingang is aan die Montréalse Metro (Square-Victoriastasie) geskenk en replikas aan ander stede:

In 1903 is 'n ingang met 'n klassieke ontwerp uit klip vir die ontwerp van die Opéra-stasie gekies. Hierdie soort ingang is in die meer gesogte deel van Parys veralgemeen (Étoile, Franklin-Roosevelt, République). Vir die ander stasies, nadat samewerking met Guimard in 1904 tot 'n einde gekom het, het die ingange bestaan uit 'n taamlik banale metaal-balustrade wat gepaard gegaan het met 'n kandelaar met 'n bord met die inskripsie "Métro" bokant 'n bol uit opaal. Hierna is die motief van die balustrade verder vereenvoudig en die lyn van die kandelaar meer suiwer gemaak (Dervaux model). Vanaf 1930 is 'n van agter beligte kaart van die metro bokant die balustrade aangebring. Die Nord-Sud-maatskappy het op sy lyne sy eie ingang-weergawe ingevoer wat gekenmerk is deur 'n balustrade uit gietyster wat op 'n keramiekbasis rus. Ná die Tweede Wêreldoorlog is die vorm van die balustrades weereens vereenvoudig. In die "quartier des grands magasins" (die distrikte van die groot winkels) en in die woonbuurte het balustrades uit vlekvrye staal in die sewentigerjare hulle verskyning gemaak. Die Dervaux-kandelare is in die negentien-vyftigs met 'n eenvoudige "mat" met 'n omsirkelde geel M vervang. Party ingange loop uit in 'n aedicula (Port-Royal) of in 'n gebou (Pernety).

By die meeste ingange is daar 'n kaartjietoonbank en outomatiese kaartjiemasjiene. Toegang word vandag deur 'n draaihek beheer wat oopmaak as 'n kaartjie of magnetiese koepon ("passe Navigo"), ingevoer word.

Die oorstapgange tussen die lyne vereis byna altyd die gebruik van trappe. Daar bestaan wel 'n paar oorstapplekke direk van een platform na die ander (Jussieu, Louis Blanc). Die oorstapgange kan baie lank wees (Montparnasse – Bienvenüe, Saint-Lazare, Châtelet). Sekere stasies is toegerus met rolmatte om die oorstaptyd te verkort (Montparnasse – Bienvenüe, Châtelet, Invalides).

203 stasies is toegerus met roltrappe, maar slegs 43 stasies, insluitend al dié op lyn 14, is toeganklik vir gestremdes deur hysbakke vanaf die straat, die kaartjiesaal en die platforms.

Teen 1845 het die stad Parys en die spoorwegmaatskappye die vestiging van 'n spoornetwerk in Parys begin beplan. Dit was die tydperk van vragvervoer. In 1871, ná die eerste munisipale verkiesing in Parys, het die onderwerp weer aan die orde van die dag gekom tydens 'n sitting van die "Conseil Général de la Seine": die projek wat bespreek is het gegaan oor die skep van 'n plaaslike spoorlyn wat die hele département van die Seine moes bedien. Dit was gemik op 'n vervoermiddel tussen die busse en perdaangedrewe trems wat Parys op daardie stadium bedien het en die bestaande nasionale en streekspoorlyne. In daardie stadium was spoorlyne in Parys beperk tot 7 terminusstasies verbind deur die Petite Ceinture, 'n sirkelroete tot reisigers se beskikking met 21 stasies.

Vervolgens staan twee idees in teenstelling met mekaar: die Paryse munisipaliteit het gehoop om 'n netwerk in plek te stel onder plaaslike bestuur en wat plaaslike dienste sou bied met die klem op die behoeftes van die stad se inwoners terwyl die spoorwegmaatskappye en die staatsdiens (Prefektuur, brûe en paaie, Conseil d'Etat) die klem geplaas het op die toekomstige verlenging van die bestaande lyne vanaf die Paryse stasies (gare Saint-Lazare, gare du Nord, gare de l'Est, gare de la Bastille, gare de Lyon, gare d'Austerlitz, gare des Invalides, gare Montparnasse) en die Petite Ceinture. Die konflik is verder vererger deur fundamentele politieke verskille (die Paryse munisipaliteit was linksgesind terwyl die regering reeds lank in konserwatiewe hande was) en is bemoeilik deur die gebrek aan outonomie van die Paryse munisipaliteit wat onder die voogdyskap van die Prefektuur geval het.

Tussen 1856 en 1890 is verskeie projekte beplan maar nie een is tot uitvoering gebring nie. Tegniese oplossings het gewissel van bogrondse netwerke, soortgelyk aan die vroeë Amerikaanse metro's, en ondergrondse oplossings. Die bogrondse oplossings het teenstand gekry van mense wat besorg was oor die visuele afbreuk wat dit aan die mooiste uitsigte oor Parys sou meebring, terwyl die ondergrondse oplossings teenkanting ontvang het weens vrese vir passasiers se veiligheid en gesondheid.

In dié tydperk het die stede Londen en New York voor dieselfde keuse te staan gekom: skep eers 'n netwerk wat bestaan uit die uitbreiding van die bestaande spoorlyne in die stad voor 'n doelgemaakte netwerk geskep word (met 'n ander gabariet): Londen het dus in 1863 'n sirkelroete, bedien deur stoomtreine, in werking gestel wat die Londense stasies verbind het. In 1890 is die eerste werklike lyn van die Londense moltrein – ondergronds en elektries, met lae gabariet – (die "Underground" of "Tube") ingewy. In 1867 het New York op sy beurt 'n stoomtrein in die stad gebruik, ondersteun deur staalviadukte (die eerste werklike moltrein – die IRT met verlaagde gabariet – is in 1902 in werking gestel). Uiteindelik in 1896 het Boedapest 'n tremlyn geloods wat geheel en al ondergronds geloop het, die "Földalatti".

'n Kombinasie van verskeie faktore het die projek uiteindelik weer op koers gekry: mens kan hieronder tel die druk van openbare mening wat deur die vorige mislukking gemobiliseer is, die groei in die bevolking van Parys, die voorbeelde in buitelandse stede, nuwe aanstellings in sleutelposte in die munisipaliteit, die regering en tegniese dienste van die staat, 'n verandering in die politieke ewewig, die opkoms van industriële drukgroepe (die elektrotegniese maatskappye) wat ten gunste van 'n metro was en die naderende wêreldtenstoonstelling van 1900. Al die faktore het die owerhede laat besluit om uiteindelik die bou van die metro te loods. Die oplossing vir die stad Parys is gevind. Die staat het tot die ontwerp en implementering van die werk ingestem.

Ná die aanvaarding van die projek van die netwerk van Fulgence Bienvenüe en Edmond Huet op 20 April 1896, is die ""chemin de fer métropolitain"" (metropolitaanse spoorweg) as openbare diens verklaar deur 'n wet van 30 Maart 1898: die dekreet stel die konstruksie van 'n eerste stel van ses lyne met 'n opsie vir nog drie lyne in die vooruitsig. Werksaamhede het op 4 Oktober 1898 begin onder 'n ooreenkoms tussen die stad Parys en die "Compagnie du chemin de fer métropolitain de Paris" (CMP), wat deur 'n Belg, baron Édouard Louis Joseph Empain, besit is.

Die spesifikasies van die Paryse Metro het bepaal dat dit ondergronds sou wees, elektriesaangedrewe sou wees, met normale spoorwydte en 'n gabariet van 2,40 m wat gebruik deur normale treine onmoontlik sou maak. Die Paryse Metro mag nie die poorte van Parys verlaat het nie. Die spesifikasies vir die bou van die spoorlyn het bepaal dat dit 'n maksimum helling van 40 mm/m sou hê en 'n draaisirkel van ten minste 75 meter. Die lengte van stasies is op 75 meter vasgestel. Dit is later tot 90 meter verleng (in werking op lyne 1 en 4) en later tot 105 meter.

Die projek het aanvanklik bestaan uit 'n sirkellyn, Étoile-Nation-Étoile, en twee reguitlyne, een noord-suid (Porte de Clignancourt-Porte d’Orléans) en een oos-wes (Avenue Gambetta – Porte Maillot).

Die eerste lyn (Porte de Vincennes – Porte Maillot) is op 19 Julie 1900 aan die publiek oopgestel om die proewe vir die Olimpiese Somerspele 1900 in die Bois de Vincennes te bedien. Die Aedicula is ontwerp deur die argitek Hector Guimard wat sinoniem met die Art Nouveaustyl was.

Drie tegnieke is vir die konstruksie gebruik: vir die dele van die tonnel wat redelik vlak is, is opelugkonstruksie gebruik wat die toemaak van die straat daarbo genoodsaak het, skilde is aanvanklik deur die bouers verkies maar is min gebruik as gevolg van die oneweredigheid van die bodem van Parys, en die ou tegniek van houtstutte soos wat in myne gebruik is, is op die ou einde die meeste gebruik. Lyn 1 is in 'n rekordtyd gebou (30 Maart 1898 – 19 Julie 1900).

Die lyn is op baie diskrete wyse deur die CMP ingehuldig wat gehoop het op 'n geleidelik vermeerdering in gebruik. Parysenaars is egter gou deur die nuwe vervoermiddel meegesleur wat hulle groot tydsbesparing en meer gemak as bestaande bogrondse vervoeralternatiewe besorg het. Die frekwensie en lengte van treine moes spoedig vermeerder word en die aantal waens het in twee jaar van 3 tot 8 gestyg op die gewildste gedeeltes van die netwerk.

Die waens op asse ("voitures à essieux") wat nie genoeg krag gehad het nie, het spoedig hulle beperkings ten opsigte van die verkeer getoon. 'n Brand op 'n wa by die Couronnes (84 dood), veroorsaak deur defektiewe stroombane en wanaangepaste tegnologie, het tot die spoedige onttrekking van dié tipe waens gelei ten gunste van waens wat van draaistelle gebruik maak ("voitures à bogies") en wat langer was en van 1908 van metaal gemaak is met 'n stelsel wat dit moontlik maak om die afstand tussen waens te beheer.

'n Tweede ooreenkoms is op 31 Januarie 1904 gesluit wat aan 'n ander maatskappy, die "Société du chemin de fer électrique souterrain Nord-Sud de Paris" (Nord-Sud), die lyn tussen Montmartre (in der waarheid Notre-Dame de Lorette) en Porte de Versailles toegeken het. Die inhuldiging hiervan op 4 November 1910 is vertraag deur die oorstroming van die Seine in Januarie 1910.

Die twee maatskappye, CMP en Nord-Sud, het saam bly voortbestaan tot 1929 toe hulle as CMP saamgesmelt het. Die maatskappy het aanpasbare tegnologie gebruik maar hulle van mekaar onderskei deur verskillende versiering van hulle waens en stasies. Die verskillende stasies het dieselfde naam op die twee lyne gehad (daar was byvoorbeeld twee stasies met die naam "Grenelle").

In 1913 het die metro reeds uit 10 lyne bestaan: agt van CMP en twee van Nord-Sud (die hedendaagse lyne 12 en 13 noord van Saint-Lazarestasie). Die sowat 55 miljoen passasiers in 1901 het teen 1913 467 miljoen verbygesteek. Die netwerk het bly groei tot met die uitbreek van die Tweede Wêreldoorlog. Tussen die twee Wêreldoorloë is lyne 9, 10 en 11 geopen. In 1929 het CMP die twee lyne van die Nord-Sudmaatskappy oorgeneem wat nooit daarin kon slaag om 'n wins te toon nie.

In 1929 het die owerhede van die Prefektuur van die Seine besluit om die metro tot by die nabygeleë woonbuurte ("proche banlieue") uit te brei op 15 asse vir die vervoer van 'n bevolking in die woonbuurte (2,5 miljoen) wat teen hierdie tyd byna net so groot as dié van "Paris intra muros" (3 miljoen) was. Daar is ook besluit om 3 nuwe lyne te bou.

In 1949, na die implementering van die plan van 1929, het die netwerk oor 9 verlengeings na die banlieue beskik: lyn 1 het Neuilly in die weste bereik en Vincennes in die ooste, lyn 3 Levallois-Perret, lyn 5 Pantin, lyn 7 Ivry, lyn 9 Boulogne-Billancourt, lyn 11 Les Lilas een lyn 12 Issy-les-Moulineaux

Op 1 Januarie 1942 het die CMP met die "Société des transports en commun de la région parisienne" (STCRP) saamgesmelt wat die bogrondse vervoer beheer het; hulle netwerke is weer in 1949 oorgeneem deur die RATP, wat deur 'n wet van 23 Maart 1948 geskep is. Die Paryse Metro word steeds bestuur deur die organisasie wat ook verantwoordelik is vir die funiculaire de Montmartre, die busdiens van Parys, en die trem, sowel as 'n deel van lyne A en B van die réseau express régional d'Île-de-France.

Die twee dekades tussen 1952 en 1972 was 'n donker tydperk vir die Paryse Metro: individuele vervoer het prioriteit geniet en geen uitbreiding van die netwerk is uitgevoer nie as gevolg van 'n gebrek aan hulpbronne en politieke wil. Die enigste vername beleggings het die koms van die métro articulé en die du bandetrein (MP55 tot MP59) op sekere lyne behels asook die gedeeltelike vernuwing van die versiering van die stasies. Vanaf 1962 het werk begin aan lyn A van die RER, die nuwe vervoermiddel in die stad wat komplimentêr tot die metro is.

In 1969 is begin met die vervanging van die Spraguetreine met nuwe MF67-treine. Lyn 3 was die eerste wat die nuwe treine gebruik het waarvan al die waens gemotoriseerd was om beter versnelling moontlik te maak. Die stelsel is later weer laat vaar.

Tussen 1969 en 1973 is die kaartjieknippers geleidelik vervang met outomatiese draaihekke.

Die aantal lyne vermeerder hierna slegs as gevolg van die isolering van die minsgebruikte vertakkings van die lyne 7 en 3, wat vervolgens onafhanklike lyne geword het: 7bis (in 1967) en 3bis (in 1971); daarna is dit weer verminder tot 15 as gevolg van die samesmelting, in die 1970's, van die lyne 13 (noordelike gedeelte van hedendaagse lyn 13) en 14 (ou lyn wat Invalides met Porte de Vanves verbind het) ná voltooiing van die verbinding tussen Saint-Lazare en Invalides.

Die verlengings wat bedoel is om 'n verbeterde diens na die "petite couronne" te verskaf is geleidlik sedert 1967 in plek gestel:

Die Spraguetrein is in 1983 finaal van diens onttrek.

In 1978 is die nuwe MF77-treine in diens geplaas met besondere klem op ergonomie en genoeg krag om die lyne met groot dele in die woonbuurte, waar stasies verder van mekaar geleë is en hoër spoed nodig is, beter te kan bedien.

Eers op 15 Oktober 1998 is 'n werklik nuwe lyn in gebruik geneem: lyn 14, aanvanklik tussen bibliothèque François Mitterrand en Madeleine (as gevolg van begrotingsbeperkings, STIF het terselfdertyd die projek EOLE RER E en Météor) befonds, later verleng tot by Saint-Lazare en uiteindelik tot by Olympiades. Lyn 14 is die eerste lyn in die Paryse metro wat toegerus is met die outomatiese SAET-stelsel wat nie 'n bestuurder het nie. Skuifdeure verseker veiligheid. Die lyn word ook gekenmerk deur interstasieafstande wat nader aan dié van die RER is en die bereik van hoër kommersiële snelhede moontlik maak. Die lyn, die treine van die metro asook die dimensies en versiering van die stasies dien as 'n vertoonvenster vir die RATP en die maatskappye Alstom en Siemens Transportation Systems. Die stasies maak dit moontlik om treine met 8 waens te bedien maar tans word slegs ses gebruik.

Die ontwikkeling van die Paryse metro het intussen weer verlangsaam. ’n Vermindering in openbare finansies beperk beleggings in vervoerinfrastruktuur in die stad. Die verlenging na die voorstede met lyne wat kommersiële kapasiteit en spoed bepaal deur die behoeftes van die middestad is nie goed aangepas by die behoeftes in die voorstede wat vandag prioriteit geniet nie. Trems, wat minder kos en goed aangepas is tot minder dig bevolkte sones, geniet tans voorkeur onder beleidmakers. Nogtans ontwikkel en vernuwe die metro steeds deur die vervanging van treine (gemiddelde ouderdom 25 jaar), die vermeerdering van kaspisiteit op die besigste lyne (lyne 1 en 13) en die bou van sekere verlengings na die voorstede wat baie keer reeds vir 50 jaar al beplan is.

Om die kapasiteit van Lyn 1, wat die meesgebruikte deel van die netwerk is, te verbeter word dit geoutomatiseer: skuifdeure word geïnstalleer en treine soortgelyk aan dié van lyn 14, die MP 05, word tussen 2008 en 2010 in gebruik geneem. Die tenvolle outomatiese treine en treine met drywers sal sonder onderbreking tot aan die einde van die projek gebruik word.

Werk het ook in 2006 begin aan onder andere opknappings aan laterale seinstelsels en die omskepping van die ou terminuslus van Porte Maillot, vir 'n tyd lank gebruik as ontvangsaal vir die onderhoudwerkswinkel vir metrotreine.

<ref name="ratp-22/02/2006">"La modernisation du métro parisien" communiqué van die RATP van 22 Februarie 2006 </ref>
Om die hoër verkeer in spitstyd te hanteer word 'n nuwe treinbeheerstelsel, die "Ouragan"-stelsel, ingevoer. Hierdie stelsel sal dit moontlik maak om die intervalle tussen treine by stasies van 105 tot 90 sekondes te verminder (of 2 minute in tonnels). Dit moet in gevorderde modus in plek gestel word – posisionering volgens die vorige trein – op lyne 2, 5 en 9 toegerus met MF 2000 en met eenvoudige modus – wat die laterale seinstelsel gebruik – vir lyne 3, 10 en 12 toegerus met gerestoureerde MF 67-treine.

Skuifdeure word ook geïnstalleer om die verkeer van treine beter te beheer en die pas te versnel. Hierdie tegnologie sal eerste op lyn 13 en lyn 1 geïnstalleer word wat die besigste lyne in Parys is.

Die MF 2000-reeks treine word vanaf 2007 geleidelik vervang met die MF 67-model op lyne 2, 5 en 9. MP 05-treine (sonder drywer) vervang van 2008 op lyn 1 die MP 89 wat aan lyn 4 toegeken is om die ouerwordende MP 59 te vervang. Bandetreine op lyne 6 en 11 sal oor die volgende paar jaar vervang word met 'n model wat sonder twyfel deur die MP 05 geïnspireer sal wees. Die MF 2015-reeks treine word ook geleidelik met die MF 67 vervang op lyn 3 in 2019, lyn 12 in 2017 en 10 in 2015.

Die verlengings waarvoor finansiering goedgekeur is deur STIF en wat op pad is om geïmplementeer te word is die volgende (in 2007) :

Die projek van die SDRIF wat in Februarie 2006 aan die "région" voorgelê is stel die implementering van 'n sekere aantal verlengings van die metro se lyne tot 2030 voor:


Verder word studies gedoen oor die verbetering van die diens van Seine-Amont; dit mag lei tot verbeterings en / of verlengings van lyne 7 en 14.

In Oktober 2006 het die president van RATP 'n metroprojek voorgestel wat 'n metrolyn om Parys tussen 2 en 3 kilometer van die stadsgrens in die noorde en suide en 5 km in die ooste en weste. Die bou daarvan word binne die volgende 15 jaar in vooruitsig gestel en die koste daarvan word beraam op tussen 4 en 6 miljard euro. Hierdie projek, wat Métrophérique gedoop is, sluit idees in van die Orbital wat vir verskeie jare bestudeer is. Dit sal soos dié projek geïmplementeer moet word teen die agtergrond van finansiële onttrekking deur die staat.





</doc>
<doc id="33368" url="https://af.wikipedia.org/wiki?curid=33368" title="Vaalwater">
Vaalwater

Vaalwater is 'n dorp langs die Mokolorivier in die Limpopoprovinsie ten noorde van Suid-Afrika. Die dorp se naam is tussen 2006 en 2007 na "Mabatlane" verander. Die dorp lê net noord van die Waterberg.

'n Takspoorlyn vanaf Nylstroom het Vaalwater in 1925 bereik. Gedurende September 1983 is die nuwe graansilo met 'n bakmaat van 30 000 ton geopen.

Die "Sint Johannes die Doper"-kerkgebou is 'n bekende baken op die dorp. Die kerk is deur Sir Herbert Baker ontwerp en op 15 Julie 1914 ingewy. Slegs plaaslike materiaal is gebruik om die kerk te bou. Die kerk kan 30 mense huisves. Die Mokolodam is sowat 50 km noordwes van Vaalwater.




</doc>
<doc id="33373" url="https://af.wikipedia.org/wiki?curid=33373" title="Salsa (dans)">
Salsa (dans)

Salsa is 'n populêre dans van Karibiese oorsprong wat op salsamusiek gedans word.

In baie style van salsa-dans, as 'n danser hul gewig verskuif deur te trap bly die bolyf byna onaangeraak deur die gewigsveranderinge. Gewigsveranderings veroorsaak dat die heupe beweeg. Arm- en skouerbewegings word ook ingesluit. Salsa gebruik oor die algemeen musiek wat wissel van sowat 150 klop per minuut tot sowat 250 kpm, hoewel die meeste dans iewers tussen 160-220 kpm gedoen word. Die basiese salsa-dansritme bestaan uit drie stappe vir elke vier klanke musiek. Die vreemde aantal stappe skep die sinkoppering inherent aan Salsa-dans en verseker dat dit 8 klanke musiek neem om terug te gaan na 'n nuwe reeks stappe.

Salsa-dans word gewoonlik in nagklubs, kroeë, danslokale, restaurante en buite gehou, veral as deel van 'n buitelugfees. Salsa-dans is 'n internasionale dans wat in die meeste metropolitaanse stede in die wêreld gevind kan word. Feeste word jaarliks gehou, dikwels bekend as 'n Salsa-kongres, in verskeie gasheerstede wat daarop gemik is om salsa-dansers uit ander stede en lande te lok. Die gebeure bring dansers saam om hul passie vir die dans te deel, gemeenskap te bou en om wenke met mekaar te deel. Hierdie gebeurtenisse sluit gewoonlik salsa danspresteerders, salsa musiek, werkswinkels, oop dans en wedstryde in.


</doc>
<doc id="33375" url="https://af.wikipedia.org/wiki?curid=33375" title="Li Ning">
Li Ning

Li Ning (Liuzhou, 8 September 1963) is 'n voormalige Chinese gimnas. Tydens die Olimpiese Somerspele van 1984 in Los Angeles wen hy drie goue medaljes (vir vloeroefeninge, bok en ringe), asook twee silwer en een brons medaljes.

Na die Spele van 1988, waartydens hy geen medaljes kon inpalm nie, beëindig Li sy sportloopbaan. In 1990 begin hy 'n besigheid wat sportklere en -skoene vervaardig. 

In 2000 word Li die eerste Chinese gimnas wat in die "Internasionale Gimnastiekheldesaal" vereer word.

By die Olimpiese Somerspele van 2008 in Beijing was Li Ning die laaste fakkeldraer en steek hy die Olimpiese vlam in die Beijing Nasionale Stadion aan die brand.


</doc>
<doc id="33377" url="https://af.wikipedia.org/wiki?curid=33377" title="John Michael Talbot">
John Michael Talbot

John Michael Talbot (8 Mei 1954, gebore in Oklahoma City, Oklahoma, VSA) is 'n Amerikaanse Rooms-Katolieke sanger, liedjieskrywer en kitaarspeler. Hy is die Katolieke Kerk se grootste opnamekunstenaar. Hy is ook die grondlegger van die monnikeorde "The Brothers and Sisters of Charity", wat in Eureka Springs, Arkansas geleë is.




</doc>
<doc id="33378" url="https://af.wikipedia.org/wiki?curid=33378" title="Hestrie Cloete">
Hestrie Cloete

Hestrie Cloete-Storbeck OIS (Germiston, 26 Augustus 1978) is 'n Suid-Afrikaanse atleet en een van die beste vroulike hoogspringers nog. Haar persoonlike beste hoogte (2,06 m) is ’n Suid-Afrikaanse rekord. Sy het 'n silwermedalje op beide die Olimpiese Spele van 2000 in Sydney en 2004 in Athene verower. Sy is ook twee keer as wêreldkampioen in hoogspring bekroon, in 2001 in Edmonton en in 2003 in Parys (goue medaljes). Anders as wat 'n mens van topatlete sou verwag, het sy gerook en graag wegneemetes genuttig. In 2005 is sy met die Afrikaanse sanger Jurie Els getroud. Hulle het in 2007 na Nieu-Seeland verhuis.

Hestrie Cloete is op 26 Augustus 1978 in Germiston gebore. Sy maak haar deurbraak in 1995 by die Afrika-Spele, waar sy 'n goue medalje wen. In 1997 wen sy die Afrika Junior Kampioenskap met 'n sprong van 1,90 m en verslaan so die Nigeriese atlete Glory Nwosu en Bunmi Titcomb met 20 sentimeter. In 1998 en 2002 wen sy 'n goue medalje op die Statebondspele.

In 2001 wen Cloete goud op die wêreldkampioenskappe in Edmonton met 'n sprong van 2,00 m. Die Oekraïense Inha Babakova spring dieselfde hoogte, maar het meer pogings nodig gehad. Twee jaar later wen sy haar tweede wêreldtitel op die wêreldkampioenskappe in Parys, die keer met 'n persoonlike rekord van 2,06 m. In dieselfde jaar word sy as die IVAF se atleet van het jaar aangewys.

Op die Olimpiese Spele van 2004 in Athene was haar 2,02 m sprong genoeg vir 'n silwer medalje. Die goue medalje word deur die Russiese Jelena Slesarenko opgeraap (2,06 m sprong), terwyl die Oekraïense Vita Stopina brons inpalm.

Ná haar olimpiese deelname, neem sy op 18 September 2004 aan die wêreldatletiekeindstryd in Monaco deel, waar sy vyfde eindig (1,95 m). Daarna het sy nie meer aktief aan kompetisies deelgeneem nie.






</doc>
<doc id="33379" url="https://af.wikipedia.org/wiki?curid=33379" title="Jurie Els">
Jurie Els

Jurie Els is 'n bekende Afrikaanse liedjieskrywer en sanger. Hy het bekendheid verwerf toe hy in 1991 as die algehele wenner van die eerste "Noot vir Noot" TV-vasvraprogram op televisie uit die stryd getree het. Els begin sy sangloopbaan in 1993 deur saam met Ken Mullan voor regstreekse gehore op te tree. Sy album "Vat-Vat", was 'n platinumverkoper in 1995. Sedert 1994 het hy 36 albums/DVD's die lig laat sien. Hy het sedert 1984 meer as 600 liedjies se lirieke vir meer as 50 Suid-Afrikaanse kunstenaars geskryf, insluitende treffers vir kunstenaars soos Sonja Herholdt, Rina Hugo, Gé Korsten, Carike Keuzenkamp, Bobby Angel, Robbie Klay, OTH, Joanna Field, Caroline du Preez, Nádine en Patricia Lewis.

Els matrikuleer in 1981 van die Hoërskool Vrede en trou in 2005 met die hoogspringer en tweemalige Olimpiese silwermedalje-wenner Hestrie Cloete. Hulle het twee kinders: Chrizette en Jason John Els.

Els is in 2009 aangekla van onsedelike aanranding teen medesanger Robbie Klay. Die regter, Chris Eksteen, het Klay se getuienis as onvoldoende afgemaak en Els vrygespreek. Regter Eksteen het Klay as 'n "patetiese getuie" bestempel wat die hof mislei en leuens vertel het. Die regter het in sy uitspraak gesê die vermoede bestaan dat Klay gemolesteer is, maar dat die identiteit van sy molesteerder onbekend is. Els het in sy getuienis ook onder eed bevestig dat hy aanvanklik vermoed het Klay is kleintyd gemolesteer.

Op 18 Februarie 2010 verwerp waarnemende regter Jan Hiemstra in die Pretoriase hooggeregshof Jenny Liebenberg, Robbie Klay se ma, se lastereis van R500 000 teen Jurie Els.

Jurie Els se outobiografie, "Ver van vrede", het in September 2010 verskyn (ISBN 978-0-620-47529-7). Die uitgewer is Naledi. Die boek bestaan uit Els se lewensverhaal sowel as uitgebreide aanhalings uit die amptelike hooggeregshofrekord van "Saak CC206 van 2009: Die Staat vs. C J ELS".

Op 30 November bevind 3 appèlregters in die appèlhof in Bloemfontein die hoofredakteur van "Huisgenoot" en "You", Esmarè Weideman en Media24, skuldig aan minagting van die hof deurdat 'n artikel waarin Robbie Klay Els van kindermolestering beskuldig het, gepubliseer is ten spyte van 'n hooggeregshofbevel wat publikasie daarvan verbied het. Els stel in Februarie 2011 'n eis van R5,5 miljoen teen Media24 en Weideman in. Weideman is uiteindelik met R15 000 beboet en Media24 met R60 000.

Jurie Els se albums/DVD's en "Sell-thru" video's:




</doc>
<doc id="33380" url="https://af.wikipedia.org/wiki?curid=33380" title="Paralimpiese Somerspele 2012">
Paralimpiese Somerspele 2012

Die Paralimpiese Somerspele 2012 (Engels: "2012 Summer Paralympics") is tussen 29 Augustus en 9 September 2012 in Londen, Verenigde Koninkryk, aangebied. Tydens die geleentheid het 4 302 atlete uit 164 nasies aan 503 items in 20 verskillende sportsoorte deelgeneem. Dit was die 14de Paralimpiese Somerspele wat aangebied is.
Die Spele is amptelik deur koningin Elizabeth II van die Verenigde Koninkryk geopen. Dit is die eerste Paralimpiese Spele wat deur die koningin geopen is. Die Spele van 1984, wat gesamentlik deur die Verenigde Koninkryk en die Verenigde State van Amerika aangebied is, is deur Prins Charles en Ronald Reagan geopen.

Die Olimpiese Somerspele 2012 is tussen 27 Julie en 12 Augustus in Londen gehou.

As deel van 'n formele ooreenkoms tussen die Internasionale Paralimpiese Komitee en die Internasionale Olimpiese Komitee uit 2001 is die wenner van die bod vir die Olimpiese Somerspele 2012 ook die gasheer vir die Paralimpiese Somerspele 2012. Londen is op 6 Julie 2005 in Singapoer deur die Internasionale Olimpiese Komitee gekies as die gasheer vir die Olimpiese Somerspele in 2012. Ander kandidate was: Parys, New York, Madrid en Moskou. In die eerste ronde het Moskou uitgeval, in die tweede ronde New York, in die derde ronde Madrid, en uiteindelik ook Parys.

Die stemming het as volg verloop:
20 verskillende sportsoorte is tydens die Paralimpiese Spele beoefen. Die sportsoorte is:
Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is. Die amptelike program is reeds op 25 Augustus 2011 bekendgestel:

Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:
Tydens die vorige Paralimpiese Spele het Suid-Afrika 30 medaljes (21 goud, 3 silwer en 6 brons) ingepalm en in die sesde plek geëindig.

Oscar Pistorius het die Suid-Afrikaanse vlag tydens die openingseremonie ingedra.

Suid-Afrika het 62 atlete na die Spele gestuur. Hulle eindig in die algehele agtiende plek met 29 medaljes. Hiervan is 8 goud-, 13 silwer en 9 bronsmedaljes.


Hier is die voorste tien lande wat medaljes tydens die Spele verower het.



</doc>
<doc id="33382" url="https://af.wikipedia.org/wiki?curid=33382" title="Pleknaamsveranderinge in Uganda">
Pleknaamsveranderinge in Uganda

Hier volg 'n lys van plekke in Uganda (Oeganda) waarvan die name verander is:




</doc>
<doc id="33384" url="https://af.wikipedia.org/wiki?curid=33384" title="Olimpiese Somerspele 2008 medaljes">
Olimpiese Somerspele 2008 medaljes

Tydens die Olimpiese Somerspele 2008 in Beijing, China is daar vir 302 sportitems goue, silwer en brons medaljes toegeken. 

Die onderstaande tabel is gesorteer volens goue medaljes verower, dan silwer en laastens brons medaljes. Die gasheerland se medaljes word met 'n blou agtergrond aangedui. Die gegewens in hierdie tabel kom ooreen met die amptelike ranglys van die Internasionale Olimpiese Komitee.

Twee bronsmedaljes was tydens die boks- en judoitems per gewigsklas toegeken. Vir die rede is meer brons as goue en silwer medaljes toegeken.



</doc>
<doc id="33385" url="https://af.wikipedia.org/wiki?curid=33385" title="Savanne-olifant">
Savanne-olifant

Die savanne-olifant ("Loxodonta africana") is die swaarste en die tweede hoogste landdier ter wêreld. Dit is die bekendste van die twee Afrika-olifante. Die ander is die Afrika-woudolifant ("Loxodonta cyclotis"), wat oorspronklik as 'n subspesie van dié olifant beskou is, maar tans oorwegend as 'n aparte spesie erken word.

'n Volwasse olifant het 'n gemiddelde hoogte van 300 tot 340 cm en 'n massa van tussen 6000 en 7000 kg. Die omtrek van die voorpoot kan verdubbel word om 'n benaderde aanduiding van die dier se hoogte te gee. Olifante hou egter nooit op groei nie en 'n manlike dier kan tot 450 cm hoog word. Die vroulike diere (koeie) is kleiner as die bulle en kan 'n maksimum van 300 cm bereik. Die savanne-olifant het 'n grys vel wat met swarte hare bedek is, maar verdwyn soos die olifant ouer word en volwassenes is meestal haarloos. Die vel is tussen 2 en 4 cm dik, maar vlieë, muskiete en ander parasiete kan steeds daardeur deurdring.

Hulle enorme ore is ongeveer 120 tot 125 cm in deursnee. Behalwe vir sy grootte, is die olifant ook bekend vir sy ongewone neus: 'n lang, beenlose slurp van ongeveer 150 cm. Die slurp weeg omtrent 135 kg en het twee vingeragtige punte aan die einde wat só behendig is dat dit 'n grashalm kan optel. 'n Olifant se slurp is ook baie sterk: dit kan ongeveer 250 tot 275 kg optel. Savanne-olifante het ses tande: vier kiestande en twee snytande. Tydens die olifant se leeftyd word sy kiestande drie keer vervang, namate die ouer stel deurgeslyt word. Die twee snytande ontwikkel tot die twee kenmerkende "olifanttande", wat ongeveer 245 tot 250 cm lank is en ongeveer 60 kg elk weeg.

Die savanne-olifant het 'n loopspoed van 10 km/h, maar wanneer hy begin storm kan hy 'n spoed van 40 km/h bereik.

Vroeër was savanne-olifante deur die hele Afrika versprei, behalwe vir die droogste dele van die Sahara en die reënwoudgordel van Wes- en Sentraal-Afrika. Teenswoordig is hulle in Noord-Afrika uitgestorwe en word hulle slegs in 'n handjievol plekke in Suid- en Wes-Afrika aangetref. Stropers en die vernietiging van hul habitat het 'n aansienlike daling in die bevolkingsgetalle beteken en die diere is nou beperk tot nasionale parke en wildreservate. Die olifant word meestal in grasvlaktes en savannes aangetref.

Olifante is herbivore en verkry die nodige voedingstowwe van blare, wortels, bas, grasse en vrugte. Hulle verorber elke dag tussen 100 en 300 kg voedsel en drink tot 190 l water. Hulle sal slegs moerasplante eet wanneer daar geen ander uitweg is nie, siende dat hierdie soort plante die minimum voedingstowwe bevat. Dié plante is wel sagter as die ander soorte en ou, sterwende olifante word dikwels in moerasgebiede gevind aangesien hulle minder tande het en dié plante dus makliker kan kou.

Paring kan enige tyd van die jaar plaasvind, wanneer die koei op hitte is. Sy is telkens 22 maande dragtig waarna een kalfie gebore word (tweelinge kom seldsaam voor). Die kalfie weeg tussen 120 en 130 kg met geboorte. Kalfies is in staat om 'n kort tydjie na geboorte reeds te sien, ruik en loop. Die koei se spene is tussen haar voorbene geleë en die kalfie soog aan haar met sy bek, maar gebruik sy slurp om water te suip. Die kalfies soog soms ook aan wyfies wat aan hul moeder verwant is. Die koeie gee elke vier tot nege jaar geboorte. Die bulle is konstant op soek na nuwe maats en bly slegs 'n paar weke by die koei en haar trop. Die trop bestaan uit verwante koeie en jong bulletjies wat almal help om na die kalfies om te sien. Puberteit begin tussen 10 en 13 jaar; op hierdie ouderdom verlaat die jong bulle die trop op soek na paringsmaats, maar 'n olifant se dogters sal hul hele lewe in die trop van hul moeder deurbring.

'n Savanne-olifant het 'n moontlike lewensduur van tussen 65 en 70 jaar: dit is een van die langste lewensdure van al die soogdiere. 'n Benaderde ouderdom kan geskat word deur 'n olifant se hoogte met dié van die stammoeder te vergelyk of die snytande te meet. Ander, meer ingewikkelde metodes, sluit die weeg van die dier se ooglens in, maar dit kan slegs uitgevoer word kort na 'n olifant se dood. Ouer olifante het hol wange en oë en hulle ore is meer na die kop toe gevou.

Die oorgrote meerderheid olifante sterf as gevolg van stroping, maar 'n olifant kan ook vrek wanneer dit van 'n hoogte val of 'n geveg met 'n ander olifant verloor. Hulle is ook vatbaar vir 'n aantal siektes, soos artritis (gewrigsontsteking), tering of bloedsiektes soos septisemie (bloedvergiftiging).

Vroeër was die bos- of woudolifant ("Loxodonta cyclotis") saam met die savanne-olifant as subspesies van "Loxodonta africana" beskou (as "Loxodonta africana cyclotis" en "Loxodonta africana africana", respektiewelik). Onlangse genetiese ondersoek het egter bewyse gelewer wat daarop dui dat dié twee olifante verskillende spesies is wat reeds die afgelope 2,5 miljoen jaar onafhanklik ontwikkel. Die genetiese ondersoek ondersteun die bestaande redes vir die skeiding van dié twee spesies, naamlik die aansienlike morfologiese en gedragsverskille.




</doc>
<doc id="33392" url="https://af.wikipedia.org/wiki?curid=33392" title="Mhlambanyatsi">
Mhlambanyatsi

Mhlambanyatsi (voorheen Buffelspruit) is 'n dorp in die westelike dele van Eswatini. Die dorp is 18 kilometers suid-wes van die hoofstad Mbabane geleë.


</doc>
<doc id="33393" url="https://af.wikipedia.org/wiki?curid=33393" title="Pleknaamsveranderinge in Eswatini">
Pleknaamsveranderinge in Eswatini

Hier volg 'n lys van dorpe en stede in Eswatini waarvan die name verander is:

"asook die land se naam":


</doc>
<doc id="33396" url="https://af.wikipedia.org/wiki?curid=33396" title="Geelneusmalmok">
Geelneusmalmok

Die geelneusmalmok, of geelneusalbatros, is 'n algemene seevoël. Wetenskaplikes is dit tans nie eens of die voël eintlik twee spesies verteenwoordig, die Atlantiese geelneusmalmok ("Thalassarche chlororhynchos") en die Indiese geelneusmalmok ("Thalassarche carteri"), of die tweede 'n subspesie van die eerste is, en of beide dieselfde spesie is nie. Hoe dit ook al sy, geelneusmalmokke kan op eilande en kusgebiede in die Atlantiese en Indiese Oseaan aangetref word.

Die geelneusmalmok is kleiner en fyner as die swartrugmalmok. Hy het wit vlerke met 'n smal, swart randstreep. Die vlerkrugkant, mantel en stertrugkant is swarterig-bruin. Die snawel kom pikswart voor, maar van naby kan 'n geel streep op die boonste rif waargeneem word. Die geel streep ontbreek by onvolwassenes, maar hulle het wel dieselfde ondervlerkvoorkoms as die volwassenes. Onvolwassenes kan ook van volwassenes onderskei word deurdat eersgenoemde se kop heeltemal wit is, sonder die grys skynsel wat by volwassenes voorkom. Diegene wat ten gunste van afsonderlike spesies is, merk op dat die volwasse voëls wat in die Indiese Oseaan voorkom se kop wit is, met 'n grys skynsel op hul wange, terwyl dié in die Atlantiese Oseaan se hele kop deur 'n grys skynsel gedek word.

Die voëls is meer volop langs die ooskus en in die winter volg hulle die sardynskole langs die KwaZulu-Natalse kus.




</doc>
<doc id="33399" url="https://af.wikipedia.org/wiki?curid=33399" title="Subversion">
Subversion

Subversion (SVN) is 'n weergawebeheerstelsel wat deur die maatskappy CollabNet ontwikkel word. Ontwikkeling het in die jaar 2000 begin en die doel van die projek was om 'n plaasvervanger vir CVS, 'n ouer weergawebeheerstelsel, te skep. Die sagteware word onder die Apache lisensie uitgegee, wat meebring dat die sagteware gratis is en die bronkode ook vrylik beskikbaar is.

Hier is 'n paar voorbeelde van SVN-bevele.

Boek die bronkode vir SVN uit na jou rekenaar:

Lys die verskille tussen die lokale weergawe en die weergawe op die bediener: 

Laai lokale wysigings op na die bediener:

Trek wysigings wat ander gebruikers gemaak het na jou rekenaar af:



</doc>
<doc id="33401" url="https://af.wikipedia.org/wiki?curid=33401" title="Weergawebeheerstelsel">
Weergawebeheerstelsel

'n Weergawebeheerstelsel (Engels: "Version Control System") is 'n rekenaarprogram of 'n versameling programme waarmee 'n mens die evolusie van lêers op 'n rekenaar, soos hulle ontwikkel en uitgebrei word, kan beheer. 

Weergawebeheerstelsels word algemeen tydens die ontwikkeling van sagteware gebruik, waar die bronkode dan onder weergawebeheer geplaas word. Indien 'n programfout voorkom, kan die bronkode teruggerol word na die vorige weergawe. 

Die bekendste weergawebeheerstelsels is:



</doc>
<doc id="33403" url="https://af.wikipedia.org/wiki?curid=33403" title="Lughawe">
Lughawe

'n Lughawe is 'n groot, gelyk terrein met aanloopbane (vliegveld) waarop vliegtuie kan land (landingsbaan) en opstyg (stygbaan), 'n lugbeheertoring en radar; verder terminaalgeboue met kantore vir die administrasie van die lugdienste en geriewe vir passasiers. Gewoonlik bestaan die terminaalgeboue uit 'n aankomssaal met bagasie-area (bagasie-opeisgebied), 'n vertreksaal met inweeg-toonbanke, sekuriteitsbeheer, paspoort- en doeanebeheer vir buitelandse vlugte, vluginligtingsborde, winkels en sale waar die reisigers vir hulle vlug kan wag.

Verder beskik groot lughawens deesdae oor moderne infrastruktuur soos spoorwegstasies, bus- en taxistaanplekke, parkeergarages, motorhuur, boekstalletjies, poskantore, winkelsentrums, hotelle, restaurante, kafees, polisie- en brandweerstasies, hospitale ens. 'n Groot aantal bedrywe en hulle grondpersoneel sorg vir 'n vloeiende verloop van sake op die lughawe: spyseniers, brandstofversorging, skoonmakers, bagasievervoer, vliegtuigloodse ens.

'n Lughawe is 'n terrein wat gebruik word vir die opstyging en landing lugbesoedeling lughawens van burgerlike vliegtuie en vir die uitvoering van alle ander bedrywighede wat daarmee verband hou. By militêre lugvaart word die woord lughawe nie gebruik nie, maar word van 'n lug basis gepraat. In die eerste dekades van die eeu, toe die lugvaart nog in sy beginjare was, het 'n lughawe dikwels uit niks meer as 'n weiveld of 'n grasland bestaan nie. 

Vandaar die benaming vliegveld. In Suid-Afrika en in die meeste ander lande word talle sulke kleiner vliegvelde nog gebruik. Dit is byna 'n vereiste dat die vlieënier teen die windrigting land of opstyg, aangesien ligte vliegtuie besonder gevoelig is vir dwarswinde. Bowendien verseker die wind van voor 'n beter opstyging en dit maak die landingsafstande korter. 

Op hierdie vliegvelde bestaan die geboue dikwels slegs uit 'n vliegtuigloods. Vliegtuie het mettertyd swaarder geword en die bykomende massa het die gevaar laat ontstaan dat vliegtuigonderstelle in die grond kon wegsak. Die oppervlak van die hele landingsgebied moes dus versterk word. Teen die middel van die dertigerjare is spesiaal verharde landingstroke vir die opstyging en landing van vliegtuie aangelê. Toegang tot die stroke is verkry deur middel van rybane. In daardie tyd het daar by alle groot lughawens ook eindpuntgeboue verrys, asook groot loodse waarin vliegtuie geberg en herstel kon word. Die groter en swaarder vliegtuie was nie so gevoelig vir dwarswinde nie en spesiale landingstroke is aangelê. 

Aanvanklik is daar in elk geval verskeie bane in verskillende rigtings aangelê, sodat die vlieënier 'n aanloopbaan kon kies wat naastenby teen die windrigting in was. 'n Voorbeeld van 'n lughawe met so 'n baankeuse is La Guardia by New York, waar 4 bane in ŉ stervorm aangelê is. In die praktyk is 2 bane nagenoeg loodreg tot mekaar voldoende. Sommige lughawens het slegs een aanloopbaan, soos byvoorbeeld die een by Hongkong. Na die Tweede Wêreldoorlog het groot ontwikkeling in die burgerlike lugvaart plaasgevind en die ligging van lughawens is deur heeltemal nuwe maatstawwe bepaal. Op vandag se groot lughawens moet ŉ groot aantal vliegtuie vinnig na mekaar kan land en opstyg. 

Vrag moet vinnig gelaai kan word en passasiers moet hul vliegtuie met die minste ongerief kan bereik. Om hierdie redes is daar in baie gevalle platforms (terminusse) by die eindpuntgebou aangebring waar die vliegtuie kan stilhou - amper soos ŉ passasiersboot wat by 'n kaai vasgemeer word. Die rybane wat die aan loopbane en die terminusse met mekaar verbind, moet aan spesiale vereistes voldoen aangesien vliegtuie in staat moet wees om die aanloopbane vinnig te kan ontruim. 

Daarbenewens moet die terminusse so vinnig moontlik en met die minste draaie en kinkels bereik kan word, en tweerigtingverkeer moet gehanteer kan word. Die aanloopbane word dikwels rondom die eindpuntgebouekompleks met sy platforms (byvoorbeeld in 'n vyfhoekvorm) op so ŉ manier uitgelê dat die kompleks nie 'n hindernis vir vliegtuie is nie. Die lengte van aanloopbane word nie slegs bepaal deur die soort vliegtuie wat die lughawe gebruik nie, maar ook deur die hoogteligging van die lughawe bo seespieël. Groot vliegtuie wat dikwels meer as 300 passasiers op veral interkontinentale vlug te moet vervoer, vereis op seevlak 'n baanlengte van 2 tot 3 kilometer. 

Vir kleiner passasiersvliegtuie is ŉ aanloopbaanlengte van 0,8 km tot 1,5 km voldoende, en vliegtuie vir sportdoeleindes het 'n afstand van 0,5 km nodig. Weens die dun lug by hoër liggende lughawens word langer aanloopbane daar vereis. Die lughawe van La Paz in Bolivië is byvoorbeeld met 'n kilometer verleng. Die konstruksie van aanloopbane is aan sekere belangrike vereistes onderhewig. Gladde oppervlakke is nie toelaatbaar nie en hoegenaamd geen barste mag ontstaan nie. 

Die aanloopbane word dus van ŉ besonder stewige fondament voorsien ten einde die groot kragte waaraan dit blootgestel word, te weerstaan. Die swaarste vliegtuie vereis ŉ deklaag van bewapende beton van nagenoeg 0,5 m dik, en die nate tussen die betonblaaie word met asfalt gevul. Vir ligte vliegtuie is aanloopbane van asfalt toereikend. Aanloopbane se dravermoë is ŉ baie belangrike aspek van 'n lughawe. Hoogstens 50 vliegtuie kan elke uur op 'n aanloopbaan opstyg of land. Twee aanloopbane word daarom dikwels parallel met mekaar gebou, waardeur die lugverkeer tot sowat 80 vliegtuie per uur verhoog kan word.

Die geweldige toename in lugverkeer het die behoefte aan lughawens laattoeneem, terwyl bestaande lughawens dikwels nie vir verdere uitbreidings geskik was nie. Gevolglik moes heelparty nuwelughawens gebou word, onder meer by Rome, Parys, Zürich en New York. Sommige stede het twee of selfs meer lughawens, soos byvoorbeeld Londen, Parys, New York, Chicago, Stockholm, Moskou en Tokio. By die ontwerp van 'n lughawe word eerstens vasgestel of dit ŉ streek-, nasionale of internasionale funksie moet vervul. 

Sowel die bestaande as die verwagte omvang, wat vrag en passasiers betref, word beraam, en die soort en aantal vliegtuie wat van die nuwe lughawe gebruik sal maak, word daarvolgens bepaal. Die terrein waar die nuwe lughawe gebou word, moet aan besonder hoë vereistes voldoen: die oppervlakte moet groot genoeg wees vir die bestaande behoeftes, maar moet ook voorsiening maak vir toekomstige uitbreidings. Ten einde die koste van die aanleg binne perke te hou, moet die beoogde terrein so plat moontlik wees. 

Die grondwatervlak moet ook baie laag wees sodat die koste van die dreineringsnetwerk nie buitensporig hoog raak nie. Die moontlikheid van swak sig moet sover moontlik uitgeskakel word. Gevolglik moet 'n omgewing met groot watervlakke of lugbesoedelende nywerhede vermy word, aangesien hierdie elemente swak sig kan veroorsaak. In die omgewing van lughawens moet geen hindernisse soos hoë geboue wees wat die sig van vlieëniers kan belemmer nie. 

Tog het 'n mens by die ontwerp van 'n nuwe lughawe steeds met ŉ teenstrydigheid te kampe: ŉ lughawe se dienlikheid word grootliks bepaal deur die snelheid en die gerief waarmee dit per pad bereik kan word, maar die hoë geraasvlak vereis terselfdertyd dat die lughawe nie te naby aan beboude gebiede geleë moet wees nie. 'n Kompromis is dus nodig: nuwe lughawens word nou so geplaas dat dit ongeveer een uur per motor van 'n groot woongebied af is. Wat die toekoms betref, word daar baie van STOL-lughawens vir STOL-vliegtuie (STOL= "Short Take-off and Landing") verwag. In die uiteindelike ontwerp word ook die toegangspaaie, parkeerruimte, spoorwegaansluiting, ensovoorts in ag geneem.

Lughawegeriewe het in die eerste plek op die beheer van lugverkeer betrekking, en die lugverkeerbeheerdiens is in die lughawe se beheertoring gesetel. Beheer geskied met behulp van radio en radar en ook visueel vanuit die toring. Daarbenewens is daar ook op die grond beheergeriewe in die vorm van radiobakens en landingsligte in vaste kleure en patrone, waardeur veilige landings by swak sig en ook snags moontlik is. In die meeste gevalle is minstens een van die aanloopbane op ŉ lughawe so toegerus dat 'n landing met behulp van slegs instrumente moontlik is (ILS = lnstrumente-landingstelsel). 

Die ander belangrikste geriewe hou verband met die doeltreffende hantering van passasiers en vrag. In baie gevalle bestaan daar 'n algehele wanverhouding tussen die tydsduur van die vlug en die tyd wat dit 'n passasier neem om die lughawe te bereik en op die vliegtuig se vertrek te wag. Die werklike vliegtyd is dikwels korter. Die eindpuntgebou moet dan ook aan besondere vereistes voldoen; Die gebou moet die grootste moontlike fasade hê sodat die onderskeie afdelings op die maklikste manier bereik kan word. 

Inligtingsdienste, doeane, kaartjieskantore, hanteringspunte vir persoonlike bagasie, aankondigingsborde en dies meer word alles in 'n moderne eindpuntsaal aangetref. Parkeerruimtes, restaurante, bagasiekantore, belastingvrywinkels, bushaltes en taxistaanplekke moet binne of naby die eindpuntgebou geleë wees. Ten einde passasiersverkeer vlot te laat verloop, moet die in- en uitgaande passasierstroom nie met mekaar in aanraking kom nie. 

Dit word bewerkstellig deur die passasiers se roetes te skei of hulle op verskillende verdiepings in die kompleks te laat beweeg. Die eindpuntgebou moet regstreeks met die terminusse verbind wees en die passasiers moet die vliegtuig deur middel van loopbrûe onderdak kan bestyg of verlaat. Dit is noodsaaklik dat bagasie en vrag vinnig en stelselmatig gehanteer word. Op moderne lughawens word gevorderde vervoerstelsels vir hierdie doel gebruik, terwyl daar ook magasyne vir die berging van bagasie en vrag is. 

Naas bogenoemde geriewe het lughawens 'n eie brandweerdiens, lughawepolisie en 'n afdeling wat die meteorologiese gegewens verwerk sodat vlieëniers ten opsigte van weerstoestande van betroubare inligting voorsien kan word. Verder huisves lughawens talle bedrywe wat onder meer sorg vir voorraad aan boord van die vliegtuie (die verversingsdiens wat maaltye op die vliegtuig verskaf, brandstofvoorsiening, ensovoorts), en daar is ook vliegtuigloodse vir die berging van vliegtuie, herstelwerkplase, en dies meer. 'n Moderne lughawe is dus ŉ omvangryke bedryf wat aan duisende mense werk verskaf.

Lugverkeerbeveiliging het ten doel om vliegtuie tydens opstygings en landings te begelei om die moontlikheid van ongelukke sover moontlik uit te skakel. Daar word onderskei tussen die geriewe aan boord van die vliegtuie en die maatreëls wat op die grond getref word. Die instrumentasie op sowel die grond as in die vliegtuig is tot hoogs verfynde apparaat ontwikkel. Veral die ingebruikneming van radio in die dertigerjare en van radar gedurende die Tweede Wêreldoorlog het groot veranderinge in lugverkeerstelsels tot gevolg gehad. Nog 'n rede vir die snelle ontwikkeling was die enorme uitbreiding van die lugvaart in die vyftiger- en sestigerjare.

Onder die begrip lugverkeerbeveiliging word verstaan die stelsel van maatreëls en voorskrifte wat daarop gemik is om lugbotsings te voorkom en veilige opstygings en landings te verseker. Die ingebruikneming van die wêreld se eerste handelsvlugroete tussen Londen en Parys (1919) het gepaard gegaan met die eerste internasionale ooreenkomste ten opsigte van die beveiliging van lugverkeer. Hierdie ooreenkomste is in die Konvensie van Parys (1919) vasgelê. 

Een van die uitvloeisels van hierdie konvensie was die totstandkoming van die Internasionale Kommissie vir Lugnavigasie (ICAN), waarvan 331ande lid was. Die VSA, die Sowjetunie, Duitsland en Japan was nie lid nie. In 1928 is 'n verdrag in Havana gesluit (die Pan-Amerikaanse Konvensie vir Handelslugvaart) waarvolgens die internasionale lugverkeer in die Karibiese gebied gereël is. Na die Tweede Wêreldoorlog is daar tot algehele internasionale samewerking oorgegaan wat lugverkeerbeveiliging betref. 

Die grondslag hiervoor is by die Konvensie van Chicago (1944) gele, waar die ICAO (Internasionale Burgerlugvaartorganisasie) in die lewe geroep is. Feitlik alle lidlande van die VVO was ook lid van die organisasie. Die ICAO het 'n vaste raad wat uit afgevaardigdes van 21 lidlande bestaan en vir 'n termyn van 3 jaar gekies word. 'n Kommissie van die ICAO, die Lugnavigasiekommissie, adviseer die raad oor die vasstelling van lugverkeerbeveiligingsreëls, die standaardisering van apparaat en instrumentasie, die lugwaardigheid van vliegtuie, ensovoorts. Een van die eerste stappe wat deur die ICAO gedoen is, was die plasing van 10 weerskepe in die Atlantiese Oseaan vir meteorologiese, navigasie- en reddingsdoeleindes. 

Aan die begin van die lugvaart het vlieëniers hulle roetes uitsluitlik volgens landtekens op die grond gevolg. Omstreeks die Eerste Wêreldoorlog (1914-1918) is die magnetiese kompas en die vliegsnelheidsmeter in gebruik geneem, en so het benaderde liggingsbepaling deur middel van berekening moontlik geword. In die tweede helfte van die twintigerjare is daar soveel nuwe instrumente ontwikkel dat dit byvoorbeeld moontlik geword het om bokant ŉ wolkmassa te vlieg. 

Afgesien van die lugvaartkaart, waarop die hoogte van hindernisse onder meer aangegee word, maak die vlieënier van die volgende instrumente gebruik: die dryfmeter, waarmee koersafwykings wat deur windstromings veroorsaak word, geregistreer word; die barometriese hoogtemeter; die vliegkoersaanwyser, waarmee die koers verander kan word sonder dat die vliegtuig hoogte verloor; die kunsmatige horison, wat die stand van die vliegtuig ten opsigte van die aarde se horison aandui; en die girokompas as aanvulling tot die magnetiese kompas. 

Die girokompas word nie deur metaalvoorwerpe in sy nabyheid beïnvloed nie. Die werking van die kompas en van die kunsmatige horison berus op die beginsel van 'n wentelende tol (giroskoop). 'n Tol wat in ŉ kardankoppeling hang (‘n vrybewegende montering in twee ring-asse), wentel altyd in dieselfde vlak, ongeag die stand van die vliegtuig. Die ingebruikneming van die stygsnelheidsmeter het slegs een probleem onopgelos gelaat, naamlik landing wanneer die sig swak is. Intussen is daar grootskaals van die telegrafiese verspreiding van weerinligting gebruik gemaak, sodat vlieëniers oor verwagte weerstoestande ingelig kon word.

Vroeg in die dertigerjare is die vlieënier se isolasie tydens die vlug beëindig deur die ingebruikneming van die radio, want hierdeur kon hy voortdurend op die hoogte van weersveranderinge gehou word. Die radio het ook sy liggingsbepaling vergemaklik. Navigasiebakens is langs die vlugroete sowel as op aanloopbane aangebring. 'n Bekende navigasiestelsel wat op aanloopbane gebruik word tydens landings, is die sogenaamde Standard Beam Approach (SBA). wat gebaseer is op twee radioseine wat gedeeltelik saamval. 

Die linkersein is kort en die regtersein langer. As die vliegtuig reg op koers na die baken is, smelt die seine saam tot een ononderbroke sein. 'n Belangrike vooruitgang in die navigasietegniek is gedurende die Tweede Wêreldoorlog deur die aanwending van radar bewerkstellig. Radar berus op die beginsel van die uitsending van kort radiogolwe wat by terugkaatsing opgevang word. Die tyd tussen uitsending en opvangs dui die afstand van die weerkaatsende voorwerp aan. 

'n Opgevangde sein word omgesit in 'n stuursein en 'n bundel elektrone verlig 'n skerm waarop die informasie weergegee word. Die elektronbundel draai net so vinnig soos die radarantenne in die rondte en die afstand van die voorwerp is eweredig met die afstand tot die middelpunt van die skerm. So kan ŉ vliegtuig oor sy hele vlug visueel gevolg word. Teenswoordig is vliegtuie toegerus met apparaat wat die opgevangde sein versterk terugsend. Die vliegtuig kan tegeIykertyd 'n kode saamstuur waarmee hy hom identifiseer. 

Na die Tweede Wêreldoorlog is navigasiestelsels met radiobakens aansienlik verbeter. Die ILS (Instrumentelandingstelsel, of die blinde landingstelsel), wat in omstreeks 1950 ontwikkel is, word tans algemeen gebruik. Hierdie stelsel dui die posisie van 'n vliegtuig (rigting en hoogte) deur middel van instrumente in die kajuit aan. Die ILS dui ook die dalende roete na die begin van die aanloopbaan aan. 

Na gelang van die verfyning van die spesifieke installasie, kan die volgende stelsels onderskei word: Die ILS I maak landings moontlik waar die horisontale sig slegs 600 m en die vertikale sig slegs 60 m is; ILS II (onderskeidelik 400 m en 30 m) en ILS III (onderskeidelik 200 m en 0 m). Die stuuroutomaat - wat die vliegtuig sonder die hulp van 'n vlieënier op koers hougekoppel aan spesiale ILS III - toerusting, maak volkome outomatiese landings moontlik. 

Dit is dus 'n groot verbetering op die vroeëre stuuroutomaat wat met behulp van die kunsmatige horison en die girokompas slegs outomatiese horisontale vlug moontlik gemaak het. Die radiobaken vir navigasiedoel eindes is die sogenaamde VORDME ("VHF-Omni-directional range"). Hierdie baken send verskillende seine in verskeie rigtings. Die VOR-ontvangstoestel in die vliegtuig dui die afstand aan wat nog afgelê moet word. Die stelsel is gebaseer op die meting van die faseverskille tussen 'n konstante en 'n veranderlike sein.

Instrumente en navigasiestelsels lei 'n vliegtuig na sy bestemming, maar verskaf geen inligting oor ander vliegtuie in die omgewing nie. Hierdie taak word deur die lugverkeerbeheerdiens vervul. Teen die middel van die vyftigerjare het die belangrikheid en omvang van lugverkeerbeheer geweldig begin toeneem. 

Die patroon van lugverkeer het al hoe ingewikkelder geword, veral met die ingebruikneming van straalvliegtuie vroeg in die sestigerjare, toe die verskille in vliegeienskappe (snelheid, kruissnelheid, ensovoorts) tussen die verskillende vliegtuie groter geword het Lugverkeerbeheer maak grootskaals gebruik van radarstelsels, veral langafstandradar en naderingsradar. Indien 'n potensieel gevaarlike toestand ontstaan, kan opdragte aan die vlieënier gestuur word ten einde 'n botsing in die lug te voorkom. Vanselfsprekend moet sekere minimum afstande tussen vliegtuie gehandhaaf word en om begryplike redes word die afstande by wyse van hoogteverskille bewerkstellig. 

'n Vertikale afstand van 300 m word tussen vliegtuie gehandhaaf, en daarbenewens word gepoog om tydverskille van tien minute tussen vliegtuie op dieselfde roete te behou. Weens verkeersdigtheid is dit egter gewoonlik in styg- en daalgebiede ontoereikend. Dit bring mee dat die styg- en daalroetes van ander vliegtuie dikwels verbygeste- ek moet word om te verhoed dat die stygende en dalende vliegtuie mekaar hinder, word daarna gestreef om 'n stelsel van eenrigtingverkeer te handhaaf. Wagroetes vir aankomende vliegtuie is ook rondom radiobakens ingestel. Die wagroetes lê bo mekaar en vorm so 'n denkbeeldige silinder bo die lughawe (beheergebied). 

Die vliegtuig wat laaste aankom, word op die boonste wagroete geplaas en kan dan trapsgewys via die verskillende wag roetes na benede daal. Met hierdie maatreëls, saam met die sogenaamde skeidingsradar, kan die verkeerbeheer 'n minimum skeiding bewerkstellig (nagenoeg 9 km). Die roetes tussen lughawens kan voorgestel word as 'n buis met ŉ wydte van ongeveer 18 km. So ŉ buis of beheergebied mond uit in ŉ gebied waar 'n groot aantal sulke buise byeenkom. Die gebied, met ŉ straal van 20 tot 45 km rondom ŉ lughawe, word die eindpuntverkeersgebied genoem. Die vlugte in hierdie 3 verskillende gebiede word beheer deur aparte lugverkeerbeheerspanne wat die beheer op hut gebiedsgrense aan ŉ ander span oordra. 

Slegs die span wat die lugverkeer in die styg- en daalgebied beheer, is in die beheertoring op die lughawe gesetel. Die vliegplan en aanvullende gegewens word per telefoon en per teleks aan die beheerspanne verskaf. Hierdie vluggegewens word deur 'n rekenaar verwerk en op datum gehou, sodat die jongste gegewens voortdurend beskikbaar is. Groter veiligheid word deur die gelyktydige gebruik van 2 rekenaars langs mekaar verseker. Die jongste ontwikkelings het op outomatiese lugverkeerbeheer betrekking, en die vlugbeheerspan het hier slegs 'n toesighoudende taak. 'n Halfoutomatiese stelsel (SARP= Signal Automatic Radar Processing) is op Schiphol-Iughawe in Nederland in gebruik, en sal later uitgebrei word. 

Die verkeersgebiede bokant verskillende lande sluit by mekaar aan en die verkeerbeheer word van die een gebied na die ander oorgedra. Die noodsaaklikheid van internasionale samewerking vir die beveiliging van die vlieggebied bokant 7 500 m, wat vir militêre en langafstand- burgerlike vlugte gebruik word, kan nouliks oorskat word. Besorgdheid oor hierdie aspek van lugverkeerbeheer het tot die stigting van 'n oorkoepelende organisasie in Europa gelei. Dit staan as Eurocontrol bekend en is in Brussel gesetel. 

Die Eurocontrol-lugbeheersentrum vir die noordelike verkeersgebied (Noord-Duitsland en Benelux) is op die Beeklughawe naby Maastricht gesetel. 'n Soortgelyke sentrum word vir Karlsruhe beplan, wat beheer sal hê oor die lugverkeer in die suidelike deel van Wes-Duitsland. In die toekoms sal Eurocontrol alle lugverkeer bo 7 500 m in noue samewerking met militere en burgerlike streekbeheersentrums beheer. Lugverkeer buite die lugweë word tans deur die militêre verkeerbeheer gereël. 

Vliegtuie is dikwels op hul eie navigasiestelsels aangewese, behalwe in gebiede met baie druk lugverkeer soos in die VSA en Europa. Hierdie stelsels is nou so verfyn dat volkome outomatiese navigasie moontlik is. Langafstandvlugte vind op hoogtes bokant die van verkeer in  die teenoorgestelde rigting plaas. Daar is bowendien 'n sydelingse skeiding van 2° of 216 km. Die vlieëniers van moderne vliegtuie vervul meestal slegs toesighoudende take.

In 1944 het die destydse Unieregering besluit am ŉ internasionale lughawe aan die Witwatersrand te bou. Die lughawe Jan Smuts (vandag OR Thambo) is in 1953 by Kempton Park geopen en het spoedig tot die belangrikste lughawe in Suid-Afrika ontwikkel. 'n Nuwe eindpuntgebou is vroeg in die sewentigerjare oopgestel om saam te val met die gebruik van die lughawe deur die eerste wyerompstralers na en van Suid-Afrika. Die hoofaanloopbaan van die Jan Smuts-lughawe is 4411 m lank en kan alle soorte vliegtuie wat tans gebruik word, hanteer. 

Die vaste eindpuntblad maak ook voorsiening vir die parkering van makrostralers, waardeur die hantering van passasiers en vrag vergemaklik word. Intussen is internasionale lughawens by Kaapstad (D.F. Malan) en Durban (King Shaka) gebou. Behalwe bogenoemde 3 internasionale lughawens is daar verskeie toegangslughawens (dit wil sê lughawens waar doeanebeamptes aan diens is): die Randse Lughawe (Germiston); Grootfontein; Komatipoort; Mafikeng; Messina: Wonderboom (Pretoria) en Lanseria (Johannesburg). 

Elf staatslughawens val onder die beheer van die Afdeling Burgerlugvaart: J.B.M. Hertzog, Bloemfontein; D.F. Malan, Kaapstad; Louis Botha, Durban; B.J. Schoeman, Oos-Londen; Jan Smuts, Johannesburg; J.G.H. van der Wath, Keetmanshoop; B.J. Vorster, Kimberley; H.F. Verwoerd, Port Elizabeth; J.G. Strijdom, Windhoek; P.W. Botha, George; en Pierre van Ryneveld, Upington. Die Afdeling Burgerlugvaart verskaf lugverkeersdienste regoor Suid-Afrika, en by 16 belangrike lughawens is permanente dienste beskikbaar. Afgesien van die groot lughawens hierbo genoem, bestaan daar bykans 280 vliegvelde, waarvan 'n groot aantal ook geteerde aanloopbane het. Sommige is bykans 4 000 m lank.



</doc>
<doc id="33404" url="https://af.wikipedia.org/wiki?curid=33404" title="Lugredery">
Lugredery

Lugredery is 'n organisasie of maatskappy (lugvaartmaatskappy, lugdiens) wat passasiers of goedere (vrag) per vliegtuig vervoer. 'n Lugredery kan so min as slegs een vliegtuig besit of 'n vloot van honderde vliegtuie.



</doc>
<doc id="33407" url="https://af.wikipedia.org/wiki?curid=33407" title="Brandstofsel">
Brandstofsel

'n Brandstofsel is 'n elektrochemiese toestel wat die chemiese energie van 'n reaksie omskakel na elektriese energie. Die brandstofsel skakel waterstof om na elektrisiteit deur die waterstof met suurstof te verbind, wat water as byproduk lewer. Die elektrisiteit word opgewek deur reaksies binne-in die sel wat 'n elektroliet bevat met 'n brandstof aan die anodekant en 'n oksideermiddel aan die katodekant. Die reagense vloei in die sel in en die reaksieprodukte vloei dan weer daaruit terwyl die elektroliet in die sel bly. Brandstofselle kan byna onafgebroke bly funksioneer solank die vloei instandgehou word.

Brandstofselle is anders as konvensionele elektrochemiese batteryselle deurdat hulle reagense uit 'n eksterne bron verbruik wat weer aangevul moet word.

Baie kombinasies van brandstowwe en oksideermiddels is moontlik. 'n Waterstofbrandstofsel gebruik waterstof as sy brandstof en suurstof (gewoonlik uit lug verkry) as die oksideermiddel. Ander brandstofselle sluit koolwaterstof- en alkoholselle in.

Brandstofselle kan 'n verskeidenheid vorme aanneem maar hulle almal werk op dieselfde basiese manier. Hulle bestaan uit drie lae: die anode, die elektroliet en die katode. Die chemiese reaksies vind plaas op die raakvlakke van die drie segmente. Die netto resultaat van die twee reaksies is dat brandstof verbruik word, water en koolstofdioksied vrygestel word en 'n elektriese stroom wat opgewek word.

By die anode vind die oksidasie van die brandstof (gewoonlik waterstof) met behulp van 'n katalisator plaas. Dit verander die brandstof in positief gelaaide ione en negatief gelaaide elektrone. Die elektroliete is 'n stof spesifiek ontwerp sodat ione daardeur kan beweeg, maar nie elektrone nie. Die vrygestelde elektrode beweeg deur 'n geleier en wek sodoende 'n elektriese stroom op. Die ione beweeg deur die elektroliet na die katode. By die katode word die elektrode vrygestel waar die oksideermiddel gewoonlik suurstof met die ione reageer om 'n derde stof gewoonlik water of koolstofdioksied te vorm.

Die belangrikste kenmerke van brandstofselle is:

'n Tipiese brandstofsel veroorsaak 'n spanningsverskil van 0.6 V tot 0.7 V teen volvrag. Die spanning neem af soos die stroom toeneem vanweë verskeie faktore:


Om die verlangde hoeveelheid energie te lewer kan die brandstofselle in serie- of parallelle stroombane geskakel word. So 'n ontwerp word 'n brandstofselstapel genoem. Elke sel se oppervlak kan ook vergroot word om 'n sterker elektriese stroom per sel te lewer.


</doc>
<doc id="33408" url="https://af.wikipedia.org/wiki?curid=33408" title="Hendrik Bernardus Thom">
Hendrik Bernardus Thom

Hendrik Bernardus Thom (13 Desember 1905 – 4 November 1983) was 'n bekroonde Afrikaanse skrywer en historikus. Hy het 'n belangrike rol gespeel in die kultuurlewe van die Afrikanervolk, en was die skrywer van 'n aantal belangrike historiese boeke.

Hy dien op die Argiefkommissie en tree op as voorsitter vanaf 1950 tot 1955. Hy was 'n lid van die Historiese Monumentekommissie, (later Raad vir Nasionale Gedenkwaardighede), 1948–1954; Van Riebeeck-Vereniging; Stigting Simon van der Stel; Stellenbosch Museum en voorsitter van sy Raad van Trustees, 1962–1968.

Vir agttien jaar lank was hy voorsitter van die Federasie van Afrikaanse Kultuurvereniginge (FAK) en was 'n gesogte spreker. Hy dien ook as administrateur van die Woordeboek van die Afrikaanse Taal (WAT). Van 1952 tot 1960 was hy voorsitter van die Afrikaner-Broederbond.

H.B. Thom is op 13 Desember 1905 op Jamestown in die Kaapkolonie gebore, en het in Burgersdorp grootgeword. Omdat hy die vyfde kleinseun van sy oupa en naamgenoot was met die voorname Hendrik Bernardus, het sy ouers besluit om hom op sy bynaam Quintus ("Vyfde") te noem om hom van sy neefs te onderskei; hy was sy hele lewe lank as Quintie Thom bekend.

Hy matrikuleer aan die Burgersdorp Hoërskool en studeer aan die Universiteit van Stellenbosch (BA Geskiedenis en Afrikaans-Nederlands, "cum laude", 1926 en MA Geskiedenis, "cum laude", 1928). Hy sit sy studies in geskiedenis voort in Duitsland aan die "Friedrich Wilhelms Universität" in Berlyn (1928–1929), by die "Sorbonne" in Parys (1930) en in Amsterdam, waar hy navorsing doen vir sy doktorale tesis, wat hy voltooi na sy terugkeer na Stellenbosch. Die titel van sy doktorale tesis (Ph.D., 1930) was: "Die geskiedenis van die skaapboerdery in Suid-Afrika".

Gedurende die volgende jaar word hy aangestel as Lektor in Geskiedenis aan die Universiteit van Stellenbosch, en bevorder tot Senior Lektor in 1935. In 1937 word hy aangestel as professor van geskiedenis by dieselfde inrigting.

Van 1954 was H.B. Thom die Rektor van die Universiteit Stellenbosch, tot sy aftrede in 1969. In 1983 is hy verkies tot Kanselier van die Universiteit, maar hy is oorlede aan die einde van dieselfde jaar nadat hy vir slegs nege maande as Kanselier gedien het. Die H.B. Thom-teater van die Universiteit is na hom vernoem.

H.B. Thom het tennis, hengel en fotografie as tydverdrywe beoefen, en is in 1934 getroud met Maria du Toit, bekend as Ria; die huwelik was kinderloos.

Hy is op 4 November 1983 oorlede.


HB Thom ontvang erelidmaatskap van die volgende organisasies:





</doc>
<doc id="33409" url="https://af.wikipedia.org/wiki?curid=33409" title="O.R. Tambo Internasionale Lughawe">
O.R. Tambo Internasionale Lughawe

Die O.R. Tambo Internasionale Lughawe (IATA: JNB, ICAO: FAOR, kort ORTIA) is 'n reuse lughawe naby Johannesburg, Gauteng, Suid-Afrika, en die belangrikste lughawe vir binnelandse en buitelandse vlugte in Suid-Afrika.

Die lughawe is die grootste op die vasteland van Afrika, en het in 2007 tot 19 440 000 reisigers hanteer. In 1996 het Johannesburg se lughawe dié van die Egiptiese hoofstad Kaïro as die besigste op die Afrika-vasteland verbygesteek en is nou een van die eenhonderd besigste lughawens ter wêreld. Teen die jaar 2010 het dit meer as 21 miljoen passasiers hanteer.

Die lughawe is in 1952 as "Jan Smuts-lughawe" naby Kemptonpark aan die Oos-Rand gestig. Nog in dieselfde jaar, op 2 Mei, het die Britse lugredery BOAC die stralertydperk ingelui met die eerste regstreekse ononderbroke vlug vanuit Londen na Johannesburg - met 'n reissnelheid van 770 km per uur (in vergelyking met die DC-3 se 290 km/h). In die 1970's was Jan Smuts 'n toetslughawe vir die Frans-Britse supersoniese Concorde-vliegtuig. Tussen 1994 en 2006 staan dit as die Internasionale Lughawe van Johannesburg bekend. Dit word 27 Oktober 2006 na die anti-apartheidsaktivis en stigterslid van die ANC Jeugliga, Oliver Tambo, herdoop.

Sy internasionale terminaal is ontwerp om ook die grootste moderne dubbeldek-passasiersvliegtuie soos die Airbus A380 te kan hanteer. Die lughawe se twee aanloopbane van respektiewelik 3300 en 4400 meter word tans selfs as die langstes ter wêreld beskou.

Suid-Afrikaanse Lugdiens en ander internasionale lugrederye se oorsese bestemmings, wat vanaf die O R Tambo-lughawe bedien word, sluit onder meer Beijing, Buenos Aires, Hong Kong, New York, Perth, São Paulo en Washington, DC in. Daar is egter 'n groter aantal verbindings met Europese lande, waaronder sewe daaglikse verbindings vanaf Londen in die Verenigde Koninkryk met Airbus en Boeing 747-400-makrostralers.

Die lughawe word beheer en bedryf deur Acsa (Lughawensmaatskappy van Suid-Afrika). Acsa het verskeie opgraderingsprojekte van stapel gestuur om vir die toenemende getal passasiers voorsiening te maak, onder meer 'n nuwe binnelandse terminaal, opgradering vir die Airbus A380-vliegtuig en baie meer parkeerplek vir voertuie.

Die lughawe word sedert 2010 deur 'n stasie vir die Gautrein bedien.



</doc>
<doc id="33413" url="https://af.wikipedia.org/wiki?curid=33413" title="Flensburg">
Flensburg

Flensburg (Deens en Nederduits: Flensborg; Noord-Fries: Flansborj, Flensborag) is 'n selfregerende stad in die noorde van die Duitse deelstaat Sleeswyk-Holstein. Flensburg is die derde grootste stad in die deelstaat ná Kiel en Lübeck met 'n bevolking van meer as 89 000 asook die noordelikste selfregerende stad in Duitsland. Die stad vorm die noordelike grens van die skiereiland Angeln.

Die grootste stede in die omgewing is Kiel (86 kilometer suidoos van Flensburg), Odense in Denemarke (sowat 150 kilometer noordoos van Flensburg) en Hamburg (176 kilometer suid van Flensburg).


</doc>
<doc id="33414" url="https://af.wikipedia.org/wiki?curid=33414" title="Squaw Valley">
Squaw Valley

Squaw Valley is 'n ski-oord in die Olympic Valley (deelstaat Kalifornië, Verenigde State) en die plek waar die Olimpiese Winterspele 1960 gehou is. 

Die skigebied van Squaw Valley is een van die mees gesofistikeerdes in die VSA en die tweede grootste in die Lake Tahoe-gebied na die Heavenly-ski-oord. Squaw Valley beskik oor hoogs moderne hoëspoed-ski-lifte asook die enigste Funitel in die land. 

Vanweë Squaw Valley se gewildheid - die ski-oord lok jaarliks sowat 60 000 skitoeriste - word die naam van die skigebied intussen ook gebruik om na die hele Olympic Valley-gebied te verwys. Die ski-oord is in die Sierra Nevada-bergreeks geleë en strek oor ses pieke en 'n totale oppervlakte van 4 000 akkers of sestien vierkante kilometer. Die laagste punt lê 1 890 meter (6 200 voet) bo seevlak, terwyl die bergspits Granite Chief, die hoogste punt in die gebied, 2 760 meter (9 050 voet) rys.

Danksy die maritieme invloede word in Squaw Valley jaarlikse sneeuvalle van twaalf meter (veertig voet) of meer aangeteken. Die steil hellings en groot sneeudiepte maak van Squaw Valley 'n uiters geskikte bestemming vir bergskisport.

Squaw Valley word sedert sy opening in 1949 by die voorste Amerikaanse bergskigebiede gereken. Die ski-oord staan dwarsdeur die jaar oop vir besoekers en bied winter- en somersportaktiwiteite soos ysskaats, perdery en tennis aan. Squaw Valley beskik oor swemgeriewe, 'n spa en 'n tennisbaan.

In 1942 het Wayne Poulsen, 'n voormalige skisportster van die Universiteit van Nevada in Reno 2 000 akkers (agt vierkante kilometer) se land in die huidige Olympic Valley van "Southern Pacific Railroad" gekoop. In 1946 het Poulsen vir Alexander Cushing, 'n advokaat met Harvard-opleiding, ontmoet wat oor die nodige politieke en sake-kontakte beskik het wat van die ski-oord 'n sukses sou maak. 

Kort voor die opening in 1949 het hulle 'n meningverskil oor die toekoms van die ski-oord gehad. Cushing het uiteindelik die "Squaw Valley Ski Corp" beheer wat daarin geslaag het om die Olimpiese Winterspele van die jaar 1960 na Squaw Valley te bring en Lake Tahoe danksy sy visie vir die berggebied en vernuwings in die skibedryf tot 'n gewilde sportgebied omgeskep het. Tot met sy afsterwe was Cushing die stigter en voorsitter van "Ski Corporation", die moedermaatskappy van die Squaw Valley-ski-oord. Cushing het Squaw Valley volgens die voorbeeld van Europese ski-oorde ontwikkel en swembaddens en akkomomodasie vir toeriste eerder op die bergspits as by die voet van die berg laat bou asook die nuutste skilift-tegnologie na die VSA gebring.

Alhoewel die Olimpiese Winterspele 1960 feitlik reeds aan die Oostenrykse stad Innsbruck toegeken was, het Cushing met 'n skaalmodel van sy voorgestelde Olimpiese terrein na Parys gekom. Die ski-oord het destyds eers oor een skilift beskik, maar Cushing het die Internasionale Olimpiese Komitee nogtans oorreed om die Winterspele in Squaw Valley te hou. Die Winterspele in Squaw Valley was die eerste wat regstreeks deur televisie gedek en sodoende deur miljoene toeskouers gevolg is. Hulle het daarnaas die kollig op die Amerikaanse skibedryf laat val en verduidelik dat dit al 'n gehaltevlak kon lewer wat gelykgestaan het aan dié van Europese ski-oorde. 

Naas sy sportgeriewe het Squaw Valley ook met sy internasionale skrywerskonferensie, wat jaarliks in Augustus gehou word, bekendheid verwerf. In die 1960's en 1970's het die "Worldwide Church of God" sy jaarlikse Tabernakelfees ("Feast of Tabernacles") in Squaw Valley se Blyth Arena gevier. Evangeliste soos Herbert W. Armstrong en Garner Ted Armstrong het tydens hierdie feeste verskeie kere toesprake gehou. Blyth Arena is intussen afgebreek. 'n Groot aantal somerkampe in die gebied word vanuit die Valley gereël.


</doc>
<doc id="33427" url="https://af.wikipedia.org/wiki?curid=33427" title="Demografie van die Verenigde Koninkryk">
Demografie van die Verenigde Koninkryk

In 2001 was die bevolking van die Verenigde Koninkryk 58 789 194, maar in 2008 was dit na raming tussen 60 en 62 miljoen. Die Verenigde Koninkryk het die derde grootste bevolking in die Europese Unie (naas Duitsland met 82 miljoen en Frankryk met 63 miljoen inwoners), en ook die een en twintigste grootste bevolking ter wêreld. Die land het die derde grootste bevolkingsdigtheid in die E.U. (naas Nederland en België). Dat Frankryk se bevolking amper dieselfde as dié van die V.K. is, maar sy grondgebied twee keer groter, gee 'n aanduiding van presies hoe dig bevolk die land is. Ook wat rassesamestelling betref, onderskei die V.K. hom in dié opsig van die res van die Unie deurdat ruim 92,1% van die bevolking blank is, oftewel 85% blanke Britte. Die bevolking word, net soos in die res van Europa, deur toenemende veroudering gekenmerk. Intussen is sowat 15 persent van die bevolking ouer as 65 jaar. 

Die meerderheid van die bevolking is Christene.
Meer as 95 persent van die bevolking praat Engels as huistaal, maar meer as 99,9% kan die taal praat. Skots (Gaelies) is ook belangrik in Skotland (1,5 miljoen mense in Skotland kan die taal praat), terwyl Wallies deur meer as 600 000 sprekers in Wallis as huistaal gebesig word. Pools is met sowat 600 000 sprekers tans een van die grootste minderheidstale in die land. Die land het geen amptelike taal nie, net soos die V.S.A., maar Engels word deur konvensie gebruik as sodanig. Die amptelike godsdiens is die Anglikaanse kerk.

Daar is 80 000 Bulgare in die V.K., een van die grootste Bulgaarse gemeenskappe ter wêreld. Die meeste bly in groot Engelse en Skotse stede (Londen, Birmingham, Manchester, Glasgow). Hulle praat Bulgaars en hulle godsdiens is Ortodoks.

262 276 inwoners is in Duitsland gebore (alhoewel hierdie getal ook kinders van Britse soldate insluit wat in Duitsland gestasioneer was).

Daar is 200 000 tot 300 000 Franse in die V.K., die meeste is Katolieke Christene, waarvan die meeste hulle in Suidoos-Engeland gevestig het. Die meeste praat Frans en Engels. Daar is ’n groot Franse gemeenskap in Kensington.

Die Hongaarse bevolking in die V.K. tel meer as 70 000. Die meeste is Christene en bly hoofsaaklik in die suidooste van Engeland (ook Londen).

Daar is meer as 100 000 Oekraïners in die V.K. Die meeste bly in die suidooste en in groot stede. 

Daar is 40 438 Nederlanders in die V.K. Die meeste woon in die ooste van die V.K., Londen en Skotland.

In 2003 daar was meer as 300 000 Russe in die V.K. Net soos baie ander immigrante het die meeste Russe hulle in die suidooste, veral in Londen, gevestig.

In 2001 het tussen 100 000 en 250 000 Somaliërs in die V.K. gewoon. Die meeste bly in groot Engelse stede en Glasgow. Die meeste van hulle is Moslems. Hulle vorm die derde grootste Somaliese gemeenskap ter wêreld (naas Somalië en Kanada).

Daar is meer as 20 000 Spanjaarde in die V.K. Die meeste is Christene. Die meeste praat Spaans en die meeste woon in Londen (sowat 25 000).

Die Suid-Afrikaanse bevolking in die Verenigde Koninkryk is een van die snelgroeiendste groepe in die land. Die meeste bly in Londen, maar baie ook in die ooste en suide van Engeland. Baie mense dink dat daar meer as een miljoen Suid-Afrikaners in die V.K. bly waarvan sowat 'n halfmiljoen in Londen woon. Daar is egter net 140 000 in die V.K. en net 45 000 in Londen. Baie jongmense uit Suid-Afrika werk ’n jaar of twee in die land, maar keer dan weer na hulle vaderland terug. Die meeste van die Suid-Afrikaners is wit, en die meeste Engelssprekend, maar daar is ook 'n groot Afrikaanse bevolking. Die swart Suid-Afrikaanse bevolking neem ook stadigaan toe. Die meeste van die Suid-Afrikaners is Christene, maar daar is ook ’n Joodse komponent. Suid-Afrikaners migreer veral na die V.K. weens die misdaadsituasie in Suid-Afrika.

Mense wat het uit Rhodesië na die V.K. gekom het, word "Rhodies" genoem en dié wat uit die onafhanklike Zimbabwe gekom het, "Zimbies". Die meeste van die "Rhodies" is wit, maar baie van die "Zimbies" is ook swart. Die Zimbabwiese bevolking in die V.K. was net 21 427 in 1991, maar volgens huidige skattings is dit meer as 200 000. Die meeste praat Engels en is Christene. Die Zimbabwiërs in die V.K. is baie soos die Suid-Afrikaners wat in die V.K. bly. Die helfte bly in Londen, en die meeste in die suidooste van Engeland.


</doc>
<doc id="33430" url="https://af.wikipedia.org/wiki?curid=33430" title="Westelike bottelneus">
Westelike bottelneus

Die Westelike bottelneus ("Mormyrus lacerda") is 'n skadelose varswatervis wat in die noordwestelike dele van Suider-Afrika voorkom. In Engels staan die vis bekend as "Western bottlenose".

Die Westelike bottelneus het 'n ietwat verlengde liggaam met afgeplatte sye.

Soos ander spesies in die genus "Mormyrus" is die Westelike bottelneus se snoet verleng, wat tot die naam "bottelneus" gelei het. Die snoet neem tot ongeveer 'n derde van die kop se lengte in beslag en is afgespits met 'n klein bek. Die bek is gevul met tweepuntige tande: 7 tot 8 in die bokaak en 8 tot 10 in die onderkaak. Die kieusplete word op die vis se sye aangetref. Sy kop en voorlyf is egalig na onder geboë.

Die rugvin is lank, die helfte van die totale vislengte. Die vetvin is afwesig. Die stertvin is gevurk en goed ontwikkel. Die anale vin is kort, vierkantig, en goed ontwikkel. Die buikvin is ver voor geplaas en die borsvin is goed ontwikkel. Sy skubbe is fyn en met slym bedek.

Die vis se bokant is grys tot olyfbruin, terwyl die onderkant ligter is; dofwit of liggrys, dikwels met 'n gelerige skynsel. 'n Volwasse Westelike bottelneus kan 'n totale lengte van 500 mm bereik en het 'n gemiddelde massa van 2 kg.

Die Westelike bottelneus word in die Kunene-, Okavango- en die bolope van die Zambezi- en Kafuerivier-stelsels aangetref. Hy verkies die stil dele van rivierkanale, diep kuile en vloedvlaktevleie met waterplante. Soms word die vis ook in klein skole aangetref.

Die Westelike bottelneus se dieet bestaan hoofsaaklik uit inseklarwes, krewels, slakkies, vissies en waterplante.

Groot wyfies kan telkens tot 7 000 eiers op 'n slag dra. Die vis skiet kuit (viseiers) in die reënerige periodes van die somerseisoen.

Dit is 'n gewilde hengelvis en word ook deur bestaansvissers gevang. 'n Klein hoekie met 'n wurm, in 'n diep poel, veral gedurende die nag, is die antwoord.




</doc>
<doc id="33433" url="https://af.wikipedia.org/wiki?curid=33433" title="Transkontinentale land">
Transkontinentale land

'n Transkontinentale land is 'n land wat oor meer as een kontinent streek.









</doc>
<doc id="33436" url="https://af.wikipedia.org/wiki?curid=33436" title="Kempten (Allgäu)">
Kempten (Allgäu)

Kempten is 'n stad in Beiere, in die suidooste van Duitsland. In 2006 was daar 61 480 inwoners. 

Kemptonpark in Suid-Afrika is na die stad vernoem.


</doc>
<doc id="33438" url="https://af.wikipedia.org/wiki?curid=33438" title="Neotel">
Neotel

Neotel (SA) Bpk., voorheen SNO Telecommunications, is die tweede nasionale operateur (TNO) (Engels: "SNO", vir "Second National Operator") om vastelyn-telekommunikasiedienste in Suid-Afrika te lewer. Die maatskappy is op 31 Augustus 2006 in Kyalami in die noorde van Johannesburg bekendgestel. Neotel is die eerste maatskappy in Suid-Afrika wat direk met Telkom meeding in die vastelyn-telekommunikasiesektor.

Die nuwe maatskappy kondig hulle besigheidsdienste op 15 November 2007, en hulle verbruikersdienste in Mei 2008 aan. Hulle besigheidsdienste sluit plaaslike en internasionale huurlyne (leased lines), asook 'n suite van stem-, data- (VPN), en Internetaanbiedings wat oor hulle versmelte, volgende-generasie netwerk gelewer word in. Hulle internasionale transitodienste was al vanaf September 2006 in die groothandel beskikbaar gewees. Hulle beplan om onder andere draadlose breëband tegnologieë in te span, wat nie net vir dataoordrag gebruik sal word nie, maar ook vir stemoordrag in die vorm van VOIP.

Met die koms van 'n mededinger word verwag dat pryse in terme van hoëspoed internet (gemiddeld 250 Kb/s tot 750 Kb/s CDMA2000), breëband deur WiMax, en later ook hoëspoed breëband (xDSL en optiese vesel) verlaag sal word. Suid-Afrika het vir baie jare slegs 'n enkele telekommunikasiediens, naamlik Telkom gehad, wat gedeeltelik deur die regering besit word. Mense sal vir die eerste keer 'n keuse hê om telekommunikasiedienste vanaf enige van die twee maatskappy te bekom.

Verskeie klagtes van gebruikers in verband met kontrakbreuk en swak diens word gelys op forums soos myADSL en hellopeter.com.

Die telekommnikasiewet is in 2001 gewysig om die sektor vir 'n mededinger oop te stel. Die aanvanklike aandeelhouers van die Tweede Nasionale Operateur (TNO) is geïdentifiseer as Eskom en Transnet. Die oorblywende aandele is vroeg in 2002 op die mark beskikbaar gestel. Die aandeelhouerooreenkoms is op 15 Augustus 2005 geteken. Na die ondertekening is die lisensie se terme en voorwaardes in Maart 2006 gefinaliseer, en die maatskappy amptelik in Augustus 2006 van stapel gestuur.




</doc>
<doc id="33442" url="https://af.wikipedia.org/wiki?curid=33442" title="Drammen">
Drammen

Drammen is 'n stad en munisipaliteit (Noors: "kommune") in die Noorse provinsie ("fylke") Buskerud. Drammen is 41 kilometer suidwes van Oslo by die uitmonding van die Drammenselva-rivier in die Drammensfjord geleë. Die munisipaliteit grens in die noordooste aan die kommune Lier, in die suidooste aan Selvik, in die suide aan Sande en in die weste aan Hof en Nedre Eiker. Met 'n bevolking van 60 522 mense is Drammen die sentrum van die sesde grootste stedelike gebied in Noorweë.


</doc>
<doc id="33445" url="https://af.wikipedia.org/wiki?curid=33445" title="Memmingen">
Memmingen

Memmingen is 'n stad in Beiere in die suid-ooste van Duitsland. In 2007 woon daar 41,021 mense in die stad.


</doc>
<doc id="33446" url="https://af.wikipedia.org/wiki?curid=33446" title="Oseanië">
Oseanië

Oseanië is die kollektiewe naam vir 'n groot aantal eilande in die Stille Oseaan. Die gebied word meestal in drie eilandgroepe ingedeel: Melanesië, Mikronesië en Polinesië. In 'n breër sin verwys die term Oseanië na al die eilande tussen Suidoos-Asië en die Amerikas, insluitende Australasië en die Maleise argipel.

In 'n ruimer perspektief word Australië, Nieu-Guinee en Nieu-Seeland ook as deel van Oseanië gesien. Mense praat dan van die kontinent Oseanië, hoewel dit strenggesproke foutief is omrede slegs die Australiese kontinent (Sahoellandplaat) as 'n kontinent gereken word.

Die kaart met skakels hieronder wys die eksklusiewe ekonomiese streke van die eilande van Oseanië en omliggende gebiede as ’n gids vir die volgende tabel. (Duidelike politieke grense is onmoontlik op ’n kaart van die Stille Oseaan op hierdie skaal.)

Die Stille Oseaan is die grootste aaneengeslote watermassa op aarde. Dit is twee maal groter as die Atlantiese Oseaan; op sy breedste is hy meer as 20 000 km breed, terwyl die oppervlakte meer as 180 miljoen km² beslaan. Op sommige plekke, in die sogenaamde trôe (so as die Tonga-trog en die Mariane-trog), is die see meer as 11 km diep. Na raming is daar meer as 7 000 eilande in die gebied, waarvan net meer as 2 600 bewoon word.

Die grootte van die eilande wissel baie: Nieu-Guinee beslaan meer as 800 000 km², Tahiti sowat 1 000 km², terwyl Puka-Puka net 5 km² groot is. Slegs sowat 1% van die totale oppervlakte van die Stille Oseaan bestaan uit landmassas. Die eilande het op verskillende maniere ontstaan. Nieu-Guinee is 'n kontinentale eiland en het vroeër deel uitgemaak van 'n vasteland of kontinent. Vanweë die styging van die seevlak na die laaste ystyd is die laagste dele van die kontinent oorstroom, terwyl die hoër liggende gebiede, wat droog gebly het, eilande geword het. Tahiti en Puka-Puka is egter oseaniese eilande, wat nie deel uitgemaak het van 'n vasteland nie.

Daar kan tussen twee soorte oseaniese eilande onderskei word, naamlik vulkaniese en die kleiner koraaleilande. Vulkaniese eilande bestaan uit die pieke van vulkane wat so hoog van die seebodem af strek dat hulle redelik ver bo die water uitsteek. Gewoonlik bestaan vulkaniese eilande uit 'n aantal pieke en tussenruimtes wat opgevul is met vulkaniese afskeidings- en verweringsmateriaal. Tipiese voorbeelde is die Hawaii-eilande, die Geselskapseilande ("Archipel de la Société", waarvan Tahiti deel uitmaak) en die Marquesaseilande.

Vulkaniese eilande is meestal baie vrugbaar en die hoë reënval maak oorvloedige plantegroei moontlik. Koraaleilande is daarenteen laag en steek net 'n paar meter bo die seevlak uit. Hulle is opgebou uit kalk wat deur koraaldiertjies gevorm word. Namate die seevlak na die ystyd gestyg het, het die korale ook al hoe hoër gegroei en uiteindelik ’n koraalrif rondom die langsaam kleiner wordende vasteland of eiland gevorm. Baie vulkaniese eilande het vandag sulke riwwe, wat 'n beskerming teen die geweld van die oseaan vorm.

Wanneer so 'n (vulkaniese) eiland met verloop van tyd geheel en al onder die water verdwyn, bly net 'n koraalring oor, ’n wye krans van kalksteen, wat as ’n atol bekend staan. Die vlak water binne die ring vorm 'n lagune. Wind en golwe verweer die kalkrande en vorm 'n reeks los, lae eilandjies, wat uit 'n soort growwe sand op 'n rotsagtige ondergrond bestaan. Hierdie lae eilande is oor die algemeen droog en onvrugbaar en net 'n paar plante kan daar groei.

Die verskillende spesies van die genus "Pandanus" (familie "Pandanacea") en die kokospalm ("Cocos nucifera") is die belangrikste plantegroei. Hoewel die meeste atolle ’n omtrek van 'n paar kilometer het, is net 'n paar van die talle eilandjies bewoonbaar. Die eilande van die Stille Oseaan word in die volgende hoofgroepe verdeel: Polinesië, Melanesië en Mikronesië.

Die eilande binne ’n denkbeeldige driehoek wat deur Hawaii (Verenigde State), Nieu-Seeland en Paaseiland (Chili) gevorm word, staan bekend as Polinesië ("baie eilande"). Die gebied het 'n bevolking van sowat 10 miljoen. Die Polinesiërs toon, ondanks die dikwels groot afstande tussen die verskillende eilandgroepe, baie ooreenkomste ten opsigte van taal en kultuur.

Naas die reeds genoemde grenseilande, behoort onder meer die volgende tot Polinesië: die Cookeilande (Nieu-Seeland), die Geselskapseilande (Frankryk), die atolle van die Tuamotu-argipel (Frankryk), die Samoa-eilande (deels selfstandig, deels Verenigde State), die Tonga-eilande (selfstandig), die Marquesaseilande (Frankryk) en Tuvalu, die voormalige Britse Eillice-eilande wat sedert 1975 onafhanklik is.

Mikronesië ("klein eilande") word begrens deur ’n denkbeeldige lyn wat deur Hawaii en Nieu-Seeland loop in die ooste, deur Japan en die Filippyne in die weste en deur die Filippyne en Fidji in die suide. In hierdie gebied het sowat 1 miljoen mense gewoon.

Die meeste eilande in hierdie gebied is atolle, terwyl 'n paar, soos Yap, Ponape of Saipan, vulkaniese eilande is. Net soos die atol Tarawa het Saipan tydens die Tweede Wêreldoorlog bekend geword vanweë die verwoede stryd tussen die Verenigde State en Japan om besit van hierdie strategies belangrike eilande. Mikronesië sluit ook die Mariana-, die Karoline-, die Marshall-, die Palau-en die Kiribati-eilande in. Sedert die Tweede Wêreldoorlog staan al hierdie groepe, met uitsondering van die Gefedereerde State van Mikronesië, Kiribati, Marshalleilande, Nauru en Palau, onder die bestuur van die Verenigde State (die sogenaamde eilandgebiede).

Melanesië ("swart eilande", so genoem na aanleiding van die donker velkleur van die bewoners) bestaan meestal uit kontinentale eilande wat in 'n lang boog noordoos van Australië uitgestrek lê. Daar is meer as 10 miljoen inwoners in hierdie gebied. Die bevolking van hierdie eilande is baie minder homogeen as die van die ander twee groepe.

Die meeste van hulle is wel donker van kleur, maar die taal en kultuur verskil aansienlik. Die belangrikste eiland in hierdie groep is Nieu-Guinee (dit behoort gedeeltelik aan Indonesië en is gedeeltelik onafhanklik). Ander eilande wat tot die groep behoort, is Nieu-Brittanje (Papoea-Nieu-Guinee), die Salomonseilande (Brittanje), die Nuwe Hebride (Vanuatu), die Fidji-eilande (selfstandig), Trobriand-eiland (Papoea-Nieu-Guinee) en Nieu-Kaledonië (Frankryk).

Oseanië het reeds vroeg in die 19de eeu ekonomies aanloklik geword. Die walvis is op groot skaal gejag en die handel in sandelhout het gebloei. Ander belangrike produkte was kopra (gedroogde klapper), suiker, pynappels, vis en fosfaat. Kopra, die gedroogde vleis van die kokosneut, is 'n belangrike grondstof vir die vervaardiging van seep en margarien.

Toe die handelsmoontlikhede daarvan bekend word, is die kokospalm op groot skaal aangeplant en na raming was daar met die uitbreek van die Tweede Wêreldoorlog ongeveer 50 miljoen kokospalms in Oseanië. Meer as 'n kwartmiljoen ton kopra word jaarliks na die kopraverwerkende nywerhede van die Westerse lande uitgevoer. ’n Deel van die kopra word deur die inheemse bevolking geproduseer, terwyl die res verkry word van groot plantasies wat in besit van Westerse ondernemings is.

Hierdie ondernemings het 'n groot invloed op die daaglikse lewe in die gebiede waar hulle plantasies het, veral in Melanesië. In teenstelling met kopra, wat byna oral geproduseer word, is die verbouing van suikerriet beperk tot 'n paar eilandgroepe, naamlik Hawaii, waar Amerikaanse kapitaal geïnvesteer is, die Fidji-eilande (met Britse geld) en die Mariane-eilande, waar Japan groot belange het. Die verbouing van suikerriet is sowel kapitaal- as arbeidsintensief. Die investering en bestuur het van buite gekom en arbeiders moes mettertyd ingevoer word. Die inheemse bevolking was nie in die monotone roetinewerk op die suikerplantasies geïnteresseerd nie.

Byna 40 000 Chinese is sedert 1835 vir hierdie doel na Hawaii gebring. Na hul kontrakte verstryk het, het heel party na China teruggekeer, maar die meeste het hulle in Hawaii gevestig en hulle op die handel toegelê. Vandag is die handel grotendeels in Chinese hande. Tussen 1894 en 1939 is meer as 180 000 Japanners na die eilande gebring en hulle vorm tans die grootste bevolkingsgroep op die Hawaii-eilande. Ook hulle het die plantasies geleidelik verlaat, en om in die voortdurende arbeiderstekort te voorsien, is arbeiders uit die Filippyne gebring.

Vandag woon daar meer as 100 000 Filippino's in Hawaii. Die suikerverbouing op die Hawaii-eilande word deur slegs ’n paar families gemonopoliseer en na die Tweede Wêreldoorlog was daar hewige arbeidskonflikte. Op die Fidji-eilande word die suikerplantasies bewerk deur ingevoerde arbeiders uit Indië. Die meer as 60 000 arbeiders wat tussen 1870 en 1916 vir die werk gewerf is, was ywerig en ambisieus en het gou hulle invloed laat geld. Hulle speel vandag 'n groot rol in die ekonomie van die eilande.

Veral op die Hawaii-eilande, maar ook elders, vorm pynappelverbouing 'n belangrike bron van inkomste. Die probleem om hierdie vrugte in eetbare toestand oor die oseaan te vervoer, is opgelos deur die pynappels in te maak. Die Hawaii-eilande lewer op die oomblik meer as 60% van die wêreld se ingemaakte pynappels. Wat die visserybedryf betref, word daar nou op groot skaal tuna en katonkel gevang omdat die walvisse byna heeltemal uitgeroei is. Veral Japanse vissers is baie bedrywig in die gebied.

'n Deel van die jaarlikse visvangs word van klein, primitiewe bootjies gevang en 'n deel van groot, goed toegeruste skepe met 'n groot vaarbereik en van die modernste hulpmiddele om skole vis op te spoor. Dik lae fosfaat word op die klein, geïsoleerde eilandjies Nauru en Ocean Island (Kiribati) aangetref. Hierdie delfstof word sedert 1900 ontgin, ook met behulp van ingevoerde (Japanse en Chinese) arbeiders. Ook elders, byvoorbeeld op Makatea (naby Tahiti) en Angaur (Karoline-eilande), word fosfaat ontgin.

Die jare na die Tweede Wêreldoorlog het nog 'n nuwe bron van inkomste vir die eilande van Oseanië opgelewer, naamlik toerisme. Dit was veral die Hawaii-eilande en Tahiti wat die eerste belangstelling gewek het. Vandag is baie meer eilande op toerisme toegespits, soos die Samoa- en die Tonga-eilande. Die welvaart wat toerisme gebring het, het daartoe gelei dat ook ander eilande probeer om welgestelde vakansiegangers te trek.

Die inheemse bevolking trek maar min voordeel uit die welvaart. Hulle werk in hotelle en is ook lede van dansgroepe, maar deel nie noodwendig in die winste nie. Op byna al die eilande is die probleme dieselfde: die inkomste is beperk, die bevolkingstal klein en die oppervlakte van die eilande onekonomies klein. Solank hulle deel uitgemaak het van 'n groter geheel, byvoorbeeld as kolonie of as lid van 'n gemenebes, het dit voorspoedig gegaan.

Van die eilande en eilandgroepe het nou selfstandig geword, en die ekonomiese vooruitsigte is minder rooskleurig. Die meeste van hierdie eilande is slegs op een produk aangewese of is finansieel van hul (vroeëre) koloniseerders afhanklik. Daar word met onderlinge samewerking geprobeer om oplossings vir die gemeenskaplike probleme te vind.

Staatjies soos Tonga, die Cookeilande, Niue, Papoea-Nieu-Guinee en Samoa is, saam met die buurlande Australië en Nieu-Seeland, verenig in onder meer die South Pacific Forum en die South Pacific Commission. Ook die betrekkinge met ander lande wat groot belange (ekonomies of strategies) in die gebied het, soos die Verenigde Koninkryk, Frankryk, Japan en die Verenigde State, speel 'n belangrike rol.

Die Polinesiese eilande is oor die algemeen groter, hoër en vrugbaarder as die atolle van Mikronesië. Dit geld egter nie vir die Eillice- en Tuamoto-eilande nie, wat (net soos die meeste Mikronesiese eilande) geheel en al uit atolle bestaan, en ook nie vir 'n paar van die Cookeilande nie, wat insgelyks tot hierdie kategorie behoort. Die lewensomstandighede op die ander eilande is gunstiger, daar woon baie meer mense en daar het uiteindelik baie komplekse kulture ontwikkel.

Die bewoners van die verskillende eilandgroepe toon baie ooreenkomste ten opsigte van sedes, gewoontes en tale. Tog verstaan die Polinesiërs mekaar onderling nie maklik nie. Hul Polinesiese tale verskil soos byvoorbeeld Spaans, Frans en Italiaans van mekaar verskil. Vir die buitestaander lyk dit egter asof daar baie ooreenkomste is. So is die woord vir huis byvoorbeeld in Samoaans "fale", in Tahitiaans "fare", in Hawaiis "hale", in Cookeilandse Māori "are", op die Marquesas-eilande hae en op Mangareva "hare".

Die tradisionele bestaansmiddel is tuinbou (taro, jam, broodvrug, kokosneute, skroefpalm en piesangs), veeteelt (varke) en vissery. Die oeste is gewoonlik oorvloedig en baie Europese ontdekkingsreisigers het hieruit voordeel getrek. Voorrade is aangevul en die vermoeide bemanning kon rus. Hierdie Suidsee-eilande het dan ook vir ’n lang tyd bekend gestaan as die "paradys op aarde". Hierdie opvatting het ontstaan na aanleiding van verslae van 18de eeuse ontdekkers soos Louis Antoine de Bougainville (1729–1822) en Samuel Wallis (1728–1795).

Hul redelik verdraaide berigte het as 't ware as bewys gedien vir die bestaan van die sogenaamde edel barbaar, 'n ideale figuur wat veral in die geskrifte van Jean-Jacques Rousseau en sy aanhangers verheerlik is. Hulle het betoog dat die mens net in sy natuurlike staat werklik gelukkig is. Die minder gelukkige kant van die Polinesiërs se lewenswyse, wat ook in die joernale van ontdekkingsreisigers beskryf is, is in Europa geïgnoreer.

In Polinesië, net soos op die Mikronesiese eilande was herkoms ’n bepalende faktor in 'n persoon se posisie in die samelewing. Daar het dikwels 'n groot afstand tussen die verskillende groepe van die bevolking bestaan. Oor die algemeen was daar 'n adellike groep met baie voorregte, en dan die gewone volk, wat talle verpligtinge gehad het. Hierdie patroon het van eiland tot eiland en van eilandgroep tot eilandgroep verskil, maar die ongelykheid het tog die grondslag van die Polinesiese samelewing gevorm.

Die Polinesiërs glo dat hulle van een van die drie gode Tu, Tane of Rangiroa afstam. Van die goddelike krag het in hul afstammelinge bewaar gebly, en die krag was natuurlik die sterkste in diegene wat direkte afstammelinge van hierdie gode was. Hierdie krag is gewoonlik met die term "mana" aangedui.

In die tradisionele eilandsamelewing het hierdie afstammelinge van die gode die vorste geword. Hul posisie is deur die godsdiens bevestig, maar hulle moes tog deur die verrigting van groot dade toon dat hulle inderdaad die draers van hierdie sogenaamde "mana" was. Hierdie vorste is as so heilig beskou en was volgens oorlewering met sulke ontsettende mag beklee dat alles wat op hulle betrekking gehad het, met die uiterste omsigtigheid behandel moes word.

Die taboe, soos dit bekend gestaan het, het veral gedien om die bestaande samelewing met sy range en stande te stabiliseer. In die daaglikse lewe het die taboe (in Polinesies word daar gepraat van "tapu") ook gedien om die gewone burger teen die gewaande bonatuurlike kragte van die vors te beskerm. Oortreding van 'n taboe sou 'n onmiddellike dood tot gevolg hê, maar voor dit kon gebeur, is die skuldige deur handlangers van die vors doodgemaak. Die begrip "taboe" het ook buite Polinesië 'n meer algemene betekenis verkry.

Direk onder die vors was die adel. Die adelstand was nou verwant aan die vors en kon aanspraak maak op verhewe afstamming. Uit hierdie groep het gewoonlik die bestuursamptenare, die ministers, die distrikshoofde, leëraanvoerders en priesters gekom. Net op die Hawaii-eilande was dit moontlik dat begaafde manne uit die volk betekenisvolle poste kon bekom. Die volk het egter nie net uit 'n gedifferensieerde massa tuinbouers en vissers bestaan nie. Bepaalde families, die sogenaamde lae adel, het wel meer aansien as ander gehad.

Op Tahiti was dit byvoorbeeld die raatira, die kleingrondbesitters, en op die Tonga-eilande die matapule, die laer bestuursamptenare. Bepaalde beroepe het aan die beoefenaars daarvan ook meer aansien gegee as ander beroepe, soos byvoorbeeld die kanobouers, die huisbouers of bekwame krygsmanne. Die res van die bevolking het meestal bestaan uit tuinbouers en vissers. Hulle het in ruil vir grond in bruikleen gereeld voedsel aan hulle leenheer verskaf en ook ander dienste gelewer.

In werklikheid was dit 'n soort pag- en belastingstelsel. Hulle was ook verplig om op bepaalde tye goedere, meestal voedsel, aan die vors te lewer, in tye van oorlog saam met hom te veg, en, indien nodig, vir die vors allerlei werk te verrig. So is daar op Tahiti in die loop van die eeue tientalle tempels ("marae") gebou. op die Tonga-eilande groot grafmonumente van koraalkalk en op die Hawaii-eilande landbouterrasse.

Afgesien van hierdie verpligtinge het die lewe van die gemiddelde Polinesiër rustig verloop. Daar was voedsel in oorvloed, die klimaat was gunstig en die werk in die tuine of die vissery is afgewissel met feeste waarin sang en dans 'n belangrike rol gespeel het. Hoewel baie Westerlinge wat die eilande besoek het hierdie feeste dikwels as onbehoorlik beskou het, was dit vir die eilandbewoners normaal. Die eilandbewoners het, in terme van Westerse maatstawwe, 'n baie vrydenkende benadering tot voorhuwelikse omgang en buite-egtelike kinders is niks vreemds nie.

’n Meisie wat reeds 'n kind het, is eintlik 'n gesogte eggenote omdat sy reeds haar vrugbaarheid bewys het. Daar is ook maklik afstand gedoen van kinders. Kinders is uitgeruil of aan vriende gegee, en die meeste Polinesiërs was ook altyd bereid om kinders aan te neem. Die tradisionele kleredrag op die eilande was van geklopte boombas, die sogenaamde "tapa", gemaak. Die klere is deur die vroue gemaak en die grondstof was die bas van die papiermoerbeiboom, wat spesiaal vir hierdie doel gekweek is.

Om die bas te bekom, is die boom afgekap en die bas afgetrek. Na 'n paar weke in die water het die skors losgegaan en die repe bas is met houthamers geklop totdat dit sag en dun was. Hierdie stukke is dan met ander stroke bas vergroot en verstewig en dan beskilder. Vandag word daar nog op baie eilande "tapa" gemaak, wat veral gebruik word as bruilofs- en begrafnisgeskenke.

Die meeste eilande wat tot Mikronesië behoort, is atolle met net 'n paar honderd bewoners. Die bevolking leef meestal uit die natuur, maar vandag word die voorrade soms met ingemaakte voedsel wat ingevoer is, aangevul. Westerse gebruiksartikels word ook ingevoer. Die belangrikste plant is die kokospalm ("Cocos nucifera"), wat byna alles lewer wat die mens nodig het. Die kiemwit van die neute word geëet of gedroog en as kopra verkoop, die sap (kokosmelk) word gedrink, van die vesels word garing en tou gemaak, en die groot blare word gebruik vir die dekking van huise.

Die stam van die boom lewer die hout vir gebruiksvoorwerpe, huise en bote. Die doppe van die neute word as kommetjies, skottels of lampies gebruik, en soms ook as ratels om haaie mee af te skrik. Van die blare van skroefpalms (familie "Pandanaceae") word rokke gemaak, die vrugte word geëet en die hout en die vesels word ook gebruik. Die verbouing van taro (Colocasia esculenta), 'n knolgewas wat soos 'n aartappel lyk is ’n moeisame proses op die atolle.

Taro is afhanklik van baie varswater, wat skaars is op die lae eilande. Om die probleem te oorbrug, word diep groewe in die grond (tarogate) gegrawe totdat die (brak) grondwater bereik is. Die knolle word dan in 'n mandjie wat met grand en blare (groenbemesting) gevul is, in die brakwater geplaas, waar hulle mettertyd ryp word en 'n redelike oes lewer. Die plantaardige dieet word aangevul met vis. Die vroue en kinders soek in die riwwe en die vlak lagunewater na vis en skaaldiere, terwyl die mans en seuns, toegerus met nette, visstokke en spiese, met hul kano's in die see gaan visvang.

Gewoonlik woon die atolbewoners saam in klein dorpies. Die reghoekige huise is ruim en lugtig. Die raam word van kokospalmtakke gemaak, die dak bestaan uit 'n dik laag palmblare (sonwerend), en die mure bestaan uit vlegwerk wat so gemaak word dat dit opgerol kan word. Die wind kan dan deur die huis waai sodat dit altyd koel is. Vandag word sinkplate dikwels gebruik, maar hulle is nie eintlik vir die klimaat geskik nie; hulle roes gou en hou die hitte van die son nie uit die huis nie.

Net soos ingemaakte voedsel, huishoudelike metaalgereedskap en tabak word hierdie sinkplate gekoop van die Blanke of die Chinese koprahandelaars. Ten einde voldoende kopra te kan produseer om die ingevoerde goedere te kan bekostig, word kokospalms oral op die atol aangeplant.

Grondbesit is op familiereg gebaseer en alle lede van die familie het die reg om van die gemeenskaplike besit gebruik te maak. In die praktyk is hierdie reg egter beperk tot lede van die familie wat op die eiland woon. Hierdie stelsel skep egter 'n probleem ten opsigte van 'n jong egpaar. Wanneer 'n jong man wil trou, moet hy sy bruid buite sy familie gaan soek. In hierdie klein eilandsamelewings is almal omtrent verwant en hy moet dus wegtrek en probeer am op 'n ander eiland ’n vrou te vind. Hierin slaag hy gewoonlik, maar wanneer hy wegtrek en hom 'n geruime tyd elders gaan vestig, verloor hy sy reg op 'n stukkie van die (skaars) grond.

Hy moet dus probeer om op sy "tuiseiland" bekend te bly, sodat sy reg bewaar word. So nie probeer hy, dikwels met behulp van sy skoonfamilie, elders grond verwerf. Hierdie situasie bring mee dat die eilandbewoners gewoonlik baie goed op die hoogte is van hul stamboom en hul familie, omdat dit aanspraak op grond beteken. Daar is ook 'n ander rede waarom die stamboom en familie belangrik is. Nie al die atolbewoners is gelyk nie; sommige het meer aansien as ander en die aansien word erflik bepaal.

So het 'n oudste seun byvoorbeeld meer aansien as die jongste en die oudste seun van ’n oudste seun het weer meer aansien as sy broers of neefs. In werklikheid het elkeen dus 'n eie "rang". Op sommige eilande het hierdie stelsel daartoe gelei dat so 'n oudste seun van 'n oudste seun, ensovoorts, op grond van sy afstamming 'n hoofman met baie mag geword het. Op ander eilande word hy daarenteen weer net 'n soort voorsitter van 'n raad van oudstes.

Sedert die einde van die Tweede Wêreldoorlog het daar geleidelik veranderinge in hierdie sosiale stelsel gekom. Die meeste Mikronesiese eilande word tans deur die Verenigde State bestuur, wat baie gedoen het om die onderwys en gesondheidsorg te verbeter. Die meeste kinders ontvang tans onderrig. Op 'n paar meer sentraal geleë eilande is middelbare skole tot stand gebring en hulle word goed bygewoon. Geskoolde jongmense het in baie gevalle inspraak gekry in die bestuur van die eilande, maar ’n probleem wat van wee die nuwe situasie ontstaan het, is dat daar vir die meeste skoolverlaters geen werk op die eilande is nie. Baie van hulle het daarom na die bestuursentra getrek of geëmigreer na gebiede waar hulle hul opleiding wel kan gebruik.

Van die drie hoofgroepe toon Melanesië verreweg die grootste verskeidenheid ten opsigte van tale, sedes en gewoontes. Op Nieu-Guinee alleen word meer as 700 tale, wat tradisioneel beskryf word as die Papoea-tale, gepraat. Die ander tale van Melanesië word saam met dié van Polinesië, Mikronesië en Indonesië tot die Austronesiese tale gereken. Die bestaansmiddele op die Melanesiese eilande toon 'n groot ooreenkoms met dié elders in Oseanië.

Die belangrikste voedselgewasse is, naas die kokosneut, taro, jam en broodvrugte. Al drie hierdie gewasse kom in tallose plaaslike variëteite ten opsigte van grootte en smaak voor. Minder verspreid is die piesang en die verskillende soorte sagopalms, wat veral op Nieu-Guinee voorkom. Om die sago te berei, moet die boom afgekap en die stam gekloof word. Die murg van die stam lewer die sago. Die plantaardige dieet word aangevul met varkvleis.

Langs die kus word ook vis gevang. Op die groter eilande word daar ook baie gejag. Hoewel die groot verskille ten opsigte van tale en kulture dit moeilik maak am te veralgemeen, kan daar amper oral 'n onderskeid gemaak word tussen die bewoners aan die kus en die in die binneland. Die kusbewoners het meestal meer kontak met mekaar en ook 'n meer gevarieerde dieet. Die binnelanders het oor die algemeen 'n meer primitiewe leefwyse en leef ook meer geïsoleerd.

Daar is 'n paar merkbare verskille tussen Melanesië en Polinesië. Die Melanesiërs byvoorbeeld stel meer belang in materiële dinge soos die bekomming van rykdomme en prestige as die Polinesiërs. Die Melanesiese maatskappye het in teenstelling met die Polinesiese kulture ook 'n meer demokratiese karakter. Nêrens anders word daar so 'n onbuigsame sosiale struktuur aangetref as by die Polinesiërs nie. Hoewel sowel die Melanesiërs as die Polinesiërs magtige gode het, speel die gode geen rol in die daaglikse lewe van die Melanesiërs nie.

By hulle vervul die voorvadergeeste 'n veel belangriker funksie. In Polinesië word nie net die gode in ’n uitgebreide ritueel aanbid nie, maar bepaalde groepe mense word ook gesien as direkte of indirekte afstammelinge van gode. Hul uitgebreide voorregte word deur ’n stelsel van gebods- en verbodsbepalings beskerm. Wat die materiële kultuur betref, is daar die verskil dat die kuns en ambagswerk in Melanesië in beginsel vir elkeen beskikbaar is, terwyl die fraaiste en die beste ambagswerk net vir die boonste laag van die Polinesiese samelewing bestem is. Oor die algemeen is die Melanesiese kultuur op materiële gebied minder ontwikkel as dié van Polinesië.

Die Dobu bewoon 'n klein eilandjie in die Massim-groep suidoos van Nieu-Guinee. Dit is ’n bergagtige eiland wat min moontlikhede vir landbou bied, en die belangrikste gewas is die jam. Die Dobu woon verspreid in klein gehuggies. Hulle het 'n uitgebreide stelsel van gebede, spreuke en besweringe ontwikkel – dikwels aangedui met die term magie – om hulle bestaan te verseker. Die een wat oor die sterkste spreuke en besweringe beskik, het volgens hulle die grootste kans op sukses.

Hierdie opvatting het daartoe gelei dat iemand wat nie veel sukses behaal het nie, glo dat iemand anders towerkuns teen hom gebruik. Die samelewing word dus oorheers deur agterdog en afguns. Hierdie benadering het ook ’n invloed op die familielewe. Gewoonlik kom die man en vrou uit verskillende dorpe en hulle woon afwisselend vir 'n jaar in mekaar se dorp. By die Dobu erf die vrou alles, en 'n kind vind dat wanneer die familie die jaar in sy vader se dorp woon, hy geen aanspraak kan maak op grond of besittings nie. Alles wat die vader besit, behoort in werklikheid aan die familie van sy moeder. Gedurende die jaar in die moeder se dorp is die situasie vir die kind heeltemal anders.

Hier behoort die kind tot die groep van grondbesitters. Die vader is hier net ’n "vreemdeling", wat die talle reëls en voorskrifte ten opsigte van die "besitters" in ag moet neem. Situasies soos die, gekombineer met die reeds genoemde oorheersende agterdog en jaloesie, bring mee dat die lewe van 'n Dobu in voortdurende spanning verloop. Die verskillende eilande in die Massimgebied het deur die eeue kontak met mekaar behou deur middel van 'n ingewikkelde seremoniële handelstelsel, die "kula". Volgens die stelsel word armbande vir halssnoere geruil, maar hierdie voorwerpe word selde as versierings gedra omdat hulle voortdurend weerverruil word.

Terwyl een groep voorwerpe regsom in ’n denkbeeldige sirkel stuur, stuur die ander groep voorwerpe linksom. Die ruilvennote bou op die manier al ruilend en manipulerend 'n hele netwerk van betrekkinge op waarbinne hulle nie net die seremoniële sierade ruil nie, maar ook kano's vol kos en gebruiksvoorwerpe. 'n Deelnemer aan hierdie stelsel kan nie weier om bepaalde sierade te ruil nie. In so 'n geval word daar soveel morele druk deur die ander deelnemers op hom uitgeoefen dat hy uiteindelik moet toegee. Onder Westerse invloed het die kula van sy betekenis verloor, hoewel daar nog ekspedisies onderneem word am elders begeerde sierade te bekom.

Die Siuai in die suidweste van Bougainville, een van die Salomonseilande, woon op 'n vlakte tussen die berge en die kusmoerasse en verbou daar taro, piesangs en kokospalms. Varkboerdery word nog rondom die dorpies gedryf. Hulle vul hulle dieet aan deur te jag en vis te vang. Die lewe van die Siuai is taamlik eentonig en bestaan hoof saaklik uit plant, skoffel en oes. Hoewel de Siuai nog towerkuns beoefen, het dit 'n ander betekenis as by die Dobu.

Dieselfde geld vir familieverhoudinge. Hoewel afstamming ook hier matrilineêr erflik is, lei dit nie tot spanninge nie. Die erfreg kan selfs "gekoop" word. Die kultuur van die Siuai word gekenmerk deur die wyse waarop die leierskap van 'n groep of stam bepaal word. Leierskap kan nie geërf word nie, en wanneer ’n ambisieuse man die posisie van mumi of leier wil hê, moet hy bereid wees om daarvoor te werk. Eers moet hy grand besit. Dit kan hy bekom deur grater tuine aan te hê en te bewerk, van vriende of familie te leen, of deur varke te teel en te verkoop. Wanneer hy dan genoeg materiële goedere verwerf het, begin die moeisame taak om dit weer so strategies moontlik uit te deel deur feeste te hou.

Om dit te kan doen, moet hy egter eers ’n vergaderplek bou, en die eerste groot fees word gehou wanneer die gebou voltooi is. Die moontlike leier probeer om soveel mense moontlik oor te haal om hom te help bou. Tydens die bouery voorsien hy hulle rojaal van voedsel, en as die huis uiteindelik klaar is, word die inwydingsfees gehou. Dit is die begin van sy proses am meer aansien en invloed te verwerf en hy moet voortgaan om aktiwiteite en feeste te organiseer.

Geleidelik plaas hy die mense wat die feeste bywoon, onder 'n verpligting teenoor hom. Die wat die beste hierin slaag, word as 'n groot leier beskou. Deur middel van sy rykdom en geskenke bind hy die mense aan hom en is hy voortdurend besig om sy netwerk uit te brei en te verstewig. Solank al les goed gaan, is almal bereid om hom te steun, maar as hy sy hulpmiddele te gou uitput, verswak sy posisie vinnig.




</doc>
<doc id="33447" url="https://af.wikipedia.org/wiki?curid=33447" title="Stem oor IP">
Stem oor IP

Stem oor IP of VoIP (Engels vir "Voice Over IP") is die oordrag van spraak (stemdata) tussen gebruikers oor die Internet of 'n ander IP-netwerk. Hierdeur word telefonie oor datanetwerke moontlik en kan die voorheen afsonderlike wêrelde van spraak- en datakommunikasie saamgevoeg word. Kostes word sodoende bespaar omdat dieselfde infrastruktuur vir beide doele gebruik word. Stem oor IP maak ook die ontwikkeling van nuwe innoverende produkte en dienste moontlik. 

VoIP is nie dieselfde as VoDSL nie. By VoDSL word 'n telefoonlyn oor 'n ADSL-lyn geïmplementeer sonder om van die Internet gebruik te maak.

Daar was al sprake van VoIP sedert die ontstaan van die rekenaarnetwerk. Teen 1973 word die eerste stempakkette versend. Die tegnologie om dit te doen was vanaf 1980 ook vir normale rekenaargebruikers beskikbaar. In 1996 kom 'n program "Vocaltec Internet Phone Release 4" op die mark, met opsies soos stempos (voicemail) en oproeper-ID (caller-id). Die program kon nie oproepe na ouer telefoonlyne maak nie, maar slegs na ander Vocaltec-gebruikers. In 1998 word die tegnologie verder verbeter en kon oproepe na enige telefoon gemaak word. 


</doc>
<doc id="33449" url="https://af.wikipedia.org/wiki?curid=33449" title="Pous Innocentius III">
Pous Innocentius III

Innocentius III was die 176ste pous van die Rooms-Katolieke Kerk van 1198 tot 1216.

Pous Innocentius III is gebore as Lotario di Segni (ook Lotario de' Conti di Segni) op 22 Februarie 1161 in Gavignano by Anagni, Italië die seun van graaf Trasimund van Segni. Uit sy familie, die Conti, kom nege pouse, onder andere Pous Gregorius IX, Pous Alexander IV en Pous Innocentius XIII. Sy moeder Claricia, stam uit die adellike familie van die Scotti. Hy studeer teologie in Parys en waarskynlik ook regte in Bologna. In 1190 stel sy oom Pous Clemens III hom aan as kardinaal. Gedurende die bewind van Pous Celestinus III 'n pous uit die Orsini familie en opponente van die Scotti, verlaat hy Rome en bly in Anagni. Daar skryf hy sy bekende teologies werke: "De Miseria Humanae Conditionis" (Oor die jammerlike toestand van die mens), "De Sacro Altaris Mysterio" (Oor die misterie van die heilige Altaar) en "De quadripartita specie nuptiarum" (Oor die vier soorte huwelike). Op 8 Januarie 1198 volg hy Pous Celestinus III op nadat hy eenparig verkies is na slegs twee stemmings. Hy was 37. Op 21 Februarie 1198 word hy priester gewy en in die amp as biskop van Rome bevestig op die volgende dag. Hy regeer tot sy dood op 16 Julie 1216. Hy word opgevolg deur Pous Honorius III.
Die naam ‘Innocentius’ beteken 'onskuldige'.

Pous Innocentius III het probeer om die pouslike mag "plenitudo potestatis" (absolute mag) uit te brei gedurende sy bewind. Nie alleen in Rome en sy omgewing maar ook in Ancona, Assisi, Perugia en Spoleto vestig hy die pouslike gesag. In 'n brief gedateer 30 Oktober 1198 aan die stede maak hy dit duidelik dat wêreldlike mag ondergeskik is aan pouslike mag. Na die dood van keiser Hendrik IV het hy probeer om Duitsland en Sisilië van mekaar te skei. Innocentius het die pouslike invloed oor Sisilië versterk. Koning Frederik II van Sisilië was toe slegs vier jaar oud. Die testament van sy moeder, Constance van Sisilië, het die pous aangestel as opvoeder van die koning. Die pous het die koning slegs as wettig erken nadat die voorregte wat Willem I van Sisilië van Pous Adrianus IV verkry het, herroep is. Die pous kroon Frederik II tot koning van Sisilië in November 1198. In 1290 oorreed hy Frederik om met die weduwee van koning Emeric van Hongarye te trou.

Na die dood van keiser Hendrik IV van die Heilige Romeinse Ryk het twee groepe keurvorste twee kompeterende konings verkies i.e. Philip van Swabe van die Hohenstaufen-familie en Otto van Brunswyk. Omdat Philip deur Innocentius se voorganger Pous Celestinus III geëkskommunikeer is en nie in Aken gekroon is nie, het die pous in 1201 openlik vir Otto gesteun en almal wat nie Otto wou steun nie met ekskommunikasie gedreig. Met die dekreet "Per Venerabilem" in Mei 1202 het die pous sy saak duidelik aan die Duitse prinse gestel (die dekreet is later opgeneem in die "Corpus Juris Canonici"). Die dekreet gee aan die pous die reg om te besluit of 'n persoon waardig is om keiser te wees en as daar meer as een kandidaat is, om die finale keuse te maak. Die argument is gegrond op die stelling dat die Romeinse Ryk van Bisantium die Heilige Romeinse Ryk geword het deur inseëning van die pous en daarom moet alle seëning, kroning en bevestiging van die keiser met pouslike goedkeuring plaasvind.
Philip het egter meer volgelinge getrek as Otto en is in 1205 in Aken gekroon deur die aartsbiskop van Keulen. Toe Innocentius sien dat Otto begin verloor, verander hy sy standpunt ten gunste van Philip en vra Otto om afstand te doen van sy aanspraak. Philip word egter vermoor op 21 Junie 1208 deur Otto van Wittelsbach en die Ryksdag van Frankfurt erken Otto as keiser op 11 November 1208. Die pous nooi Otto na Rome en die pous en die keiser ontmoet in Viterbo. Otto doen afstand van sy aanspraak op die erfenis van Mathilde van Canossa en die eksargaat van Ravenna. Innocentius kroon Otto IV as keiser van die Heilige Romeinse Ryk in die Sint Pieterskerk op 4 Oktober 1209.

Otto IV het belowe om die kerk in besit te laat van Spoleto en Ancona, vryheid van kerklike verkiesings, onbeperkte reg van appèl na die pous en eksklusiewe regte van die kerklike owerheid in spirituele sake. Otto belowe ook om kettery te help bestry (die sogenaamde bepaling van Neuss 8 Junie 1201) en hy herhaal die belofte op die Ryksdag in Speyer op 22 Maart 1209. Gou na sy kroning beset Otto egter Ancona, Spoleto en ander kerklike gebiede en gee dit aan sy vasalle. Hy het ook die Sisilië aangeval. As resultaat ekskommunikeer Innocentius vir Otto op 18 November 1210.

Op die Ryksdag in Nuremberg in September 1211 het die pous 'n aantal prinse oortuig om Otto af te sweer en Frederik II van Sisilië te verkies. Frederik II het dieselfde beloftes gemaak as Otto en is deur die meerderheid prinse tot keiser verkies op 5 Desember 1212. Nadat sy verkiesing deur Innocentius goedgekeur is, is hy in Aken gekroon op 12 Julie 1215.

Pous Innocentius III het Jan Sonder Land, die jonger broer van Richard Leeuehart van Engeland oorgehaal om homself 'n vassal van die pous te verklaar in 1213. Hy het ook feodale eer ontvang van Peter II van Aragon, Ottokar I van Boheme, Alfonso IX van Léon en Sancho I van Portugal. Nadat die pous koning Philip II Augustus van Frankryk oorreed het om met sy vrou Ingeborg te versoen, het Philip 'n bondgenoot van die pous geword in die stryd teen Otto IV. Otto het 'n bondgenootskap met Engeland gesluit (hy was 'n nefie van koning Jan), maar hy is verslaan in die slag van Bouvines (nou in België) op 27 Julie 1214. Daarna het Otto alle invloed verloor en sterf hy op 19 Mei 1218 en laat Frederik II as die onbetwiste keiser.

In Engeland was daar 'n geskil oor die aanstelling van Stephen Langton as aartsbiskop van Kantelberg. Dit was 'n besluit van Innocentius, maar is teengestaan deur koning Jan en die meerderheid van die monnike van Kantelberg se katedraal. Die koning is gedwing om die pous as sy feodale leenheer te erken nadat die pous die Franse koning Philip II aangespoor het om Engeland aan te val. Op koning Jan se versoek verklaar Innocentius die Magna Carta ongeldig omdat die onder dwang en sonder die pous se goedkeuring verkry is. Die inmenging van die pous in Engeland se interne sake het later ter sprake gekom by die Engelse skeuring tydens die bewind van koning Hendrik VIII.

Pous Innocentius III het ook gereeld ingemeng in die interne aangeleenthede van Sardinië, partykeer op die versoek van die plaaslike giudicati en partykeer as deel van sy eie planne. Aan die begin van sy pontifikaat het die pous die onderhorigheid van Sardinië aan die aartsbiskop van Pisa erken. Die pous het vrede bewerkstellig in die oorlog tussen die Giudicato van Cagliari en die Giudicato van Logudoro en het probeer om die beskuldigings wat Willem I van Cagliari en Comita III van Torres na mekaar geslinger het, te versoen. Die republiek van Pisa het egter geweier dat Willem en Comita voor die pous in Rome verskyn.

In 1202 toe die aartsbisdom van Torres vakant geraak het, het Innocentius 'n lid van die kurie, kardinaal Biagio daar aangestel. In 1203 het Barisone II van Gallura gesterf en sy weduwee Elena in die sorg van Innocentius gelaat. Innocentius wou hê sy moet trou met Trasimondo, 'n familielid van hom, maar sy het met Lamberto Visconti van Pisa getrou.

Aan die begin van sy pontifikaat het Innocentius hard opgetree teen die Kathare (ook Albigense genoem). 'n Pouslike gesant is vermoor en 'n aanval onder leiding van Simon de Montfort het in 'n veroweringsoorlog ontaard. Die Kathare word uitgemoor by Béziers en Minerva.

In 1198 predik Innocentius die vierde kruistog. Hy rig die versoek aan die ridders eerder as aan die konings van Wes-Europa. Aanvanklik was daar nie veel belangstelling nie tot 1200 toe die kruistog georganiseer is in Champagne. Die Venesiërs het dit egter omgelei om Zara en Konstantinopel aan te val. Op 12 April 1204 word Konstantinopel verower met groot barbaarsheid deur die kruisvaarders. Na die vierde kruistog se fiasko was daar ook nog die kinderkruistog in 1212, wat 'n nog groter ramp geword het. Die kinderkruistog het nooit die Heilige Land bereik nie en tot 50 000 mense is dood. Op 19 April 1213 roep Innocentius op tot die vyfde kruistog. Die het egter nie voor sy dood plaasgevind nie.

Op 15 November 1215 open Innocentius die vierde Lateraanse Konsilie, wat as een van die belangrikste in die Middeleeue beskou word. Sewentig hervormingsgerigte besluite is geneem. Die stigting van skole is bepleit en die morele standaarde van die klerus is hoër gestel as die van leke. Die klerus word ook verbied om aan die "Godsoordeel" deel te neem, iets wat die praktyk prakties ten einde gebring het.

Die vierde konsilie van Laterane het die vyfde kruistog beplan onder die kerk se leiding in 1217. Innocentius het na die konsilie in 1216 probeer om die stede van Pisa en Genua met mekaar te versoen, omdat hulle skepe nodig sou wees om die kruisvaarders te vervoer. Hy sterf egter onverwags op 16 Junie 1206 in Perugia.
Pous Innocentius III steun die nuwe bedelordes met name die Franciskane van Franciscus van Assisi en die Dominikane van Dominicus Guzman. Hy het ook die volgende persone heilig verklaar:

In 1207 voeg hy 'n sewende werk toe aan die "Werke van Barmhartigheid" naamlik "begrawe die dooies". Die werk is ontleen aan die Bybelboek Tobias (die boek kom slegs voor in die Rooms-Katolieke Bybel; protestante kerk beskou die boek as apokrief) waarin naas twee bekende en ook deur Christus genoemde werke, spesiaal die sorg vir die oorledenes benadruk word:

"...Ek het my brood aan die hongeriges gegee en my klere aan die wat nakend was, en as ek een van my volksgenote dood en uitgewerp buite die muur van Nineve sien lê het, het ek hom begrawe." (Tobias 1:16 – 17)

In die Middeleeue met sy baie epidemies was die besonder gevaarlike werk van baie waarde.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="33453" url="https://af.wikipedia.org/wiki?curid=33453" title="WiMax">
WiMax

WiMAX (Engels vir "Worldwide Interoperability for Microwave Access") is 'n kommunikasiestandaard gebaseer op die IEEE 802.16 (en ETSI HiperMAN) standaard vir breëband draadlose netwerke met middelgrootte reik. IEEE 802.16 staan ook bekend as WirelessMAN (draadlose Metropolitaanse Area Netwerk). Op 19 Oktober 2007 word WiMAX deur die ITU bygevoeg as 'n standaard vir 3G netwerke.




</doc>
<doc id="33454" url="https://af.wikipedia.org/wiki?curid=33454" title="Toshiba">
Toshiba

Toshiba Corporation (Japannees: 株式会社東芝 "Kabushiki-gaisha Tōshiba") is 'n multinasionale maatskappy wat hom op hoë-tegnologieprodukte, elektriese en elektroniese goedere toespits. Die maatskappy is tans een van die wêreld se twintig leidende vervaardigers van halfgeleiers asook die sewende grootste produsent van elektriese en elektroniese goedere. Die onderneming vervaardig 'n wye verskeidenheid produkte wat van televisietoestelle, blu-rayspelers en skootrekenaars tot kernaanlegte en spoorwegstelsels strek.

Toshiba is daarnaas een van die wêreld se twintig belangrikste ontwikkelaars van gepatenteerde tegnologiese innovasies, en het op verskillende terreine deurbrake gemaak. Dit word in die Nikkei 225 gelys en het sy hoofkwartier in die Japannese hoofstad Tokio. Die huidige onderneming het as gevolg van 'n samesmelting van maatskappye in 1938/1939 ontstaan, terwyl sy historiese wortels terugstrek tot 1875. Toshiba was een van die dryfkragte agter die nywerheidsomwenteling in Japan en word steeds onder dié land se tien grootste maatskappye volgens markwaarde gereken.

Die hoof uitvoerende beampte van Toshiba, Hisao Tanaka, het in Julie 2015 bedank nadat nuus oor 'n bedrogspul bekend gemaak is waarby topbestuurders betrokke was en waarin rekeningkundige inligting jare lank vervals is in 'n poging om die groep se inkomste beter te laat lyk. Die gerapporteerde bedryfsinkomste was 152 miljard jen (15 miljard ZAR) hoër as die werklike inkomste.

Op 11 April 2017 het Toshiba bekend gemaak dat dit 'n jaarlikse verlies van meer as 1,01 biljoen ¥ (127 miljard ZAR) in die gesig staar en dat sy toekoms as maatskappy in die weegskaal is nadat sy belange in die kernaanleg-boubedryf deur ernstige finansiële moeilikhede bedreig word.


</doc>
<doc id="33455" url="https://af.wikipedia.org/wiki?curid=33455" title="Guillaume">
Guillaume

Guillaume is 'n Suid-Afrikaanse sanger. Hy het hoofsaaklik bekend geword na sy treffer "Da-idi".





</doc>
<doc id="33456" url="https://af.wikipedia.org/wiki?curid=33456" title="Mynie Grové">
Mynie Grové

Mynie Grové is 'n bekende Suid-Afrikaanse sangeres, liedjieskrywer en komponis. Sy het bekendheid verwerf met liedjies soos "Ek Verlang Nog Altyd" (saam met Jan Grové) en kinderliedjies soos "Pinocchio" en "Tien klein Paddatjies". 'n Voorbeeld van 'n bekende liedjie wat sy gekomponeer het is "Sweef soos 'n Arend" (vir Bles Bridges). Sy het Suid-Afrika ook op verskeie internasionale musiekfeeste in Suid-Amerika, Pole en Portugal verteenwoordig.

Tydens KykNET se 2006-Idols reeks het Mynie saam met Taliep Petersen en Deon Maas as beoordelaar opgetree.

Van Mynie Grové se plate en albums:




</doc>
<doc id="33457" url="https://af.wikipedia.org/wiki?curid=33457" title="Taliep Petersen">
Taliep Petersen

Taliep Petersen (1950 - 16 Desember 2006) was 'n Suid-Afrikaanse sanger, komponis en regisseur van 'n aantal populêre musiekblyspele. Hy het onder andere met David Kramer gewerk, saam met wie hy 'n Olivier-toekenning ontvang het.

Petersen is op 16 Desember 2006 by sy huis doodgeskiet. Op 18 Junie 2007 is sy vrou, Najwa Petersen in hegtenis geneem in verband met die moord.



</doc>
<doc id="33458" url="https://af.wikipedia.org/wiki?curid=33458" title="Riku Lätti">
Riku Lätti

Riku Lätti (gebore 11 Junie 1973), is 'n bekende Suid-Afrikaanse sanger en liedjieskrywer. 

Riku matrikuleer in 1991 aan die Hoërskool Florida in Johannesburg. Daarna sit hy sy studies voort by die Universiteit van die Witwatersrand, waar hy 'n honneursgraad in filosofie behaal.

Riku het al met van Suid-Afrika se supersterre, soos Steve Hofmeyr, Laurika Rauch en Paul Riekert saamgewerk. Kunstenaars soos Karla du Plessis, Theuns Jordaan, Laurika Rauch, Jakkie Louw, The Pheobes en Tsunami het al van sy liedjies gesing en opgeneem.

In 2005 maak hy sy deurbraak in die internasionale musiekmark met sy eerste toer deur België en Nederland. Gedurende 'n opvolgtoer, in 2006 deur Europa, tree hy saam met Stef Bos op. Op 1 Oktober 2007 stel hy sy eerste album in die Benelux vry. Vir die album neem hy van sy beste liedjies in eenvoudiger vorm op, deur slegs van sy stem, klavier en kitaar gebruik te maak. 

Hy is ook hoof van die Afrikaanse koerant genaamd "zimdollar".





</doc>
<doc id="33460" url="https://af.wikipedia.org/wiki?curid=33460" title="Jakkie Louw">
Jakkie Louw

Jakkie Louw (gebore 20 Mei 1979 te Oudtshoorn) is 'n Suid-Afrikaanse sanger en liedjieskrywer. Hy is bekend vir treffers soos "Drie Pikkewyne", "Bamboesbos", "Gemaak in SA", "Voshaarnooi" en die "Hoendersong". Op sy "Gemaak in SA"-CD, het hy 'n groot treffer gehad met "Een miljoen woorde". Hy tree ook saam met Kevin Leo onder die verhoognaam "Jakkals en Leo" op.

Hy het as musikant begin op Stellenbosch en het later na Pretoria verhuis. In daardie jare het hy treffers soos "Rambo die polisiehond" en " 'n Bottel Tas" gesing.

Louw is die outeur van die boek "Liedjieskrywer 101", waarin hy mense leer hoe om liedjies te skryf en met ritme en rym te werk. Hy het die boek aan sy pa, Nico Louw, opgedra.

In 2018 stel Jakkie sy kinderstorie boek bekend, Felias en Pokkel.

Van Jakkie Louw se albums:






</doc>
<doc id="33464" url="https://af.wikipedia.org/wiki?curid=33464" title="Michael Phelps">
Michael Phelps

Michael Fred Phelps II (Baltimore, 30 Junie 1985) is 'n Amerikaanse swemmer. Hy het oor sy loopbaan altesaam 23 goue Olimpiese medaljes ingepalm, meer as enige ander atleet in die geskiedenis van die moderne Spele.

Phelps het tydens die Olimpiese Somerspele van 2004 agt medaljes verower. Ses hiervan was goue medaljes.

Tydens die Olimpiese Somerspele van 2008 het hy nog agt goue medaljes gewen. Dit besorg aan hom die rekord vir die meeste goue medaljes tydens 'n enkele Olimpiese Spele gewen - 'n totaal van agt, een meer as Mark Spitz, die vorige rekordhouer.

Phelps het tydens die Olimpiese Somerspele van 2012 ses medaljes verower. Vier hiervan was goue medaljes.

Phelps het tydens die Olimpiese Somerspele van 2016 vyf goue medaljes gewen. Tydens die openingseremonie het hy as draer van die Amerikaanse vlag opgetree.



</doc>
<doc id="33465" url="https://af.wikipedia.org/wiki?curid=33465" title="Ena Murray">
Ena Murray

Ena Murray (* 27 Desember 1936 - † 4 Junie 2015) was ’n Afrikaanse skrywer van ontspanningsleesstof, wat meer as 130 boeke in haar loopbaan skryf. Sy is al as "die mees gelese skrywer in Afrikaans" beskryf.

Ena Murray is 'n bekende Afrikaanse skryfster. Gedurende die 33 jaar wat sy voltyds geskryf het, het 131 titels agter haar naam verskyn. Sy is op die klein Karoodorpie Loxton gebore, as die middelste van drie dogters van die plaaslike geneesheer, dr. Andries Mans, en sy vrou Anna. Sy gaan skool op die laerskool op Loxton en matrikuleer dan op Hoërskool Victoria-Wes. Hierna word sy vir twee jaar ’n verpleegster in Bloemfontein en trou dan in 1959 met Boet Murray, ’n boorkontrakteur van Loxton, waarna sy voltyds skryf. Hierdie huwelik is kinderloos, maar sy het twee miskrame, waarna sy ’n histerektomie ondergaan. In 1979 skei sy en gaan vestig haar later dieselfde jaar op Wildernis naby George. Sy noem haar huis Plekkie in die Son, na aanleiding van haar gewilde roman. Twee jaar later, in 1981, trou sy met die landboukundige Jacques Mostert (wat sy op ’n toe-oë-afspraak ontmoet) in Hoekwil se kerkie. Die egpaar vestig hulle in Ena se huis, maar na tien jaar verhuis hulle in 1991 na die aftreeoord Santos Haven in Mosselbaai. Hulle besit ook ’n huis op Kanonpunt, naby Mosselbaai, waar hulle naweke uitspan. Sy het drie stiefkinders as resultaat van haar tweede huwelik.

Sy het bekendheid verwerf hoofsaaklik deur haar liefdesverhale, maar sy het ook speur- , spioenasie- en avontuurverhale die lig laat sien en daardeur 'n wye veld van lesers bereik. Ook 'n paar geestelike boeke en 'n digbundel het uit haar pen verskyn.

Sy is al bestempel as "die mees gelese skrywer in Afrikaans". In 'n opname deur Radio Sonder Grense en Tafelberg-Uitgewers is sy aangewys as die gewildste skrywer in Afrikaans. Haar boeke verskyn ook in grootdruk en is deur die Pioeniersskool te Worcester en deur "Bandhulp vir Blindes in braille en band" opgeneem.

Weens die sukses van haar boeke stig sy in 1980 haar eie uitgewery, Ena Murray Boeke, waar sy sommige van haar romans publiseer. Haar vennoot in hierdie onderneming is Johnny Bohnen van  Pinetown in Natal en die uitgewery is in Durban in Natal gesetel. Nadat sy artritis opdoen, hou sy in 1996 op met skryf. In 2007 word Alzheimers se siekte by Jacques gediagnoseer, waarna hulle na die versorgingsoord van Santos Haven oorskuif. Ena skenk in 2012 R10 000 aan die Erfenisstigting ter ondersteuning van die Nasionale Afrikaanse Letterkundige Museum en Navorsingsentrum (NALN) in Bloemfontein. Wanneer longkanker by haar gediagnoseer word, besluit sy om geen behandeling daarvoor te ontvang nie. Sy is vroegoggend Donderdag 4 Junie 2015 in haar slaap by die Santos Haven-aftreeoord in Mosselbaai oorlede.

Op laerskool is sy die beste opstelskrywer in haar klas en is sy al bewus van die begeerte om stories te skryf. Reeds op veertienjarige ouderdom skryf sy die kort novelle “"Minnaars van die glimmende simitar"”, wat in 1960 as haar eerste vervolgverhaal deur "Rooi Rose" gepubliseer word. Dit is so gewild dat sy ’n vervolg hierop skryf, naamlik “"Die rowerprins van El Marco"”. In 1960 verskyn haar eerste roman, “"Lise"” en hierna skryf sy meer as 130 boeke. Twee daarvan word ook verfilm, naamlik “"Vrou uit die nag"” (oor ’n vrou wat in die nag in die klein dorpie Saailaagte in die Vrystaat aankom en oor dwelmgebruik die skindertonge aan die praat sit) en “"Plekkie in die son"” (oor ’n jong vrou in ’n inrigting vir melaatses wat deur haar familie in die steek gelaat word). “"Maanlig oor die Amasone"” verwerf die eerste prys in ’n landswye vervolgverhaalwedstryd wat "Rooi Rose" uitgeskryf het. “"Reënboog van koraal"” word op skole voorgeskryf. Sy word op haar kruin bestempel as die mees gelese skrywer in Afrikaans en op ’n opname deur Radio Sonder Grense en Tafelberg-Uitgewers word sy aangewys as die gewildste skrywer in Afrikaans. Baie van haar boeke word in grootdruk uitgegee en sommige word deur die Pionierskool (die skool vir gesiggestremdes in Worcester) en Bandhulp vir Blindes op band opgeneem, terwyl sommige boeke ook in braille oorgesit is. Sy doen navorsing oor al die plekke waar haar boeke afspeel om die verhaal so lewensgetrou moontlik te maak. So bly sy byvoorbeeld ’n rukkie saam met die melaatses in Wesfort naby Danville in Pretoria om inligting in te win vir haar roman oor melaatsheid, “"Plekkie in die son"”. Haar verhale word vooraf fyn beplan met ’n raamwerk wat die intrige uiteensit, voordat sy begin skryf. Sy het met die loop van jare ook meer aktueel begin skryf en die boek “"Sê vir pappa"” handel byvoorbeeld oor ’n pedofiel, terwyl sy ook die kleurkwessie behandel. Haar mediese kennis kom in vele verhale tot uiting. In haar boek “"Dae van ons nietigheid"” kom Kongokoors ter sprake en sy ontvang daarna ’n brief van ’n verpleegster wat sê dat sy kort nadat sy die boek gelees het, ’n pasiënt wat in ’n kritieke toestand was korrek gediagnoseer het na aanleiding van Ena se beskrywing van die siekte. Veral nadat sy in 1993 weens artritis ophou skryf, word haar boeke gereeld herdruk en word dit ook in grootdruk formaat, in braille en in omnibusse uitgegee. Benewens romans skryf sy ook verskeie geestelike boeke, veral dagstukke, waaronder “"Daaglikse gesprek met Ena Murray"” en “"’n Stil oomblik saam met Ena Murray"”. Sy skryf ook die digbundel “"Roosknop vir ’n engel"” met die gedig “"Aan ’n fetus in ’n bottel"” wat haar hartseer oor haar miskrame beskryf.

Ena skryf hoofsaaklik liefdesverhale. “"Bloeisels in die ryp"” (1968) is die weeskind Renske Conradie se verhaal. Sy is onvoorbereid vir die lewe se ontnugterings en word die slagoffer van Desmond, met wie sy ’n verhouding begin. By Desmond se broer, die bekende advokaat Brand Laubscher, probeer sy Desmond se adres kry sodat hy met haar kan trou. Brand vertel haar dat sy die vyfde meisie is wat hom nader met dieselfde versoek. Na haar vertrek kan Brand haar nie uit sy gedagtes kry nie. Wanneer Charmain van Rhijn in “"Die geleende bruid"” (1969) een aand aankom op die spogplaas Berg-en-Dal, die erfplaas van die Van Rhijns, heers daar ’n feestelike atmosfeer. Die opgewekte stemming onder die vooraanstaande gaste word egter gedemp wanneer Charmain aankondig dat sy mevrou Van Rhijn is, want hulle is juis daar om Arnold van Rhijn (haar man) se verlowing aan Esther te vier. Arnold se broer Ewert gee voor dat Charmain sy vrou is en sy moet daagliks aanskou hoedat Arnold en Esther reëlings tref vir hulle voorgenome huwelik, terwyl sy die agterdog van Ewert en Arnold se niggie Francis van Rhijn moet trotseer. Die vriendelike en liefdevolle moeder Van Rhijn stel alles in werking om haar te laat tuis voel, maar die ou dame ly aan ’n verswakte hart en mag onder geen omstandigheid ontstel word nie. “"As die wiel draai"” (1972) se tema is die val van ’n hooghartige man, wat daarna as werknemer in stede as werkgewer sy weg moet vind. In “"Bring dan jou offer"” (1972) moet Ninon na haar pa se skielike dood dringend werk kry, maar sy het nie kwalifikasies nie. Sy kry ’n nederige pos as kelnerin by ’n groot winkelgroep, waar sy onmiddellik ’n vyand maak van een van die vennote. Hierdie vennoot se seun raak verlief op haar. Haar ma word ernstig siek en benodig ’n duur operasie wat net in Amerika gedoen kan word. Sy sal enigiets offer om dit te bewerkstellig. “"Vrou uit die nag"” (1973) word verfilm deur Carfo, die filmmaatskappy van die N.G. Kerk. Saailaagte is ’n stil dorpie in die Vrystaat, maar alles verander wanneer Naomi Louw een nag daar aankom. Sy wil net vlug en vergeet en die predikant en sy dogter Betsie vind dit moeilik om haar guns te wen. Hierdie verhaal is die eerste keer dat ’n Afrikaanse skrywer die dwelmprobleem ook op die platteland uitbeeld. “"Waar die wilde besembos bloei"” (1973) word ook verfilm. In “"Weerklank van ons liefde"” (1974) vind dokter Rudolf van der Merwe se amper-verloofde, Catherine Huysamen, ’n vreemde vrou met Rudolf se slaapklere aan in Rudolf se bed in sy woonstel. Rudolf sweer hy weet van geen sout of water nie en Madie, soos hy die vrou noem, verstaan nie hoekom haar man nie meer liefdevol teenoor haar optree nie. Sy was in ’n motorongeluk en ly vir baie weke aan geheueverlies. In hierdie tyd gee Rudolf voor dat hulle getroud is, maar dit skep allerlei probleme. In “"Rabbedoe van Rietkuil"” (1975) kry Wynand Hechter van die plaas Rietkuil ’n verrassing wanneer sy nuwe plaasvoorman Nic Bezuidenhout, opdaag. Sy is ’n vrou, Nicolette Bezuidenhout, en nie die man wat hy verwag het nie. Wynand het ’n harde liefdesknou agter die rug want Melodie het sy broer bo hom verkies en hy wil nie ’n vrou op sy plaas hê nie. Nicolette sê dat sy alles kan doen wat enige man kan doen, dat sy skriftelik aangestel is en dat sy nie van plan is om weg te loop of afgedank te word nog voordat sy behoorlik begin werk het nie. Wynand dreig dat sy ’n man se werk sal doen, of trap. “"Wewenaar van Groene Weide"” (1975) is die verhaal van miljoenêr Rocco de la Harpe en sy agtienjarige niggie, Jeanette, wat al die jare nog te veel geld en te min slae gekry het, en van Manda Maree, die joernaliste wat vir ’n ruk die probleme-rubriek van ’n tydskrif moet oorneem. Manda gee ewe hulpvaardig raad wanneer sy per brief daarvoor gevra word, maar word op ’n dag deur ’n jong, woedende man gekonfronteer. Dan is daar nog Steve Bekker, die groot vlieg in Rocco de la Harpe se salf omdat hy weet dat die jongman bloot in Jeanette belangstel omdat sy eendag ryk gaan erf.

Die drie boeke in die Hammanshof-sage is “"Luidende simbale"” (1975), “"Dieplood"” (1978) en “"Groter liefde as dit"” (1979). Hierdie reeks dra die boodskap dat die mens nie net vir homself kan lewe nie en dat jy sonder liefde arm is, al besit jy ook die wêreld. Die luidende simbale is beskrywend van die mense wat nie liefde ken nie. Die mense van Hammanshof is betrokke in verskeie skandale, maar hulle loon wag. “Dieplood” was ’n gewilde vervolgverhaal in Huisgenoot voordat dit as boek gepubliseer is. In “Groter liefde as dit” is Ben Woudberg en Dawid Booysen sulke groot vriende dat niks of niemand tussen hulle kon kom nie. Toe verskyn Hepsibah de Villiers, die pragtige dogter van die nuwe skoolhoof, op die toneel, en omdat die twee vriende se smaak in alle opsigte presies dieselfde was, het hulle albei vir Hepsibah liefgekry. Hepsibah word vir albei lief maar kan slegs met een trou. Skaars ’n week na hul troue moes Hepsibah se man en sy vriend hul vir grensdiens aanmeld. Saam het hulle vertrek, maar net een sou terugkeer en die een wat teruggekeer het dra ’n verskriklike las met hom saam.

In “"My afgemete deel"” (1976) beland Hydre Koch in die strik van ’n getroude man en raak sy betrokke by ’n ongure hofsaak. “"Die pad terug huis toe"” (1977) is Karina se verhaal. Sy het haar tuisdorp verlaat en haar as gesogte model ten volle in die stadslewe ingewerp, sodat sy vir haar moeder ’n vreemdeling geword het en haar jeugvriend, De Waal, se beeld reeds vir haar vervaag het. Na ’n ernstige motorongeluk is sy blind en verlam en is sy verplig om terug te gaan huis toe, na haar moeder en De Waal toe, want hulle was die enigste mense in die hele wêreld wat werklik vir haar omgegee het. Haar moeder is egter oud en nie gesond nie en De Waal is verloof aan ’n ander meisie. “"Waters van Siloa"” (1980) vertel van Kara se wanhoop wanneer Molly en Daphne ontvoer word. In “"Die oujongnooi van Polkadraai"” (1981) verhoed Anker Aggenbag sy dogter Chantel om haar sangtalent te ontwikkel, omdat dit sy oorlede vrou slegs rampspoed gebring het en gelei het tot die verlamming van hulle jongste kind, Dries. Silpe Stander word egter tydelik aangestel as huishoudster op die plaas en sy laat nie met haar mors nie. Mignon Preller is in “"Regters oor gister"” (1982) ’n sorgvrye student, totdat haar beste vriendin uitvind dat sy ’n aangenome kind is. Gelukkig weet Mignon dat haar ouers haar eie is, maar dan ontdek sy dat Fred en Anita Preller twintig jaar tevore ’n verkeerde besluit oor haar lewe geneem het en hierdie fout het nou ’n groot impak op almal. Die ernstigste vraag is of Mignon wel mag lief wees vir die man wat sy intussen lief gekry het. “"Die gesin Verduin"” (1983) word eers as vervolgverhaal in ’n tydskrif gepubliseer. Die gesin is eintlik ’n klomp vreemdelinge wat saam onder een dak woon en dieselfde van het. Aan die hoof van die gesin staan Rolf, as die simbool van gesag, mag en gepaardgaande korrupsie, wat elkeen van sy kinders se lot met geld wil bepaal. Noort, sy oudste seun, moet Verduin en Kie oorneem. Simon, wat ’n skrywer wil word, moet die hoofrekenmeester wees. Selfs sy skoondogter manipuleer hy om haar te dwing om haar vervreemde man ’n erfgenaam te gee. Dan slaan die noodlot toe, wat selfs Rolf nie kan manipuleer nie.

Na elf jaar in die stad keer Hannelore “"Terug na Kolkbaai"” (1983). Die dorpie het baie verander, maar baie van die mense wat sy as jong meisie geken het, is nog daar. Dit sluit haar jeugliefde, Oloff Bernhardi, in. Sy het destyds van hom weggevlug stad toe en na hulle herontmoeting is dit duidelik dat sy die botsing tussen hulle nie sal kan voorkom nie. In “"Verworpe silwer"” (1983) ontmoet Santie en Louis Mocke mekaar op die strand en na ’n halsoorkop romanse is sy mevrou Mocke, sonder om te weet wat vir haar wag. Op Eloffsdal kom sy agter dat Louis ’n groot erfporsie ontvang het omdat hy getrou het. Louis se broer, Darius, vertrou nie die vrede nie omdat hy glo Santie het oor die erfporsie met Louis getrou en sy word die speelbal in die broers se rusie. Om alles te kroon bly sy saam met haar man in Darius se weelderige huis. Dan tref ’n groot ramp die dorp en die inwoners moet ’n keuse maak oor wat hulle te doen staan. In “"As die lied verstil"” (1984) is Chrissie doodgelukkig by Ouma in die klein, eenvoudige huisie op Dennedal. Hier speel sy klavier, luister na haar plate en is vry om onbereikbare drome te droom. Dan maak sy kennis met Ferdi en James, en skielik lyk dit asof haar drome tog vervul kan word. Sy moet egter bereid wees om opofferings te maak wat haar wegneem van Ouma en Dennedal en haar hele lewe drasties sal verander. “"Op pad na Kanaän"” (1984) speel af in die inrigting Môrestond, opgerig vir mense wat deur die lewe geknou is en nou die kans kry om met hulp te besin oor die foute wat hulle gemaak het en ’n nuwe lewe aan te pak. Pauli van der Merwe vlug hierheen wanneer sy uitvind dat haar man iemand anders bemin. Sy is egter nie ’n pasiënt nie, maar ’n verpleegster. “"As die wind daaroor gaan"” (1985) speel af in die tyd van militêre diensplig in Suid-Afrika. Die agtienjarige Nickey Buys kom agter dat sy swanger is net nadat haar skoolvriend, Terence, grens toe vertrek. Haar moeder sterf kort daarna en Terence word vermis na ’n landmynontploffing. Terence se pa Christian is bereid om te help en met haar te trou. “"En die wind het gaan lê"” (1985) is die vervolg hierop, waar Nickey en Christian se huwelikslewe taamlik onstuimig is. Dan hoor hulle dat Terence nie gesterf het nie en op pad is terug huis toe.

Midas Hammond het in “"Die dieper droom"” (1986) nooit aan die dood gedink in sy plesierstad vol dobbelsale en nagklubs nie. Na ’n hartaanval besin hy hom en wonder wie sy rykdom en Babel gaan beheer wanneer hy sterf. Êrens in sy verlede was daar twee kinders, maar hy weet nie waar hulle is nie. So begin sy soektog na Sean en Zia Hammond. In “"Verwonde jare"” (1986) word Daniel Pohl ’n gevangenisstraf van tien jaar opgelê vir ’n misdaad wat hy nie gepleeg het nie. Die getuienis teen hom is so verdoemend dat selfs sy vrou en sy oudste dogter, Delia, glo dat hy skuldig is. Dis net sy twee jongste kinders, Maryke en Johan, wat oortuig is dat hulle pa nooit so ’n gemene daad sou pleeg nie. Die verhaal van die Retiefs van Paradys word vertel in “"Huise van klei"” en die opvolg, “"Soekers na die son"”. In “"Huise van klei"” (1987) is Elsa se ma nie tevrede om die vrou van ’n plaasbestuurder te wees nie en skei sy van die sukkelaar Jan Vermaak. Sy en Elsa verruil die plaas vir Kaapstad. Hier lok die disko’s en nagklubs Elsa en later die skepe in die hawe, waar sy as sekswerker haar liefde vir ses jaar lank verkoop aan die een seeman na die ander. Die straatwerkers Elske en Vegter help haar om tot bekering te kom. Haar moeder sterf en Elsa keer terug na Paradys, maar word deur die eienaar, Nols Retief, weggejaag nadat hy deur sy seun Helgard uitvind van haar verlede. Elsa is egter bestem om terug te kom wanneer die Retiefs, vasgevang deur ontrouheid, alkoholisme en dwelmmisbruik, haar nodig kry. In “"Soekers na die son"” (1988) lê vir klein Nols Retief ’n mooi toekoms voor, want hy sou eendag die spogplaas Paradys erf. Hier sou hy en Hantie Hefer ná hul huwelik vir hulle ’n lewe saam opbou. Ná oupa Nols se dood vind hy uit dat die erfplaas na die jonger kleinseun Janneman toe gaan, want klein Nols is nie werklik ’n Retief nie. Hy is ’n aangenome kind, ’n buite-egtelike kind – en hulle weet nie eens wie of wat sy pa was nie. Helgard en Elsa Retief was egter bereid om hom te aanvaar en op die ander plaas, Ou Werwe, kan hy tog ook vir hom ’n mooi toekoms bou. Die Hefers sien egter nie meer kans vir die verbintenis nie. Hulle verbied die huwelik, en toe Hantie haar teen hulle verset, verbied hulle haar die huis. In hierdie moeilike tyd is Isabé die enigste ligpunt in pa Helgard en stiefma Elsa se lewens, maar ook sy worstel met ’n probleem. “"Sê groete vir pappa"” (1990) is ’n sensitiewe verhaal oor maatskaplike probleme. Reino Vos, hoof van die kinderhuis Sonop, glo dat daar nie probleemkinders is nie, net kinders wat baie liefde nodig het. Hy was voorheen predikant op ’n ander dorp toe sy mooi jong vrou hom skielik verlaat het en weggeloop het met die hoofdiaken. Die huismoeder is Rita Venter, wie se man met mevrou Chrisma Vos weggeloop het. Hulle vind troos in mekaar se geselskap en in hulle toewyding aan die stukkende kinders wat hulle versorg. Daar is byvoorbeeld Madelyn le Roux, wat met niemand praat nie, geen aanraking verduur nie en net by haar pa wat sy nooit geken het nie in die hemel wil wees. Wanneer Reino haar alkoholis moeder gaan opsoek raak baie sekerhede weer onseker, ook wat sy gevoelens vir Rita betref. Dan word drie van die meisies ontvoer. In “"Oase van geluk"” (1991) het Isolde Celliers en haar jonger suster Martina net vir mekaar na hul ouers se dood. Martina raak verlief en kom pleit dan dat Isolde haar en haar geliefde uit ’n groot penarie moet help. So beland Isolde onder die voorwendsel dat sy Martina is, op die pragtige Karooplaas Rocklands waar Zak Coetzenbergh met ’n ysere wil en ’n seekoeisambok regeer. Hy is die eerste man wat nie vir rooi hare en ’n onafhanklike persoonlikheid skrik nie. “Die vrou "in die spieël"” (1992) is Anna Maria Magdalena van der Merwe se verhaal, as dit is wie sy is. Niks is egter bekend nie, sy herken nie eens die beeld van haar eie gesig in die spieël nie. Dan stap dr. Lochner Botha haar wêreld binne en neem haar na Friedesheim, sy Bosveldplaas. Is hy werklik haar neef, soos hy beweer? Lochner weier om oor die verlede te praat sodat sy haar geheue kan probeer herwin en dan verbied hy haar om na die buurplaas te gaan waar ’n filmspan aan ’n rolprent werk.

“"En die klippe sal uitroep"” (1993) is distriksverpleegster Miempie Rust se verhaal. Sy stop Emile de Jongh van La Rhone, die spogplaas van die omgewing, se attensies, omdat sy nie belangstel daarin om nog een van sy kortstondige metgeselle te word nie. Miempie het ’n oop hart vir die nood van die plaaswerkers en sy skroom nie om betrokke te raak en om haar sê oor die toestand op sommige plase te sê nie. Dit maak haar soms ongewild. Emile gaan nie sommer tou opgooi nie en sy buurman, Manie Bredenkamp, stel ook belang in Miempie. “"Sonneblomstraat 7"” (1993) is die eenvoudige baksteenhuisie van tant Bes wat elke dag vir talle mans, vroue en kinders van die mindergegoede voorstad Jan Hofmeyr etes verskaf. Die ryk Niel Cloete beland weens bedrog in die gevangenis en sy vrou Wanya is so ontsteld dat sy haar toevlug op ’n aand na drank neem en ’n straatkind doodry. As gevolg daarvan moet sy ’n vonnis van vyftien maande gemeenskapsdiens by tant Bes, onder toesig van Roelof Rossouw, die maatskaplike werker, uitdien. Hier leer Wanya wat onselfsugtigheid, selfopoffering, ware vriendskap en naasteliefde is. Met die hulp en onderskraging van Roelof vind sy vir die eerste keer in haar lewe ware sielsgeluk. Die versperrings tussen hulle is egter onoorbrugbaar, so lyk dit, want Roelof het self groot verdriet in sy lewe.

Baie van haar verhale speel in eksotiese landstreke af. Hoewel Ena Murray nooit self oorsee was nie, doen sy indringende navorsing oor die plekke waar haar boeke afspeel. Om die plek te bepaal waar die verhaal moet afspeel, neem sy ’n aardbol en met haar oë gesluit druk sy op die kaart. “"Zuleka Bordeaux"” (1965) is ’n seerowerverhaal. Die trotse Zuleka Bordeaux vergesel haar jonger suster, Suzanne, op die skip die Neptunus na Batavia. Op pad word die skip deur die Seeleeu, seerowerskip van kaptein Juan Costeaux, tot oorgawe gedwing en die oorlewende gevangenes op Madagaskar aan wal gesit. Wanneer Zuleka eindelik weer in Frankryk terug is, koop sy self ’n skip, die Bordeaux, waarmee sy die oseane invaar om haar op Juan te wreek. “"Maanlig oor die Amasone"” (1966) wen ’n eerste prys in ’n landwye vervolgverhaalwedstryd van "Rooi Rose". Dit vertel van Annalie wat na haar pa en verloofde in die Amasone gaan soek, waar sy ’n gemaskerde oerwoudman ontmoet. Sy wil wegkom van die oerwoud en van hom af, maar die beskawing is ver en sonder hom is sy alleen teen die mensvretende plante en die gevreesde vroue van die Amasone. “"Die glimmende simitar"” (1969) is die eerste roman wat sy skryf, al is dit nie die eerste een wat gepubliseer is nie. Rianne maak ’n belofte aan haar moeder op haar sterfbed dat sy na haar verlore broer sal gaan soek. Hy is egter iewers in die sandduine van Arabië en hier stel ’n sjeik belang daarin om haar deel van sy harem te maak. “"Reënboog van koraal"” (1972) speel af op ’n eksotiese eiland. Estelle bevind haar hier nadat haar identiese tweelingsuster haar versoek het om haar voor te doen as iemand anders. Die sonderlinge eiland atmosfeer word as agtergrond gebruik vir die lotgevalle van die Albrechts, die Turners en Estelle. Die geheimsinnigheid wat James Turner se duikongeluk omhul, Hilda se vyandiggesindheid en Chris se kil houding versomber die idilliese eilandbestaan. Wanneer Hilda in die kake van ’n klemskulp beland, bereik die spanning sy hoogtepunt, maar dit veroorsaak ook die keerpunt in Estelle se lewe. In “"Hartklop van Hawaii"” (1973) bevind Kara Malherbe en haar medewenners van die skoonheidswedstryd hulle op die landgoed van die magnaat Rupert Sinclair in Hawaii. Dit is dieselfde plek waarvandaan die Amerikaanse miljoenêrsdogter Vrilette Karl spoorloos verdwyn het. In “"Waar die wilde besembos bloei"” (1973) het Melinda Maree ’n wrok teen haar moeder wat haar vader en vir haar op agtjarige ouderdom verlaat het vir haar loopbaan as filmster. Wanneer haar vader se gesondheid geleidelik verswak en sy verlange na sy vrou hom uitmergel, besluit sy om na Engeland te gaan en hierdie selfsugtige vrou tot verantwoording te roep. Sy beland op die Kanariese Eilande waar sy verneem dat haar moeder, die beroemde aktrise Ursula Liesching, reeds aan ’n veel jonger Spaanse Markies verloof is. Melinda se verblyf op Tenerife in die fabelagtige hotel, Casita del Labrador, wat aan die Spaanse Markies Lorenzo la Blanca behoort, verander haar hele lewe. In “"Agter die masker"” (1974) sluit vier mense hulle studentetyd saam af, min wetende hoe inmekaargevleg hulle toekoms sou wees. Tania en Ken was vir mekaar bedoel, so het dit gelyk. Aan die ander kant bemin Kempen vir Tania en Lorna koester ’n hopelose liefde vir Ken. In ’n motorongeluk word Tania grusaam vermink en haar skoonheid geskend, sodat sy voortaan ’n sluier-masker oor haar gesig dra en in afsondering lewe. Kempen se ernstige beserings laat hom byna ’n been verloor en hy sou voortaan mank wees. Lorna kry haar hartsverlange om met Ken te trou, maar die resultaat is nie wat sy altyd gedroom het nie. Die verhaal gee ’n beeld van die skade wat verwyt, selfverwyt en skuldlaste in mense se lewens kan aanrig, maar bring ook hoop. “"Waar die nagtegaal sing"” (1974) is die verhaal van ’n jong meisie wat haar wil ontferm oor haar oorlede suster se twee kinders, maar hiervoor moet sy Spanje toe gaan. Sy is nie voorbereid wat op haar wag by die Middeleeuse kasteel onder die heerskappy van Ramiro y Dominguez nie. In “"Vreemdeling in Eden"” (1975) moet die negentienjarige Karlien Steenkamp vinnig trou om klein Essie te behou, want na haar suster en swaer se ongeluk is Essie al bloedverwant wat sy het. Julius Schreuder, die skatryk sakeman van Seychelle, soek ook dringend vrou. Wanneer Karlien op die Seychelle aankom, vind sy uit dat hierdie idilliese eiland nie ’n paradys is nie.

In “"Tahiti, verre land"” (1976) is Weda Henkel privaat verpleegster vir Eugenie Levaux op die luukse Franse boot onderweg na Tahiti. Beide het ’n ogie op die comte Louis de Bougainville. In “"Eiland in die son"” (1979) stort die ligte vliegtuig waarin Willemien is, op die eiland in die tropiese oerwoud neer. Sy is saam met ’n vreemdeling en ’n miljoenêrsvrou en saam moet hulle probeer oorlewe. Olga en haar suster Namein is in “"Koning van die Kanaku"” (1980) totaal vervreemd van mekaar as gevolg van hul ouers se egskeiding toe hulle nog jong kinders was. Olga het by haar vader agtergebly en Namein is saam met haar moeder oorsee Na Olga se vader se dood kry sy ’n onverwagse brief van haar onbekende suster wat haar uitnooi na haar huwelik in Guiana in die Noorde van Suid-Amerika. Op die lughawe word Olga verwelkom deur die aanstaande bruidegom, Pablo de Quero, wat half-Spaans en half Rooi Indiaan is. Olga is onmiddellik aangetrokke tot hom, maar vind tot haar verbasing uit dat Namein nie opgewonde is oor die huwelik nie. “"Die spookvrou van Santa Catalina"” (1980) speel af in die laaste helfte van die sewentiende eeu en Spanje en Engeland is in ’n oorlog gewikkel. Juanita de Ramiro, kasteeldogter van Cadiz, neem as seekaptein verantwoordelikheid dat haar vader se vragskepe veiligheid bereik. Spoedig word sy die legendariese “spookvrou”, wat deur elke seeman gevrees word. Die dag toe sy De Gramont voor sy bemanning verneder, verloor sy egter beheer oor haar hart en haar lewe. “"’n Bruid vir graaf Debuss"y” (1982) word aanvanklik onder die skuilnaam Helena Fouché in Leserskring se reeks verhale oor liefde uitgegee, maar by herdruk verskyn dit onder haar eie naam. Dit is die verhaal van die Franse edelman Jean-Paul Debussy wat op dertig nog nie getroud is nie. Sy pa dwing hom dan om binne ’n maand te trou anders onterf hy hom, want hy wil ’n erfgenaam hê. In ’n stormnag in ’n herberg ontmoet hy vir Simone Claudel, maar ’n misverstand dryf hulle weer uitmekaar. In “"Sluiers van wierook"” (1984) gaan Ida Herbst saam met haar pa na die woestynstad Rijad om ’n span geoloë te vergesel in hulle soektog na water in die woestyn. Haar pad kruis met dié van Georg Bolger, alias Al-Amin, die vertroueling van die sjeiks, en prins Ibrahim. Dan word haar vriendin ontvoer. “"Die wit koningin"” (1984) is gebaseer op die lewe van lady Alice Wycliffe. Sy word groot in die agterstrate van Londen, maar beland dan in die Sahara-woestyn, waar sy die “wit koningin” word van ’n stam woestyn-Arabiere wat met die Franse Vreemde Legioen bots. Hierdie verhaal is op ware feite gegrond.

“"Señor die seerower"” (1987) is ’n moderne seerowersverhaal wat op ’n idilliese eiland afspeel. Andrea Smit was ’n verpleegster en haar pa Dries ’n dromer, immer op soek na ’n verborge skat iewers. Dries bring vir Andrea saam op soek na ’n seerowerskat op ’n idilliese eiland naby Costa Rica. Op San José, die hoofstad van Puerto Rico, maak hulle kennis met die man namens wie Dries eintlik die skat moet soek: die adellike Alonso Juan Benito de Vitoria. Hy en Andrea is dadelik haaks. Hulle gaan na die eiland Kokos, waar die skat eeue lank reeds versteek is en hulle ander lede van Alonso se familie ontmoet. “"Appelbloeisels en jasmyn"” is ’n roman oor die Comore-eilande en “"Erf dan my drome"” is die vervolg daarop. In “"Appelbloeisels en jasmyn”" (1989) tel Erika na ’n liefdesteleurstelling ’n bottel langs die see op met ’n adres in die Comore daarin. Sy skryf ’n lang brief aan die vreemdeling om haar hart aan iemand uit te stort na haar liefdesteleurstelling, sonder om ’n antwoord te verwag. Sy kry egter ’n onverwagse foonoproep en maak so kennis met Philippe de la Buscagne. Gou beland sy op ’n eksotiese eiland, in ’n Oosterse paleis van ’n huis en ontmoet die mooiste man wat sy nog gesien het. “"Erf dan my drome"” (1989) vertel van Erika se huwelik met Philippe de la Buscagne, direkteur van ’n groot hotelgroep. Haar verlamde neef, Jean-Paul, word op haar aandrang aangestel as hotelbestuurder. Sy gaan help vir Jean-Paul met ’n krisis by sy hotel, wat tot verwydering lei tussen haar en Philippe. Dan verskyn Philippe se vorige verloofde, Jacqueline, ook op die toneel.

Verskeie van haar verhale het ’n mediese agtergrond. “"Plekkie in die son"” (1971) vertel die verhaal van die jong vrou Karen Viljoen wat melaats word en dit enkele maande na die geboorte van haar seuntjie ontdek. Sy word dan uit haar geborge wêreld ontruk en in ’n oord vir melaatses geplaas, waar haar naasbestaandes haar verstoot. Hierdie verhaal word ook in ’n suksesvolle rolprent omskep. “"Die Kluisenaar van Abendruhe"” (1971) is die verhaal van Magriet Marais en haar niggie Thero van Zyl. Magriet is ’n doodgewone tikster, terwyl Thero gewoond is aan die gemak en weelde wat ’n oorvloed geld kan bring en ook daaraan gewoond is om in alles haar sin te kry. Thero se gesondheid laat egter veel te wense oor en Magriet word gevra om haar niggie na die afgesonderde hospitaal Abendruhe te vergesel vir behandeling onder die bekwame dr. Emile Fraser. Hier vind hulle dat die kluisenaar-dokter Fraser nie teenpraat van enigiemand duld nie, selfs nie Thero nie. Nadat hy Thero ondersoek het, hoor die twee niggies die nuus dat hulle dalk selfs vir maande genoodsaak sal wees om by die eensame hospitaal in die berge te bly. Thero vind die eksentrieke dr. Fraser ’n interessante prooi en besluit om haar tyd in afsondering te verwyl om hom aan die hoek te probeer kry, terwyl Magriet haar afstand hou en betrokke raak by die ander mense. In “"Skaduwees van gister"” (1974) gaan kruip Anmar Cloete op Kruisrivier weg nadat haar verloofde, Clive Coertse, haar op die vooraand van hulle huwelik gelos het om met Louise te trou. Op Kruisrivier leef sy slegs vir haar hospitaal, waar sy as matrone regeer en haar hand op elke afdeling hou. Ou Dokter word egter so siek dat hy nooit weer sal kan praktiseer nie. Dokter Paul van Druten neem oor as Superintendent en verwittig haar onmiddellik dat hulle sonder haar in die teater kan klaarkom en hy ignoreer al haar reëls en regulasies. Om sake te vererger kom vestig Clive Coertse en sy vrou hulle ook daar, waar Clive gaan deel in die vennootskap met die ander drie dokters. Anmar moet wegkom, maar Paul van Druten skeur haar bedankingsbrief op en beweer dat die tyd daarvoor nog nie ryp is nie. In “"Onrus op Oshakati"” (1975) gaan dokter Linda Maartens na die veraf geleë sendinghospitaal in Oshakati in Suidwes-Afrika om van haar verlede en skokkende hofsaak weg te kom. Die superintendent, Louw Hoffmann, is ’n verstokte vrouehater wat weier om te glo dat ’n vrou opgewasse is vir die taak. Dan verskyn die geheimsinnige Garth Jackson en ander mense, wat veel meer van haar weet as wat sy ooit vermoed het, ook op die toneel. “"Sluiers van die nag"” (1976) is die verhaal van verpleegster Maryke Linde, wat deur haar pasiënte as die Engel van die Lig bestempel word. “"Die uurglas loop leeg"” (1986) het suster Karien Saayman as hoofkarakter. Dokter Arnold Lutz is die eerste man wat deur haar pantser dring, maar hy is steeds getroud met die verlamde Odelia, al was hulle huwelik reeds op die rotse voor haar ongeluk. Hannes Eksteen, die welvarende boer van Franskraal, laat haar besef hoe gevaarlik haar vriendskap met Arnold is en sy trou met Hannes, al het sy hom nie lief nie. ’n Jaar later word Hannes in ’n fratsongeluk feitlik in twee gekloof en weet sy hoe dit voel om in ’n verminkte huwelik vasgevang te wees. Haar paadjie kruis ook nou vir die eerste keer weer met dié van Arnold Lutz.

“"Ter wille van ons drome"” (1987) is die voorspel vir “"Kinders van KIS"” (1988). KIS beteken kunsmatige inseminasie per onbekende skenker. Vier kinderlose vroue wil kinders hê en sien in hierdie metode ’n uitkoms, maar hulle eggenotes reageer verskillend, terwyl hulle ook worstel met die etiese kwessies van hierdie metode. Die drie boeke van die Meissner-sage is “"Die Meissner-kliniek"”, “"Dokter Julene"” en “"Die ongebore uur"”. “"Die Meissner-kliniek"” (1990) stel die leser bekend aan die stigter van die eksklusiewe privaat kliniek, dr. Albert Meissner, en sy bekwame span dokters, wat baie lojaal is aan hom. Die orde word egter verstoor wanneer ’n nuwe trolliejoggie daar begin werk, ’n jong meisie wat lyk asof sy nog op skool hoort. Min weet die personeel dat sy ’n gekwalifiseerde pediater is en die kleindogter van Albert. Elke Meissner het jare lank gestudeer om haar doel te verwesenlik om deel te word van die span dokters wat haar oupa in sy beroemde kliniek opgebou het. Haar moeder het haar egter gewaarsku dat haar oupa haar nie sal aanvaar nie, want hy het sy nageslag uit sy lewe gedryf. As Elke by die Meissner-kliniek instap, word sy gekonfronteer deur Julene Meissner, Albert Meissner se “enigste kleindogter”. Elke besef daar is ’n bedrogspul aan die gang, maar Albert lê ernstig siek ná ’n hartaanval en hulle durf dit nie waag om hom met die waarheid te konfronteer nie. In “"Dokter Julene"” (1991) verlaat Julene die kliniek om by haar biologiese pa in Switserland aan te sluit. Hy en sy vrou weet egter nie van haar bestaan nie. Oorhaastig aanvaar sy dan ’n pos as persoonlike geneesheer van ’n bedorwe meisie in Turkye. Inge Buchner, die agterkleindogter van Albert Meissner, het in “"Die ongebore uur"” (1992) die ambisie om weer ’n dokter Meissner aan die hoof van die kliniek te sien. Sy sit haar studie in Duitsland voort, waar die oorspronklike Meissners vandaan kom.

Ena skryf ook spanningsverhale. “"Gasheer van Drakeneiland"” (1965) is ’n verhaal van spanning op ’n eensame landgoed. In “"Satan van Zimbabwe"” (1972) gebeur eienaardige dinge op die vakansieplaas by die Zimbabwe-ruïne. Vlermuise val mense aan en die Satan van Zimbabwe eis nog ’n slagoffer. Die karakters moet uitvind wat agter hierdie geheimsinnighede skuil. In “"Merk van die skarabee"” (1975) koop die lugwaardin Marcel Wiid ’n hangertjie in Kaïro. Dit is ’n replika van die skarabee, ’n Egiptiese kewer wat as heilig beskou word. Sy stuur die hangertjie aan haar suster, Elmarie, in Suid-Afrika. Elmarie verneem kort daarna die tyding dat Marcel spoorloos verdwyn het in Kaïro. Marcel se verloofde, Deon Retief, en Elmarie vertrek uit Suid-Afrika na Kaïro om self na Marcel te gaan soek. Spoedig kom hulle agter dat hulle agtervolg word. Die soektog lei hulle deur die woestyn tot in die hart van die Rooisee-berge waar aanhangers van die geheimsinnige skarabee-kultus hul hoofkwartier het. In “"Droster van Doringbaai"” (1977) is Doringbaai ’n tipiese vissersdorpie en hier bly die eensame Sebastiaan Stadler saam met sy suster, Cornelia Landman, en haar seun, Eghardt, in ’n groot kasteel. Eghardt behartig tydelik die bestuur van die fabriek en vissersbedryf, terwyl Sebastiaan herstel van ’n operasie. Petra Pelser trek ook in die ou kasteel in om Sebastiaan te verpleeg. Twee nuwelinge kom na Doringbaai, die droster wat uit die niet verskyn en sê hy is Koos van der Merwe, en die skilderes, Zuna Steyl, om wie daar ook ’n geheimsinnigheid kleef. Petra kom agter dat eienaardige ongelukke op die dorpie gebeur en alles dui daarop dat Koos van der Merwe die skuldige is. Sy ontdek ook dat Sebastiaan soms in die nag verdwyn en as sy eenkeer ondersoek instel vind sy haarself meteens ’n gevangene. In die ander deel van die kasteel waar niemand ooit kom nie, word sy nou opgesluit saam met nog ’n vrou. Dit is Eghardt Landman se kranksinnige vrou. “"Vlug van die albatros"” (1979) speel af op die ongeskonde koraaleilande van die Maledive in die Indiese Oseaan. Die ingenieur Kurt Gerlach wil slegs getroude mense hê om vir hom te werk aan ’n dam op die eilande. Rudy kan die geleentheid nie laat verbygaan nie en oortuig sy suster Nadia om haar as sy vrou voor te doen. Op die Maledive het Nadia met baie onverklaarbare dinge te doen, soos iemand wat ’n giftige slang in haar woonwa bring, sluipende figure wat sy snags sien en masjinerie wat nie wil werk nie, of wat sommer die dieptes instort. Rudy en Nadia leef voortdurend in spanning, want hulle weet nie wanneer hulle geheim ontdek sal word en wat Kurt se reaksie daarop sal wees nie. “"Twee paaie na Khuana"” (1983) vertel van Anel Bredenkamp se Bosveldplasie Khuana. Sy was altyd onder die indruk dat Khuana nie veel werd is nie, maar toe begin die huurder op die Bosveldplasie en die eienaar van die aangrensende safariplaas mekaar oortref in hul aanbiedinge om dit te koop. Sy gaan kyk self wat aangaan en in die gevaarlike boswêreld aan die grens tref sy allerhande ongerymdhede aan. Daar word met ivoor gesmokkel en onwettig handel gedryf. Anel weet nie wie om te vertrou nie. Die galante Gus Guthrie van die safariplaas is tog sekerlik meer geloofwaardig as die buffelagtige huurder van Khuana, maar tog twyfel sy. In “"Tromme van onheil"” (1984) lei die antropoloog Verona ’n ekspedisie in ’n reënwoud in Papoea Nieu-Guinee. ’n Lid van die span is Christo, met wie sy jare vantevore byna getrou het, maar wat sy vir sy boesemvriend Laurence verlaat het. Laurence het kort daarna in die woud verdwyn en Christo glo hy lewe nog. Ander lede is Tom, knap hanteerder van vuurwapens, Barney, kenner van edelstene en die sekretaresse, Anka, wat die rol speel van Christo se vrou. Hulle bewegings word deur kannibale dopgehou en snags begin die tromme dreun. Brand Böhm, voorheen van die Weermag, se taak in “"Die man met die geel oë"” (1985) is om te verseker dat ’n veiligheidsberaad van twaalf staatshoofde êrens in Afrika nie misluk nie. Mislukking sal ’n bloedbad ontketen soos die wêreld nog nie gesien het nie. Dit sou die laaste oorlog wees. Natuurlik is daar magte wat dit probeer bewerkstellig dat die beraad nié sal slaag nie.

’n Groot aantal verhale speel af in die ou Kaapse tydperk. “"Bruid uit die vreemde"” (1963) speel af in 1683. Jaqueline de Savoye van Frankryk is bekommerd oor haar broer en besluit om in die koets te klim en hom te gaan soek, maar wanneer sy terugkeer na die kasteel ontdek sy dat haar vader gedurende haar afwesigheid vermoor is. Sy raak oortuig dat dieselfde lot haar broer getref het en verdink vir Etienne de Savoye, wat al vir jare lank beweer dat hy die regmatige aanspraakmaker op haar vader se titel is. Bowendien het hy ook spoorloos verdwyn die dag nadat haar vader vermoor is. Toe ontvang sy ’n brief van haar broer van Kaap de Goede Hoop en sy haas haar daarheen. Sy vind hom, maar raak betrokke in baie moeilike situasies. In “"Seile op die Horison"” (1972) kom die geheimsinnige markies Claud le Grand in die laaste helfte van die sewentiende eeu met sy ewe geheimsinnige skip, die Borsenburg, in die Kaap aan om vrou te soek. Die goewerneur reël ’n bal waarna al die jong meisies van die Kaap uitgenooi word sodat Claud vir hom ’n vrou kan soek. Die diensmeisie Angelique Viret verteenwoordig haar jong meesteres, Jeanette du Val, in ’n poging om hom om die bos te lei en ’n man vir die onaantreklike Jeanette te kry. In “"Anderkant die horison"” (1974) kruis die paaie van die staljonge Philippe Fouché en Loanne, dogter van die graaf De Ruelle, kort voor die rewolusie in Frankryk. Sy verneder hom, maar word enkele weke later genoodsaak om sy bevele te gehoorsaam en is verplig om met hom te trou om van die valbyl te ontsnap. Hulle vlug na die Kaap de Goede Hoop, weg van die verwoesting en ook weg van haar verloofde, die comte Louis De la Fay Dupont. Loanne glo dat Philippe haar ouers vermoor het, maar op ’n dag vaar drie skepe Tafelbaai binne en word die sluier oor die verlede oopgetrek. Nicolette de Lille kom in “"Paspoort na gevaar"” (1975) na die Kaap van Goeie Hoop, min wetende presies hoe avontuurlik dit vir haar sou wees. Sy is ’n fyn opgevoede meisie uit die adelstand, maar moes met een van die ruwe vryburgers trou om uit ’n penarie te kom. Dit sou ’n huwelik net in naam wees en na die troue sou sy terugkeer Frankryk toe. Haar ruwe vryburgerman het egter ander planne. René la Porte beywer hom vir die saak van die vryburgers, maar beskou haar as ’n verraaier en die hele boeregemeenskap verag haar dan na René se inhegtenisneming. Toe maak die geheimsinnige ruiter wat homself die Rooi Vlag genoem het, sy verskyning. “"Roep van die naguil"” (1981) speel in die Kaap die Goede Hoop af, waar die gemaskerde dief bekend as die Naguil ’n skrikbewind voer. By ’n bal daag hy skielik op en so kruis sy paaie met Marlaine Fouché. Sy trou later met ’n man en vermoed dat hy dalk die geheimsinnige Naguil kan wees.

Baie van haar boeke is op ware gebeurtenisse en mense wat werklik bestaan het en wel nog bestaan gebaseer, en dit is veral hierdie verhale wat bygedra het tot haar gewildheid. Die lesers kon hulle vereenselwig met die karakters en so is twee van haar boeke verfilm. Die eerste was ""Vrou uit die nag"" deur die destydse Christelike filmmaatskappy Carfo en die baie bekende "Plekkie in die son" wat afspeel in 'n melaatse inrigting.

Sy is baie gesteld op navorsing oor haar onderwerp voordat sy begin skryf. Of dit histories, medies of aardrykskundig van aard is, sy begin nie 'n verhaal voordat sy nie van al haar feite verseker is nie.

Sy het destyds in die melaatse inrigting Westfort net buite Pretoria gaan bly om die nodige navorsing oor "Plekkie in die son" te doen.





Murray, Ena “Lewenskets” Nasionale Afrikaanse Letterkundige Museum en Navorsingsentrum (NALN) Bloemfontein 25 Januarie 1993


</doc>
<doc id="33466" url="https://af.wikipedia.org/wiki?curid=33466" title="Colesberg">
Colesberg

Colesberg is 'n dorp in die Noord-Kaap, aan die N1 nasionale pad, 220 km suid van Bloemfontein. Colesberg word as die middelpunt van die roetes tussen Kaapstad en Johannesburg, en laasgenoemde en Port Elizabeth beskou.

Die eerste bewoners van die omgewing was jagter-versamelaars uit die steentydperk. Vroeg in die 19de eeu kom die eerste trekboere en sendeling aan. Teen 1814 is 'n sendingpos gestig ten einde vrede te bring na 'n besonder onregeerbare grensgebied van die Kaapkolonie.

Kort voor lank is 'n tweede sendingstasie naby aan die huidige dorp opgerig wat saam met die eerste binne 'n kort tyd meer as 1 700 San gelok het. Dit het die nedersetters in die grensgebied bekommerd gemaak en daarom vra hulle die indertydse goewerneur om hulle veiligheid te verseker. Min is egter gedoen sodat die Kaapse koloniale regering in 1818 ingryp en 'n einde aan die sendingwerk bring.

Teen 1820 is talle reuse-plase in die distrik aangelê en in 1822 vra boere die regering om 'n dorp op die perseel van die verlate sendingpos van die Londense Sendinggenootskap te stig. Die owerheid staan op 27 Januarie 1830 sowat 15 500 hektaar aan die Nederduitse Gereformeerde Kerk toe en so ontstaan Colesberg, genoem na sir Galbraith Lowry Cole, indertydse goewerneur van die Kaapkolonie. Dit was jare lank een van die mees afgeleë buiteposte van Europese nedersetting en het gevolglik 'n belangrike basis vir beroepsjagters, verkenners en setlaars geword op hulle weg na die Suider-Afrikaanse binneland.

Die distrik Colesberg is op 8 Februarie 1837 verklaar en in 1840 word die dorp 'n munisipaliteit, een van die eerste dorpe in die Kaapkolonie. In die daaropvolgende sowat 50 jaar is verskeie dele van die distrik afgesny om die nuwe distrikte van Albert en Richmond (1848), Middelburg (1858), Hanover (1876) en Philipstown en Steynsburg (1889) te vorm.

Die nedersetting is om 'n sentrale spil uitgelê wat oorheers word deur die kerkgebou van die NG gemeente Colesberg. Dit is in erwe opgedeel wat verkoop is om vir oprigting van dié kerkgebou te betaal. Dié erwe is uitgelê in 'n enkele lang straat wat na die kerkperseel toe oploop, met 'n kruisstraat voor die kerkperseel verby. Daar word geglo die huidige ligging van die kerk verskil van die oorspronklike.

Die dorpie se geboue was eiesoortig danksy hulle vierkantige vorms en platdakke, 'n boustyl wat mettertyd kenmerkend van die sentrale, dorre dele van die Kaap geword het. Naas Graaff-Reinet het dié dorp sy oorspronklike karakter waarskynlik die beste van alle Karoodorpe behou. 'n Aantal oorspronklik woonhuise, waarvan die styl 'n vermenging is van die Victoriaanse en Georgiaanse boustyle, is bewaar asook die oorspronklike leivore. Die eerste koerant was die tweetalige, weeklikse "Colesberg Advertiser" wat in 1861 tot stand gekom het.

Die dorp is 'n entjie van die Torenberg geleë, wat soms ook as Toverberg bekend staan en wat nou meesal Coleskop heet.

Hier het aansienlike skermutselings tydens die Anglo-Boereoorlog plaasgevind en die Boeremagte het dit enkele maande lank beset. Michael Davitt het gedurende die oorlog geskryf dat die vorige generasie, die dorp as 'n ontmoetingsplek vir jagters en diamantmyners gesien het.





</doc>
<doc id="33470" url="https://af.wikipedia.org/wiki?curid=33470" title="Wi-Fi Protected Access">
Wi-Fi Protected Access

Wi-Fi Protected Access (WPA en WPA2) is 'n sertifiseringsprogram wat deur die Wi-Fi Alliance bestuur word om aan te dui dat daar voldoen word aan die sekuriteitsprotokol wat deur die Wi-Fi Alliance geskep is om draadlose rekenaarnetwerke te beveilig teen indringing. Hierdie protokol is geskep in reaksie op verskeie ernstige gebreke wat in die vorige stelsel, WEP, gevind is. Hierdie protokol implementeer die meeste van die aanbevelings in die IEEE 802.11i-2004 standaard en was bedoel as 'n tussentydse stap om die plek te neem van WEP terwyl 802.11i in voorbereiding was. Die protokol is spesifiek daarop ontwerp om ook te werk met draadlose netwerkkaarte wat voor die bekendstelling van WPA gebou is (deur middel van fermware-opgraderings), maar nie noodwendig op eerste generasie draadlose toegangspunte ("Wireless Access Point") nie. Die WPA2 sertifiseringsmerk dui daarop dat 'n gevorderde protokol geïmplementeer is wat die volle standaard implementeer. Hierdie protokol sal nie met ouer netwerkkaarte versoenbaar wees nie.

Produkte wat suksesvol deur die Wi-Fi Alliance getoets is, mag die "Wi-Fi Protected Access" sertifiseringsmerk dra. WPA is bedoel om versoenbaar te wees met ouer asook die nuwer standaarde.

WPA is 'n sertifiseringsprogram wat deur die Wi-Fi Alliance, 'n nywerheidsgroep, wat die Wi-Fi handelsmerk besit en toestelle sertifiseer wat daardie merk dra.

Die WPA sertifiseringsmerk dui daarop dat daar voldoen word aan 'n sekuriteitsprotokol wat bedoel is om die veiligheid van draadlose netwerke te verhoog. Daar bestaan twee weergawes van die protokol wat "enterprise" en "personal" gedoop is. Die "Enterprise" weergawe is bedoel om saam met 'n IEEE 802.1X bediener te werk (wat die geldigheid van die identiteit van gebruikers vasstel) wat verskillende sleutels aan elke gebruiker uitdeel. Die "Personal" weergawe van WPA gebruik 'n minder uitbreibare voorafgedeelde sleutel (PSK) modus, waar elke rekenaar toegang verleen word aan die hand van dieselfde wagwoord. In PSK modus, hang die sekuriteit van die netwerk grootliks af van die sterkte van die wagwoord en die geheimhouding van die wagwoord. Die ontwerp van die protokol is gebaseer op 'n derde proefskrif van die IEEE 802.11i standaard.

Die Wi-Fi Alliance het die protokol geskep om die bekendstelling van standaardgebaseerde veilige draadlose netwerkprodukte moontlik te maak voor die IEEE 802.11i groep hulle werk afgehandel het. Die Wi-Fi Alliance het reeds die WPA2 sertifisering voorsien gebaseer op die finale proefskrif van die IEEE 802.11i standaard. Daarom het hulle doelbewus die etikette in die raamvelde (ook bekend as inligtingselemente) laat verskil van dié in die 802.11i standaard om verwarring te vermy met saamgestelde implementerings van beide die oorspronklike en die gevorderde weergawes van die protokol.

Data word versluier deur van die RC4 stroomsyfer gebruik te maak met 'n 128-bis sleutel en 'n 48-bis aanvangsvektor. Een groot verbetering van die protokol bo WEP is die sogenaamde "Temporal Key Integrity Protocol" (TKIP) wat die sleutels dinamies verander soos die stelsel gebruik word. Wanneer dit met 'n baie groter aanvangsvektor gekombineer word verleen dit 'n groot verbetering in beskerming aan die stelsel en is dit doeltreffend om die beknde sleutelherwinningsaanvalle wat op WEP gedoen word te stuit.

Behalwe vir identiteitsbevestiging en versluiering van data bied die protokol ook 'n groot verbetering in die versekering van die integriteit van die datapakkies. Die sikliese oortolligheidstoets (CRC) wat in WEP gebruik word is in wese onveilig; dit is moontlik om die datapakkie te verander en die boodskap se CRC aan te pas sonder dat dit nodig is om die WEP sleutel te ken. 'n Veiliger boodskapbevestigingskode word in die protokol gebruik wat 'n algoritme inspan wat as "Michael" bekend staan. Die booskapbevestigingskode sluit 'n raamteller in wat verhoed dat 'n terugspeel aanval uitgevoer kan word.

Deur die sleutels en aanvangsvektore te vergroot, die aantal pakkies wat met verwante sleutels gestuur word te verminder en 'n veilege boodskapsbevestigingstelsel te implementeer maak die protokol dit baie moeiliker om by 'n draadlose LAN in te breek. Die Michael-algoritme was die sterkste wat die Wi-Fi ontwerpers kon bedink wat nog steeds op die meeste ouer netwerkkaarte sou werk. Vanweë die onvermeidelike leemtes in die Michael-algoritme sal TKIP die netwerk vir 'n minuut afskakel as twee rame ontdek word wat nie die Michael-toets deurstaan nie, wat die aanvaller dwing om weer van voor af te begin.

Die gevorderde protokol wat deur die Wi-Fi Alliance se WPA2-program gesertifiseer word implementeer die vereiste elemente van 802.11i. In besonder stel dit 'n nuwe AES-gebaseerde algoritme, CCMP bekend wat as heeltemal veilig beskou word. Vanaf 13 Maart 2006 is WPA2 sertifisering 'n vereiste vir enige toestelle wat die Wi-Fi Alliance se sertifiseringsmerk wil dra.

Die voorafgedeelde sleutelmodus (PSK of "personal mode") is ontwerp vir huislike en klein kantoornetwerke wat nie die kompleksiteit van 'n 802.1X bediener benodig nie. Elke gebruiker moet 'n wagwoord insleutel om toegang tot die netwerk te kan verkry. Die wagwoordfrase kan van 8 tot 63 ASCII karakters lank wees of 64 heksadesimale getalle (256 bisse). As 'n mens sou verkies om die ASCII karakters te gebruik sal 'n hutsfunksie dit afbreek na 'n 256 bis string deur van die SSID gebruik te maak. Die wagwoordfrase mag op die gebruiker se rekenaar gestoor word op hulle diskresie op die meeste bedryfstelsels om hertoegang te verhoed. Die wagwoordfrase moet op die draadlose toegangspunt gestoor word.

Sekuriteit word versterk deur 'n PBKDF2 sleutelafleidingsfunksie te gebruik. Swak wagwoordfrases wat tipies deur gebruikers ingespan word is egter vatbaar vir wagwoord krakingsaanvalle. Om teen brutekrag aanvalle te beskerm is 'n willekeurige wagwoordfrase van 13 karakters (gekies uit 'n stel van 95 moontlike karakters) waarskynlik voldoende. Reënboogtabelle is bereken deur die "Church of WiFi" vir die top 1000 SSID's (die verstek identifikasie vir netwerke opgestel op toegangspunte) vir 'n miljoen verskillende WPA/WPA2 wagwoordfrases. Om teen inbrake op draadlose netwerke te beskerm moet daar dus liefs nie van enige SSID's gebruik gemaak word wat in die top 1000 lys voorkom nie.

Sommige vervaardigers van rekenaarskyfies het al probeer om die keuses van swak wagwoordfrases te omseil deur 'n metode by te voeg wat outomaties sterk sleutels skep en versprei deur 'n sagteware of hardeware koppelvlak wat 'n eksterne metode gebruik om 'n nuwe draadlose kaart of toestel by die netwerk aan te sluit. Hierdie metodes sluit die druk van 'n knoppie (Broadcom SecureEasySetup en Buffalo AirStation One-Touch Secure System) en die insleutel van 'n kort frase deur sagteware (Ateros JumpStart en ZyXEL OTIST). Die "Wi-Fi Alliance" het hierdie metodes gestandaardiseer en sertifiseer voldoening aan hierdie standaarde deur 'n program wat "Wi-Fi Protected Setup" heet (voorheen "Simple Config" genoem).

Die "Wi-Fi Alliance" het die insluiting van bykomende soorte EAP's (Extensible Authentication Protocol) tot hul sertifiseringsprogramme aangekondig vir hul WPA- en WPA2 Enterprise sertifiseringsprogramme. Die doel was om te verseker dat die WPA-Enterprise gesertifiseerde produkte met mekaar versoenbaar sou wees. Voorheen was slegs EAP-TLS (Transport Layer Security) gesertifiseer deur die "Wi-Fi Alliance".

Die EAP-soorte wat nou ingesluit is by die sertifiseringsprogram is:


Sommige 802.1X kliënte en bedieners wat deur spesifieke firmas ontwikkel is mag ook ander EAP-soorte ondersteun. Hierdie sertifisering is 'n poging om te verseker dat die gewilde EAP-soorte met mekaar versoenbaar is; die onversoenbaarheid van verskillende stelsels is tans een van die grootste knelpunte wat die ontplooiing van 802.1X op heterogene netwerke kniehalter.



</doc>
<doc id="33472" url="https://af.wikipedia.org/wiki?curid=33472" title="Ian Roberts">
Ian Roberts

Ian Roberts (gebore 1952) is 'n Suid-Afrikaanse akteur, toneelskrywer en sanger. Sy moedertaal is Engels, maar hy praat vlot Afrikaans en ook Xhosa.

Roberts het die hoofrol in Afrikaanse televisiereekse soos Sloet Steenkamp in "Arende" en Jack Degenaar in "Arsenaal" gespeel. Hy het ook 'n aantal draaiboeke, soos "Honeytown 1" en die musiekblyspele "Palang van Dwaal" geskryf.

Hy is ook 'n aantal jare al betrokke as leier van die "Radio Kalahari Orkes", wat landswyd toer en saans lewendig optree.

Nie-volledige lys van Roberts se filmoptredes:


</doc>
<doc id="33473" url="https://af.wikipedia.org/wiki?curid=33473" title="Sirkus">
Sirkus

'n Sirkus is 'n reisende geselskap van narre, towenaars, akrobate, dieretemmers, opgeleide diere, ensovoorts.

Tydens die vertoning word mense vermaak met toertjies wat deur musiek begelei word. Die vertoning word gewoonlik in 'n groot ovaal tent aangebied met opgestapelde sitplekke langs die kante en die arena in die middel.

Die woord sirkus is afgelei van die Latynse woord "circus", wat "sirkel" of "kring" beteken. Die Romeinse sirkus was 'n plek waar daar byvoorbeeld strydwarenne en gevegte tussen gladiatore (swaardvegters) en wilde diere gehou is. Dit het gewoonlik met die dood van minstens een van die deelnemers geëindig. 

Die bekendste Romeinse sirkus was die Circus Maximus, wat reeds in die 4e eeu v.C. bestaan het, asook die sirkus van Maxentius aan die Via Appia in Rome, wat in die 4e eeu n.C. gebou is, en waarvan die oorblyfsels vandag nog te sien is. 

Hierdie vorm van georganiseerde vermaak het mettertyd die naam van die plek waar dit gehou is, oorgeneem, en daarom dui sirkus vandag nie op die plek waar die vermaak aangebied word nie, maar op die vermaak self en die geselskap of groep wat dit verskaf. 

Met die opkoms van die Christelike Kerk en die verval van die Romeinse Ryk het die soort sirkus in onguns geraak en is gladiatorgevegte en strydwarenne mettertyd verbied. Die laaste Romeinse sirkus is in 549 in Rome gehou. In die Middeleeue was daar geen georganiseerde sirkus nie, maar wel groepies akrobate, jongleurs (minnesangers of musikante) en koorddansers wat van dorp tot dorp geswerf en by kermisse opgetree het. 

In die 18e eeu was Europa byna altyd in 'n staat van oorlog en perdedressuur of perdeafrigting is tot ŉ fyn kuns ontwikkel. 'n Ruiter se lewe het dikwels in 'n veldslag afgehang van hoe goed sy perd afgerig was. Oud-soldate het dikwels hul brood verdien deur rykunsdemonstrasies te lewer. Een so 'n oud-soldaat, Philip Astley (1742-1814), was die vader van die moderne sirkus. Hy het in 1769 rykunsvertonings in Londen begin lewer wat baie gewild was. 

ŉ Ruk later het hy rondreisende akrobate begin huur om sy vertoning af te wissel, en in 1779 het Astley sy eerste teater spesiaal vir sirkusvoorstellings geopen. In die tyd het die sirkuskryt sy tradisionele afmeting ('n deursnee van 13 m) gekry. Astley se nuwe vorm van vermaaklikheid was so gewild dat hy genooi is om voor die Franse koning op te tree. 

Dit het in 1782 gelei tot die bou van die eerste permanente sirkusgebou in Parys, die Amphithéatre Astley. Tydens die Franse Revolusie het Astley se Franse vennoot, Antonio Franconi (1738-1836), die sirkus oorgeneem en in 1793 is die Amphithéatre Astley se naam na die Amphitéatre Franconi verander. 'n Ander soort sirkus, die hippodrome of perdedrama, was in die eerste helfte van die 19e eeu baie gewild in Engeland en Frankryk. 

Een van die gewildste hippodrome was Mazeppa, wat gegrond was op 'n gedig van lord Byron. Sirkusgeboue is oral in Engeland en Europa opgerig en daar was ook talle klein geselskappe wat op die platteland van dorp tot dorp gereis het. Die koms van gasbeligting en die ontwikkeling van die sirkustent het sirkusvertonings in die aande ook moontlik gemaak. Die eerste sirkustent is in 1830 in die VSA op die proef gestel. Hierna was groot sirkusgeselskappe nie meer aan ŉ bepaalde gebou gebonde nie en kon hulle ook op reis gaan. 

Die laat 19e en vroeë 20e eeu was die era van die sirkusreuse. So is Barnum en Bailey se sirkus as "the greatest show on earth" beskryf. Dit is deur Phineas Taylor Barnum (1810-1891) gestig en het onder meer 'n groot verskeidenheid wilde diere en 'n groot groep mense met liggaamsabnormaliteite ingesluit. Barnum se sirkus is in 1919 oorgeneem deur sy grootste mededingers, die Ringling-broers, en daarna was die sirkus bekend as die Ringling Brothers and Barnum and Bailey Circus. 

Europese sirkusse het in die tyd tussen die 2 wêreldoorloë groot geldelike probleme begin ondervind en baie van hulle het bankrot gespeel. Mense se idee van vermaak het ook met die koms van televisie begin verander en sirkusse was nie meer so gewild nie. Nog 'n faktor wat die moderne sirkus nadelig geraak het, was die opkoms van ŉ beweging wat die voorkoming van wreedheid teenoor diere ten doel gehad het. Dit het baie mense met nuwe oë na die afrigting van wilde diere vir sirkusvertonings laat kyk. Hulle het gemeen dat dit wreed en vernederend vir die diere was om vir sirkustoertjies afgerig te word.

Sirkusperde was lank die vernaamste en enigste dierevertoning in die sirkus. Daar is 2 soorte dressuur: die haute école of hoërskool, wat uit die fyn ruiterykuns stam, en die Liberty- of vrye perde, wat of met net ŉ akrobaatruiter, of sonder teuels hul passies uitvoer. Hansworse dra gewoonlik verspotte klere en het groot, rooi gegrimeerde neuse en monde. Hansworse val oor hul eie voete, oor mekaar en dikwels oor die ernstige artieste en verbreek die spanning van 'n waagtoertjie deur die gehoor te laat lag. 

Die hanswors is dikwels 'n dwerg. Dit is 'n rol wat 'n fyn mensekennis verg omdat so ŉ kunstenaar moet weet presies op watter oomblik hy sy gehoor in die regte stemming het. Akrobate vermaak die gehoor deur verstommende toertjies uit te voer. Sommige is talentvolle gimnaste, ander is koorddansers wat die gehoor telkens na hul asems laat snak, en ander lewer weer vertonings om hul liggaamskrag ten toon te stel. Baie sirkustoertjies is eintlik net oëverblindery. 

So berus koorddansers se oënskynlik lewensgevaarlike vertonings op die beginsel dat iets of iemand wat op ŉ smal oppervlakte soos 'n koord balanseer, stabieler is wanneer ŉ voorwerp (byvoorbeeld 'n ander akrobaat of 'n swaai) daaraan hang. Die afrigting van wilde diere vir sirkustoertjies is ook tot 'n fyn kuns ontwikkel. 

Die gewildste diere is waarskynlik die groot katte, soos leeus en tiers, en ook olifante, wat geleer word om te dans en om op hul afrigter te klim sonder om hom te beseer. Hulle laat selfs toe dat ŉ jong kind hulle beheer. Beroemde dieretemmers soos Julius Seeth en Willy Hagen beck het volgehou dat die geheim van dieredressuur in baie geduld en liefde lê, omdat ŉ bang of ongelukkige dier nooit betroubaar is nie.

Die sirkus het reeds besonder vroeg die see oorgesteek en ook sy verskyning in Suid-Afrika kom maak. Daar kan in die Kaapse koerante van November-Desember 1847 gelees word van 'n Italiaanse Sirkus wat die Kapenaars destyds aan die praat gehad het - nog voor die einde van die Groot Trek, in 'n tyd toe die Kaap nog allesbehalwe 'n groot stad was. 

Volgens 'n advertensie in De Zuid-Afrikaan is die vertonings gehou op die "werf" van Thomas Sutherland in Buitenkantstraat en het dit om vyfuur die namiddag begin. Van kunsmatige beligting was daar natuurlik nog geen sprake nie en die vertonings moes dus voor donkeraand verby wees. 

Perdetoertjies het 'n belangrike plek op die program ingeneem en die Hollandse koerante praat dan ook van die " Italiaanse renperk", die ingeslote ruimte met perde en ruiters. hinese gimnaste, koordlopers en -dansers en harlekyne was ook op die program. Getemde diere was daar nog nie. 

In Oktober 1850 is "Gymnastieken te paard" in Kaapstad aangebied. Hierdie vertonings, wat onder beskerming van die goewerneurspaar, sir Harry en lady Smith, gehou is, het bestaan uit historiese en ander voorstellings te perd. Vele ander het gevolg. 

Moderne sirkusse wat nog dikwels gesien kan word is onder andere:




</doc>
<doc id="33474" url="https://af.wikipedia.org/wiki?curid=33474" title="Vic Toweel">
Vic Toweel

Victor Anthony Toweel (gebore 28 Januarie 1928 in Benoni, Suid-Afrika, oorlede 15 Augustus 2008 in Sydney, Australië) was 'n Suid-Afrikaanse bokslegende en voormalige kapokgewig-wêreldkampioen.

Toweel is die broer van Willie Toweel, Jimmy Toweel, Fraser Toweel, Allan Toweel en Maurice Toweel. Almal goeie boksers of boksfigure in eie reg: Willie het in sy tyd om 'n wêreldtitel geveg; Jimmy was 'n SA kampioen; Alan was een van Suid-Afrika se voorste boksafrigters; en Maurice 'n puik promotor, ofskoon hy in 'n rolstoel was. Die voorliefde vir boks het gekom van hulle pa, Michael Joseph Toweel, wat van Libanese afkoms was.

Toweel was 'n baie suksesvolle amateurbokser. Hy verloor slegs twee keer in amper 300 gevegte. Hy neem as 'n kapokgewig aan die Olimpiese Somerspele 1948 in Londen deel, maar word in die eerste ronde deur Arnoldo Pares van Argentinië uitgeskakel.

Toweel veg onder noemname soos "Dinamiet", "Benoni se Magtige Muis", die "Benoni Buzzaw" en die "wit Henry Armstrong" vanweë sy konstante aanvalstyl. Toweel word in 1949 beroepsbokser en verower in 1950 die wêreldkroon vir kapokgewigte met 'n oorwinning oor Manuel Ortiz.

Toweel tree in die 1980's af in Australië. Hy is op Vrydagoggend, 15 Augustus 2008, op 80-jarige ouderdom in Sydney oorlede.

Toweel was die eerste Suid-Afrikaner wat ooit 'n wêreldtitel verower het. Hy hou die rekord vir die meeste platslaan-houe in 'n titelgeveg.

Hy slaan Danny O'Sullivan veertien keer plat voor die geveg in the 10de rondte gestop word. In 'n onderhoud na 'n geveg, vertel Sullivan verslaggewers "Adkeivhaep oi er", net voor hy sy bewussyn verloor.



</doc>
<doc id="33476" url="https://af.wikipedia.org/wiki?curid=33476" title="Programmeerder">
Programmeerder

Rekenaarprogrammeerders of rekenaarprogrammeurs skep, wysig en toets die vorms, skripte en bronteks wat vir die rekenaar sê wat om te doen. Hulle dien as die skakel tussen die operateur en die rekenaar.

Die werk van rekenaarprogrammeerders is beide veeleisend en belonend. In algemene terme is hulle mense wat programme skryf vir spesifieke doeleindes of behoeftes, soos 'n virtuele realiteitspeletjie, 'n databasisstelsel, beheer oor masjinerie, of om 'n onderneming se telefoonstelsel te beheer.

Rekenaarprogrammeerders skryf programme, bestaande uit eksakte, gedetailleerde instruksies, wat die stappe lys wat die rekenaar moet volg om 'n probleem op te los of om inligting in 'n logiese orde te verwerk. Stelselontleders verskaf die spesifikasies vir 'n spesifieke taak. Programmeurs skryf programme en vertaal dit in rekenaartale soos VISUAL BASIC, DELPHI, Pascal, Cobol, Java, Informix, C, C# en C++. Die volgorde van instruksies word sekuur deur middel van die toetsbord ingevoer en gekontroleer om te verseker dat die instruksies korrek is en dat dit die gewensde inligting sal produseer. Indien foute deursypel, word die program gewysig en getoets totdat die gewensde resultaat bereik word.

Rekenaarprogrammeerders werk nou met stelselontleders om programme te produseer gebaseer op die behoeftes van die kliënt.

Die werk van rekenaarprogrammeerders behels die navorsing en dokumentering van rekenaargebruikers se verwagtinge, die ontleding van die einddoele en probleme wat deur die stelselontleder gespesifiseer word, en die vasstelling van watter stappe gedoen moet word en in watter volgorde, gevolg deur die vertaling van hierdie stappe in rekenaartaalopdragte. Hulle toets programme en sagtewaretoepassings en ontfout ("debug") dit dan. Hulle moet ook die wyse en beskrywing van die program se funksionering dokumenteer deur gebruiksaanwysings en helpskerms voor te berei.

Rekenaarprogrammeerders spesialiseer in 'n verskeidenheid gebiede:



</doc>
<doc id="33480" url="https://af.wikipedia.org/wiki?curid=33480" title="Informix">
Informix

Informix is 'n familie van relasionele databasisbestuurstelsel produkte wat deur IBM uitgegee word. Die sagteware word meestal gebruik ter ondersteuning van stelsels wat transaksie-prosessering doen, maar word ook vir data-analise ingespan.

IBM koop die Informix-tegnologie in 2001 oor van 'n maatskap genaamd "Informix Software".



</doc>
<doc id="33483" url="https://af.wikipedia.org/wiki?curid=33483" title="Pascal (programmeertaal)">
Pascal (programmeertaal)

Pascal is 'n programmeertaal wat in 1970 deur Niklaus Wirth geskep is en vernoem is na die Franse wiskundige Blaise Pascal. Die klem val op eenvoud en om mense te help om beter programme te kan skryf. Die taal is 'n verbetering op "Algol-60" wat enkele jare vroeër ontwikkel was en 'n alternatief vir die te ingewikkelde opvolger daarvan, "Algol-68". Gestruktureerde programmering en datastrukture word in die taal benadruk.

Deesdae is daar 'n paar verskillende dialekte van die taal, wat beteken dat 'n Pascalprogram wat vir een saamsteller geskryf is nie maklik met 'n ander sal saamstel (Engels: "compile") nie. Van die meer bekende Pascal-variante sluit in:


'n Eenvoudige Pascalprogram word hieronder vertoon:


</doc>
<doc id="33484" url="https://af.wikipedia.org/wiki?curid=33484" title="IBM">
IBM

IBM (Engels vir International Business Machines Corporation) is 'n groot Amerikaanse maatskappy wat sagteware en rekenaarhardeware vervaardig en verkoop. Hulle lewer ook rekenaarverwante ondersteuning en konsultasiedienste. IBM is die grootste Inligtingstegnologie-maatskappy ter wêreld en het vir baie jare die meeste patente van enige tegnologiemaatskappy gehou.

IBM het vroeër ook persoonlike rekenaars vervaardig, maar dié deel van die maatskappy is later aan Lenovo, 'n Chinese maatskappy, verkoop.


</doc>
<doc id="33491" url="https://af.wikipedia.org/wiki?curid=33491" title="Lozi">
Lozi

Lozi ("siLozi") is 'n Bantoetaal wat in Zambië deur 'n halfmiljoen mense gepraat word. Die taal word in 'n mindere mate ook in Zimbabwe en in die Kaprivistrook in Namibië gepraat. In Namibië word Lozi as 'n "nasionale taal" erken.

Lozi is ook onder ander name bekend, waarvan "siLozi" die bekendste is.

Tswana, wat in Botswana en Suid-Afrika gepraat word, is naby verwant aan Lozi. Binne die Bantoetale maak Lozi deel uit van die Sotho-Tswana-taalfamilie.


</doc>
<doc id="33496" url="https://af.wikipedia.org/wiki?curid=33496" title="Basotho">
Basotho

Die Suid-Sotho-nasie of Basoeto's (Sotho: "Basotho") is 'n etniese groep wat reeds sedert ongeveer die 15de eeu in Suider-Afrika leef.
In die 19de eeu word die leefruimte van die Suid-Sotho deur die Zoeloes sowel as die Afrikanerboere bedreig. Koning Moshoeshoe probeer om hierdie bedreiging met Britse steun te weerstaan. Basoetoland word in 1868 'n Britse protektoraat.

Die volk se naam – "mense van die bruin rivier" – is afkomstig van die Caledonrivier wat langs die Malutiberge vloei. Die imposante Malutiberge verleen 'n onskeibare karakter aan die land, aangesien dit oor feitlik die hele Koninkryk Lesotho troon.

Die Suid-Sotho het uit die Sothostamme van die sentrale plato van Suider-Afrika ontstaan. Aan die begin van die 18de eeu word die Fokeng en dele van die Kwena, wat reeds sedert die 16de eeu saam met die Fokeng leef, vreedsaam in die Suid-Sothonasie opgeneem. 'n Paar westelike Tswanastamme, waaronder die Sia, Tlokwa, en Phuthi, het ook 'n belangrike rol in die vorming van die Suid-Sotho-nasie gespeel.

Die Suid-Sotho se geskiedenis is sterk verweef met die heerskappy van die Zoeloe-koning Shaka, gekenmerk deur ekspansionisme, wat baie groepe ontwortel het. Om aan die Zoeloe-impi's te ontkom, het hulle na hul bergvesting – nou die koninkryk van Lesotho – gevlug onder hul beroemde leier, koning Moshoeshoe, wat onoorwonne gebly het ten spyte van botsings met Europese setlaars.

Die Basotho-oorloë wat die Republiek van die destydse Oranje-Vrystaat (vandag: Vrystaat) in 1858, 1865 en 1867 moes voer, is veroorsaak deur hoofman Moshoeshoe se weiering om enige van die grensreëlings tussen hom en die OVS te erken, al was dié reëlings deur buitestaanders getref. Tydens die laaste van die drie oorloë het Moshoeshoe hom op Brittanje beroep en gevra dat sy land deur hulle geannekseer word. Die Britse anneksasie van Basotholand het die grensprobleme vir die Vrystaat finaal opgelos. Die eerbiediging van die grense sou voortaan Brittanje se verantwoordelikheid wees.

Met die ondertekening van die Bloemfontein-konvensie op 23 Februarie 1854, het Brittanje die volkome onafhanklikheid van die Republiek van die Oranje-Vrystaat erken. Die voortbestaan van die nuwe republiek was egter van tyd tot tyd in die weegskaal. Buiten die talle ekonomiese en politieke probleme, was daar ook nog die Basotho-vraagstuk aan die oosgrens. Tydens die bestaan van die Oranjerivier-soewereiniteit (1848–1854) is die grens tussen die Vrystaat en Basotholand deur die Britse owerheid met Moshoeshoe se toestemming vasgestel. Nadat die Britte hulle aan die Vrystaat onttrek het, het Moshoeshoe gemeen dat hul grensreëling ook verval het. Hy het toe aanspraak gemaak op 'n gebied tussen die Oranje- en die Caledonriviere, wat in 1843 deur sir George Napier aan hom toegesê is.

Die Basotho's het hulle op Vrystaatse grondgebied gevestig en die inwoners probeer verdryf met stroop- en plundertogte. Die Basotho's was berede en met vuurwapens gewapen. Weens 'n chroniese gebrek aan geld kon die Vrystaat nie die grens gereeld patrolleer nie. In 1855 het die toestand op die Basotholandse grens sodanig versleg dat die Kaapse goewerneur, sir George Grey, hom gehaas het om as bemiddelaar op te tree. By die daaropvolgende Verdrag van Smithfield is die grensbepalings van 1848, gehandhaaf. Dit was dié grenslyn wat die Vrystaat nog deurentyd erken het. Moshoeshoe het hom by die arbitrasie neergelê, maar nie vir lank nie. Strooptogte, soms gepaard met moord, het voortgeduur. In Maart 1858 het president Boshof 'n kommando op die Basotholandse grens saamgetrek en 'n ultimatum aan Moshoeshoe gerig. Daarin is geëis dat gesteelde vee terugbesorg word of dat skadevergoeding betaal word, dat Moshoeshoe sy onderkapteins van grensskendings weerhou en dat die 1848-grens geëerbiedig word totdat nuwe Britse arbitrasie kon plaasvind. Moshoeshoe het slegs tot laasgenoemde ingestem nadat die ultimatum al verstryk het.

Die Vrystaters het onder aanvoering van kmdt.-genl. Senekal oorwinnings oor die Basotho's by Vegkop, Korannaberg en Morija behaal. Hulle kon egter nie daarin slaag om Moshoeshoe se bergvesting, Thaba Bosigo, in te neem nie en moes die aftog blaas. Op die wesgrens het die Korannas en Batlepins ook begin roof en plunder en die Vrystaat was genoodsaak om 'n wapenstilstand met Moshoeshoe aan te vra. Weer is op Grey 'n beroep gedoen om as bemiddelaar op te tree. Die Traktaat van Aliwal-Noord (September 1858) was weereens 'n bevestiging van die 1848-lyn, met dié verskil dat die Basotho's 'n groot stuk grond tussen die Caledon en die Oranje bygekry het.

Op Grey se aandrang is daar aan albei kante besluit om nie op skadevergoeding aan te dring nie. Vir die Vrystaat was die grensreëling 'n teleurstelling, maar hulle was in geen posisie om die oorlog met Moshoeshoe te hervat nie. Net soos die Basothoopperhoof, het hulle Grey se reëling aanvaar. Moshoeshoe het hom nie vir lank aan die nuwe grense gesteur nie, en daar het geleidelik meer wrywing ontstaan. Toe Jan Brand in 1864 president van die Vrystaat word, was die Basothovraagstuk een van die eerste aangeleenthede wat hy wou aanspreek. Op sy versoek het die Volksraad ingestem dat Philip Wodehouse, die nuwe Kaapse goewerneur, gevra word om die 1848-grens behoorlik te kom uitwys. Vir Brittanje was Basotholand as buffer tussen Zoeloeland en die Xhosas van groot strategiese waarde, en Wodehouse het slegs ingestem op voorwaarde dat hy wysigings kan aanbring soos hy goeddink. Sy uitspraak was egter ten gunste van die Vrystaat. Hy het Moshoeshoe aangeraai om die grond wat hy wederregtelik in besit geneem het, te ontruim. Moshoeshoe het nie by die reëling gehou nie, en Brand het oorlog verklaar. Nadat die destydse Transvaalse toggangers deur Basotho's vermoor is, het die Zuid-Afrikaansche Republiek ook by die oorlog betrokke geraak.

In Augustus 1865 is die Vrystaatse veldtog voor Thaba Bosigo tot stilstand gedwing. Etlike pogings om die bergvesting in te neem, het misluk. Dit was tydens een van hierdie skermutselings dat die bekende kmdt. Louw Wepener gesneuwel het. Brand het daarop besluit om die Basotho's se veestapel buit te maak, die gesaaides te verwoes en die Basotho's deur hongersnood tot oorgawe te dwing. Moshoeshoe se seun, Molapo, het sy grond noord en wes van die Caledon aan die Vrystaat afgestaan en onderneem om 'n Vrystaatse burger te word. In April 1866 het Moshoeshoe ook vrede gesluit (die Verdrag van Thaba Bosigo) en die Vrystaters toegelaat om die verowerde gebied te behou. 'n Paar ander onderkapteins het ook Vrystaatse burgers geword. Hulle is toegelaat om onder die toesig van 'n kommandant in die verowerde gebied te bly.

Moorde en onrus in die verowerde gebied het die Vrystaat in Julie 1867 egter weer genoop om die wapens op te neem. Onder leiding van Brand het die Basotho's opeenvolgende neerlae gely en moes hulle toesien hoe hul gesaaides verwoes word. Moshoeshoe het Wodehouse versoek om sy land te annekseer en Britse beskerming te bied. Wodehouse het by die Imperiale regering aangevoer dat die Vrystaat daarop uit was om die oorspronklike bewoners se betrekkinge in Suid-Afrika te benadeel, dat hulle deur Basotholand 'n weg na die see wou vind, en dat die Franse sendelinge in Basotholand deur hulle lastig geval word. In 1868 het Wodehouse goedkeuring verkry om Basotholand te annekseer.

Brand het daarin geslaag om die meeste van die verowerde gebied vir die Vrystaat te behou. Eerbiediging van die grense sou voortaan Brittanje se verantwoordelikheid wees en gevolglik kon almal se aandag ten volle by ander aangeleenthede bepaal word.

Kenmerkend van die mense van Lesotho is hul gebruik van perde. In hierdie rotsagtige terrein, 'n algemene kenmerk van dié berge, is perdry vir die plaaslike inwoners die mees praktiese wyse om oor die weg te kom. Perde het dus nog altyd 'n belangrike rol in die lewens van die Suid-Sotho gespeel en die stewige Basoetoponie is steeds baie gesog.

Nog 'n kulturele kenmerk is dat hulle getrou bly aan ou tradisies, herkenbaar aan die komberse en fyngeweefde strooihoede wat hulle dra. Hoedemakery is die mans se kunsvorm en daar is oor die algemeen drie style, alhoewel die keëlvormige hoed met ineengevlegde grasboë ('n simboliese uitbeelding van die grootse Malutiberge van Lesotho) slegs deur die koninklikes of hoofmanne gedra word. Een van die oorspronklike hoede wat gewild is onder Basoetomans word van diervel gemaak; die ander – 'n meer persoonlike styl – word van gras geweef en in die algemene omgang gedra, of as daar in die landerye gewerk word.

Die tradisionele basoetokombers is 'n moderne aanpassing van die tradisionele bedekkings van diervelle (karos), wat die mees betekenisvolle ikoon van die Sotho-kultuur is. Dié pragtige komberse, geweef met gekleurde patrone, speel 'n belangrike rol by seremonies en bepaal die huwelikstaat, individuele identiteit en geografiese oorsprong, maar het ook 'n funksionele en modieuse konnotasie.

Tans woon die grootste deel van die Basotho in Suid-Afrika, gevolg deur Lesotho.




</doc>
<doc id="33500" url="https://af.wikipedia.org/wiki?curid=33500" title="Kilogreep">
Kilogreep

'n Kilogreep (Engels: "kilobyte"), afgekort kB, is 1000 grepe. Vroeër was met 1 kB dikwels 1024 grepe bedoel, maar die gebruik neem af sedert die nuwe standaard vir binêre voorvoegsels in gebruik geneem is.

1024 B word nou 'n "kibigreep" genoem, afgekort "KiB". 
1000 kB heet 'n megagreep, 1024 KiB word 'n mebigreep genoem.

Een kilogreep van inligting kom ongeveer ooreen met:


</doc>
<doc id="33502" url="https://af.wikipedia.org/wiki?curid=33502" title="Karolingers">
Karolingers

Die Karolingers was 'n dinastie wat die Frankiese Ryk van die 8ste tot die 10de eeu regeer het. Pepyn die Korte was die eerste Karolingiese Koning van die Frankiese Ryk nadat hy die ryk in 751 by die Merowingers oorgeneem het. Die laaste Karolinger was Lodewyk V van Frankryk (966–87) wat deur Hugo Capet, die eerste heerser van die Huis Capet, opgevolg is. Die naam van die dinastie is afkomstig van Karel die Grote, die beroemdste van die Karolingers, wie se naam afkomstig is van Karel Martel, die eerste Karolinger met die naam Karel.

Die opkoms van die Karolingers kan teruggespoor word na twee adellike families in die oostelike deel van die Frankiese Ryk, Austrasië, die nasate van Pepyn van Laden en Arnulf van Metz. Arnulf en Pepyn het die koning van Neustrië, Chlotharius II, gehelp om Austrasië en Boergondië te verower en in 613 koning van die hele Frankiese Ryk te word. Arnulf is beloon deur die toekenning van die vakante Biskopdom van Metz terwyl Pepyn hofmeier van Austrasië geword het. Teen die laaste eeu van Merovingiese heerskappy het die koning al hoe minder werklike mag gehad en het die rol van die hofmeiers al hoe belangriker geword. In 629 het koning Chlotharius II te sterwe gekom en het Dagobert I koning van die hele Merovingiese ryk geword. In 631 is Dagobert I se seun Sigibert III benoem tot onderkoning van Austrasië. Pepyn het in die tydperk die hofmeier amp verloor aan Adalgisl. Kort na de dood van Dagobert I (19 Januarie 638/639) is Pepyn weereens tot hofmeier benoem. Hy sterf egter nie lank daarna (in 639 of 640) nie.

Met Pepyn van Laden se dood het Otto hofmeier Austrasië geword. Sy seun, Grimoald I, sou eers in sy vader se voetspore volg nadat hy die Koning van Austrasië, Sigebert III, se lewe gered het in 'n mislukte poging om 'n rebellie gelei deur Radulf, Hertog van Thuringen, te onderdruk. Grimoald het beplan om Dagobert II af te set en sy eie familie as troonopvolgers in plek te stel deur Dagobert II na kloosters in Ierland en Engeland te verban. Die seun van Grimoald, Childebert die Aangenome is as die nuwe koning van Austrasië ingehuldigd. In 657 is Grimoald en sy seun egter deur die Neustriese koning Clovis II gevange geneem en veroordeel vir die verbanning van Dagobert II. Grimoald is in ongeveer 657/662 oorlede en die eerste poging om 'n Karolingiese koning daar te stel het misluk.

In 680 het Pepyn van Herstal hofmeier van die koninkryk Austrasië geword en in 687 van Neustrië en Boergondië. Pepyn van Herstal was die seun van die hofmeier Ansegisus en Begga, wat onderskeidelik die dogter van Pepyn van Landen en die seun van Arnulf van Metz was. Pepyn van Herstal is, ná 'n stryd met die wettige erfgename van die Pepinide, opgevolg deur sy buite-egtelike seun, Karel Martel. Karel Martel het in 732 daarin geslaag om 'n Moorse leër tussen Tours en Poitiers te verslaan. Die Moorse leër is in hierdie Slag by Poitiers verslaan wat 'n keerpunt in die stryd teen die More in Frankryk verteenwoordig het.

Met Karel Martel se dood in 741 is die hofmeierskap van die ryk verdeel tussen sy seuns Pepyn die Korte (westelike deel van die ryk) en Karloman (oostelike deel van die ryk). In 747 het Karloman as hofmeier bedank en het Pepyn heerser van die hele Frankiese Ryk geword. Pous Sagarias sou Merowingers die finale nekslag toedien toe hy verklaar het "dat dit wenslik sou wees dat dié wat hoogste outoriteit het as koning benoem sou word". In November 751 het die magnate van die koninkryk Pepyn as koning verkies. Pepyn het hiermee die eerste Karolingiese koning van die Franke geword en die laaste Merovingiese koning Childeric III is afgeset en saam met sy seun Theuderik V in die klooster van Saint-Bertin gevang gehou waar hy enkele jare later gesterf het.

Die Karolingers het die Pouslike State laat ontstaan deurdat Pepyn die vroeëre exarchaat van Ravenna (gebied tussen Ravenna en Rome) aan die pous geskenk het.

Karel die Grote het die Karolingers nog meer aansien verskaf deur die uitbreiding van die ryk onder sy bewind en goeie bestuur waarmee hy eenheid in die ryk geskep het.

Na die verdeling van die Frankiese Ryk in die Verdrag van Verdun in 843 het die Karolingers aanvanklik die troon behoud:


</doc>
<doc id="33506" url="https://af.wikipedia.org/wiki?curid=33506" title="Fred Sinowatz">
Fred Sinowatz

Alfred (Fred) Sinowatz (Neufeld an der Leitha, 5 Februarie 1929 - Wene, 11 Augustus 2008) was die bondskanselier (regeringshoof) van Oostenryk van 1983 tot 1986. Hy was lid van die SPÖ, die sosiaal-demokratiese party van Oostenryk. Van 1971 tot 1983 was hy bondsminister van Onderwys en Kultuur.

Sinowatz het geskiedenis, Duits en kommunikasiewetenskap gestudeer. Hy het altyd in die Burgenland gewoon.


</doc>
<doc id="33508" url="https://af.wikipedia.org/wiki?curid=33508" title="Raymond Berengarius III van Barcelona">
Raymond Berengarius III van Barcelona

Raymond Berengarius III van Barcelona (Frans: "Raimond-Bérenger III de Barcelone", Katalaans: "Ramon Berenguer III le Grand") (11 November 1082, Rodez - 19 Julie 1131 in Barcelona) was Graaf van Barcelona, Girona en Osona vanaf 1082 (die hele tyd tesame met Berengarius-Raymond II behalwe vanaf 1097), van Besalù in 1111, van Cerdagne in 1112 en van Provence tot met sy dood in 1131.
Raymond Berengarius III is in 1082 in Rodez gebore as die seun van Raymond Berengarius II van Barcelona. Hy het sy vader opgevolg om saam met sy oom Berengarius-Raymond te heers. Hy het alleenheerser geword in 1097, toe Berengarius-Raymond II in bannelingskap gedwing is.

Gedurende sy bewind is Katalaanse belange uitgebrei aan beide kante van die Pireneë. Deur huwelik of leenmanskap het hy byna al die Katalaanse graafskappe (behalwe Urgell en Peralada) by sy gebied geïnkorporeer. Hy het graafskappe Besalú (1111) en Cerdanya (1117) geërf en intussen met Dulcia, erfgenaam van Provence getrou (1112). Sy grondgebied het sover oos as Nice gestrek.

In bondgenootskap met die Graaf van Urgell, het Raymond Berengarius Barbastro en Balaguer verower. In 1118 het hy Tarragona gebuit en herbou wat die metropolitaanse setel van die Kerk in Katalonië geword het (te vore was die Katalane afhanklik van die Aartsbiskop van Narbonne). Hy het ook betrekkinge met die Italiaanse maritieme republieke in Pisa en Genua in 1114 en 1115 bewerkstellig en het saam met hulle die Moorse seerowervestings by Majorka en Ibiza aangeval. Talle Christen slawe is bevry en die gebied het aan hom skatpligtig geword. Raymond Berengarius het ook met Pisa se bystand Moslem afhanklikhede op die Iberiese Skiereiland soos Valencia, Lleida en Tortosa binnegeval.

Teen die einde van sy lewe het Raymond Berengarius 'n Tempelier geword. Hy het sy vyf Katalaanse graafskappe aan sy oudste seun Raymond Berengarius IV nagelaat en Provence aan sy jonger seun Berengarius-Raymond.

Sy eerste huwelik was met Maria Rodriguez van Bivar in Februarie 1099 met wie hy 'n dogter, Chimène van Barcelone wat met Roger de Foix getrou het, gehad het.
Hy is weer getroud op 3 Februarie 1112 met Douce de Gévaudan, Gravin van Provence, en het Graaf van Provence geword onder die naam Raimond-Bérenger I. Hy het sewe kinders gehad: 


</doc>
<doc id="33509" url="https://af.wikipedia.org/wiki?curid=33509" title="Bernard Aton IV Trencavel">
Bernard Aton IV Trencavel

Bernard Aton IV Trencavel († 1129) was 'n Burggraaf van Albi en van Nîmes vanaf 1074 tot 1129, en 'n Burggraaf van Carcassonne, van Béziers en Agde vanaf 1099 tot 1129. Hy was die seun van Raymond-Bernard Trencavel, Burggraaf van Albi en Nîmes, en Ermengarde, Burggravin van Carcassonne, Béziers en Agde

As opvolger van Burggraaf Albi een Nîmes deur sy vader, het hy ook die Burggraafskap van Carcassonne, Béziers, Agde en van Razès van sy moeder, Ermengarde, suster van die laaste Graaf van Carcassonne, Raymond Rogier, bekom. Hy het die Cité de Carcassonne in 1082 herower na 'n plundertog teen die ander aanspraakmakers, maar sy moeder het die burggraaf titel behou en het dit aan Raimond Berengarius III, Graaf van Barcelona belowe na die dood van sy vader Raymond Berengarius II. Maar Bernard-Aton het sy mag in die gebied gevestig. In 1093 het , Raymond Berengarius III mondig geword en gepoog om Carcassonne te herbekom.

In 1101 het hy na die Heilige Land vertrek en het Raymond Berengarius III Carcassonne beset. Toe Bernard Aton in 1105 terugkeer het hy Carcassonne, Razès en Lauraguais teruggeneem. Hy het hom gewraak op die inwoners wat die Graaf van Barcelona gehuisves het en wat die terugkeer van Raymond Berengarius III versoek het. In 1112 het die leër van Barcelona Carcassonne en Bernard-Aton lastig geval maar Richard van Millau, Aartsbiskop van Narbonne het tussenbeide getree en Graaf van Barcelona oortuig om 'n ommekeer te maak. Bernard Aton het hierna 'n bondgenootskap gesluit met Alphonse Jourdain, Graaf van Toulouse, teen die Graaf van Barcelona. In 1120 het die inwoners geweier om Bernard-Aton in die stad toe te laat. Laasgenoemde het hom beroep op die Graaf van Toulouse, Alphonse Jourdain maar dié was in 'n styd gewikkel met die Hertog van Akwitanië. Hy help Bernard-Aton eers in 1124 om die cité te herower. In 1127 draai hy egter teen Alphonse wat poog om sy domein uit te beri deur Burgraaf van Nîmes te word. Hy het sy dogter met Rostaing van Posquières, 'n seigneur van Nîmois, laat trou om sy netwrk van vetrouelinge op te bou. Alphonse Jourdain dring nie verder op sy ambisies aan nei en trek terug.

Bernard-Aton is in 1129 oorlde en sy drie seuns het sy Burggraafskappe onder hulle verdeel.

Hy is in 1083 met Cécile van Provence († 1150), dogter van Bertrand II, Graaf van Provence, en Mathilde getroud. Uit die huwelik is gebore :



</doc>
<doc id="33510" url="https://af.wikipedia.org/wiki?curid=33510" title="Bertrand van Tripoli">
Bertrand van Tripoli

Bertrand van Tripoli of Bertrand van Toulouse (?, ca. 1165 - Tripoli, Libanon, 21 April 1112) was Graaf van Toulouse, Markies van Provence en die eerste Graaf van Tripoli.

Hy was die oudste seun van Raymond IV van Toulouse en was regent oor Toulouse tydens sy vader se veldtog, die Eerste Kruistog. Tussen 1098 en 1100 is Bertrand afgeset deur sy niggie Filippa van Toulouse en haar man Willem IX van Akwitanië wat hom wou verower om vir Willem se kruistog te kon betaal. In 1105 het Bertrand die volwaardige graaf van Toulouse geword en in 1108 het hy na Tripoli gegaan om dit van sy neef Willem-Jordan te verower. Daarna het hy heerser van Tripoli gebly tot met sy dood in 1112. Hy is in Tripoli opgevolg deur sy seun, Pons van Tripoli. Toulouse het hy aan sy halfbroer Alfons Jordaan gelaat wat intussen weer in die hande van Willem IX van Akwitanië geval het.

Bertrand het in ongeveer 1095 met Helena van Boergondië (1080-1141), 'n dogter van Odo I van Boergondië, in die huwelik getree. Hulle het drie kinders gehad:




</doc>
<doc id="33513" url="https://af.wikipedia.org/wiki?curid=33513" title="Grawe van Toulouse">
Grawe van Toulouse

Graaf van Toulouse was 'n oorerflike titel van die heersers van die Graafskap Toulouse wat bestaan het uit die stad Toulouse en die omliggende landelike gebied. Die eerste "comites" (Grawe) van Toulouse was administrateurs onder die Merowingers. Geen opeenvolging van is bekend en slegs die name van 'n paar het behoue gebly. Onder die Karolingers het die aanstelling (van beide Grawe en "duces", Hertoë) meer gereeld en meer bekend geword. Die amp het egter spoedig uit die koninklike kring beweeg en oorerflik geword.

Die oorerflike Grawe van Toulouse het die Graafskap van die laat 9de eeu tot 1270 regeer. Die grawe en ander familie lede was ook op verskeie stadiums Grawe van Quercy, Rouergue, Albi, en Nîmes, en Markgrawe van Gotië en Provence. Raymond IV het die Kruisvaderstaat Graafskap Tripoli, gestig en sy nasate was Grawe in die afgeleë graafskap.







</doc>
<doc id="33514" url="https://af.wikipedia.org/wiki?curid=33514" title="Pous Honorius III">
Pous Honorius III

Honorius III was die 177ste pous van die Rooms-Katolieke Kerk van 1216 tot 1227.

Pous Honorius III is gebore as Cencio Savelli in 1148 in Rome, Italië, die seun van Aimerico. Daar bestaan twyfel of die familienaam Savelli korrek is. Aan die begin van sy loopbaan was hy kanunnik van Santa Maria Maggiore en word kamenier van die Roomse Kerk in Desember 1189. Op 20 Februarie 1193 benoem Pous Celestinus III hom as kardinaal-diaken van St. Lucia in Sisilië. Onder Pous Clemens III en Pous Celestinus III was hy skatmeester van die kerk en skryf hy die "Liber Censuum" 'n opname van die vaste bates van die Kerk. Van 1194 tot 1198 was hy vise-kanselier. In 1197 word hy tutor van die toekomstige keiser Frederik II wat die pleegseun was van Pous Innocentius III. Hy word kardinaal-priester op 13 Maart 1200 met die titel van Heilige Johannes en Paulus. Op 18 Julie 1216 volg hy Pous Innocentius III op en regeer tot sy dood op 18 Maart 1227. Hy word opgevolg deur Pous Gregorius IX. 
Die naam ‘Honorius’ beteken 'eerbare'.

Op 18 Julie 1216 het al die kardinale wat by Pous Innocentius III se dood teenwoordig was in Perugia bymekaar gekom om 'n nuwe pous te kies. Weens die staatsprobleme in Italië, die bedreiging van die Tartare en die moontlikheid van kerkskeuring aanvaar die kardinale 'n kompromie-oplossing. Kardinale Ugolino van Ostia (later Pous Gregorius IX) en Guido van Praeneste is aangestel om die nuwe pous te kies. Hulle kies toe Cencio "Camerario" wat die keuse onwillig aanvaar het en die naam Pous Honorius III aanneem. Hy is bevestig in Perugia op 24 Julie 1216, in Rome gekroon op 31 Augustus 1216 en neem sy intrek in die Lateraanse paleis op 3 September 1216.

Die vyfde kruistog is aangekondig deur die vierde Lateraanse konsilie van 1215 en Honorius het voorbereidings getref om die kruistog in 1217 te laat begin. Om genoeg geld te bekom sou die pous en die kardinale 'n tiende en alle ander geestelikes 'n twintigste deel van hulle inkomste vir die doel bydra. Hoewel die bedrag wat sodoende bekom is, aansienlik was, was dit geensins genoeg nie.
Dit het gelyk of die kruistog 'n sukses sal word toe die pous vir Pierre de Courtenay as Latynse keiser van Konstantinopel kroon in April 1217, maar die nuwe keiser is gevange geneem op sy reis na die Ooste en sterf in gevangeskap. Die keiser Frederik II se deelname was noodsaaklik om die kruistog 'n sukses te maak. Hoewel die keiser 'n eed gesweer het om na die Heilige Land te vertrek in 1217, het Frederik getalm en die pous moes die kruistog keer op keer uitstel. Op 22 November 1220 is Frederik gekroon as keiser van die Heilige Romeinse Ryk, maar die keiser het steeds nie op kruistog vertrek nie. Damietta het op 8 September 1221 geval, maar die meeste Europese vorste het hulle eie oorloë gehad om te voer en kon nie lank hulle eie lande verlaat nie. Andries II van Hongarye en 'n vloot van kruisvaarders van die Benede-Ryn vertrek uiteindelik na die Heilige Land. Hulle herower Damietta, maar as gevolg van interne struwelinge misluk die kruistog uiteindelik. Uiteindelik word op 24 Junie 1225 besluit as die datum waarop Frederik na die Heilige Land sou vertrek en Honorius het die keiser se huwelik met Isabella, erfgenaam van die koninkryk van Jerusalem bespoedig. Die verdrag van San Germano in Julie 1225 het egter vir nog twee jaar vertraging gesorg. Honorius is uiteindelik dood voordat die kruistog vertrek het.

Sedert Pous Innocentius III was Engeland 'n vassaalstaat van die pous. Koning Jan sonder Land sterf op 16 Oktober 1216 en sy tienjarige seun Hendrik III is sy opvolger. Die Engelse baronne was in opstand teen koning Jan en het die kroon aan Lodewyk, seun van die Franse koning Philip aangebied. Honorius het sy legaat Gualo opdrag gegee om by die baronne aan te dring dat hulle hulle wettige koning moet ondersteun en het hom (Gualo) die mag gegee om enigiemand wat aanhou om Lodewyk te ondersteun, te ekskommunikeer. Op 19 Januarie 1217 skryf die pous aan William, hertog van Pembroke, wat die jong koning se voog en regent was, om oorlog te verklaar teen die opstandige baronne en prins Lodewyk. Hierdie maatreëls het daartoe gelei dat Hendrik as onbestrede koning van Engeland erken is op 11 September 1217. Toe Pembroke in Mei 1219 sterf, het Honorius self die de facto regering van Engeland geword deur sy legaat Pandulf wat Gualo opgevolg het. Die situasie het voortgeduur solank as wat Hendrik minderjarig was.

Behalwe vir die herowering van die Heilige Land het die pous die Kathare vervolg. Hy het Simon de Montfort bevestig as die heerser oor die gebied van Raymond VI van Toulouse en het dit reggekry om die Franse koning by die konflik te betrek. Avignon is verower in weerwil van Frederik II se aansprake op die stad.

Honorius III het die orde van die Dominikane goedgekeur in die bul "Religiosam vitam" op 22 Desember 1216 en die Franciskane in die bul "Solet annuere" op 29 November 1223. In 1221 keur hy die Orde van die Franciskane Sekuliere (O.F.S.) goed in die bul "Memoriale Propositi" en op 30 Januarie 1226 die orde van die Karmeliete met die bul "Ut vivendi normam". Hy gee ook goedkeuring aan die "Val des Ecoliers", 'n groep gevorm deur vier vrome professore in die teologie aan die Universiteit van Parys.

Pous Honorius III het aangedring daarop dat die geestelikheid behoorlik opgelei moet wees. In die geval van 'n sekere Hugo, wat verkies is tot biskop van Chartres, het hy sy goedkeuring weerhou in 'n brief op 8 Januarie 1219 weens "quum pateretus in litteratura defectum" (tekortkoming in die kennis van die literatuur). Om die studie van die teologie aan te moedig in die platteland het hy in die bul "Super specula Domini" die bevel gegee dat talentvolle jong mans na teologiese skole gestuur moet word, met die doel dat hulle na voltooiing van hulle studie teologie in hulle eie gebiede sal doseer.

In 1217 verleen Honorius die titel van koning aan Stefan I van Serwië. Op 17 Mei 1218 verklaar hy William, aartsbiskop van Bourges heilig, op 18 Februarie 1220 Hugo, biskop van Lincoln, op 21 Januarie 1224 William, ab van Roschild in Denemarke en op 18 Maart 1226 William, aartsbiskop van York.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="33516" url="https://af.wikipedia.org/wiki?curid=33516" title="Suid">
Suid

Suid is een van die vier hoof windrigtings. Die ander hoof windrigtings is: noord, oos, en wes.

Die teenoorgestelde van suid is noord, soos die teenoorgestelde van oos wes is.

Op die verste suidelike punt van die aarde lê die Suidpool.


</doc>
<doc id="33522" url="https://af.wikipedia.org/wiki?curid=33522" title="Nuwelandstadion">
Nuwelandstadion

Nuwelandstadion is ’n stadion wat in Kaapstad, Suid-Afrika geleë is. Die stadion het ’n kapasiteit van 51 900 mense en bied sitplekke en losies.

Verskeie sportklubs gebruik tans die stadion as hulle tuisveld, naamlik:

Nuwelandstadion was tot die einde van die 2004/05 seisoen ook die tuisveld van die Ajax Kaapstad-sokkerspan tydens die Premier Sokkerliga. Ajax speel nou by die Athlone-stadion.




</doc>
<doc id="33524" url="https://af.wikipedia.org/wiki?curid=33524" title="Stadion">
Stadion

'n Moderne stadion is 'n plek waar sport beoefen of konserte of ander geleenthede aangebied word. 'n Stadion bestaan oor die algemeen uit 'n plat oppervlak omring deur 'n struktuur wat ontwerp is om toeskouers te laat sit of staan.

Stadions het reeds in die antieke Griekse tye bestaan waar dit tydens die oorspronklike Olimpiese Spele gebruik is. 

In stede word stadions soms betaal om 'n produk se naam by die stadion se naam te voeg. 'n Voorbeeld hiervan is Loftus Versfeld wat op 'n tyd al as "Securicor Loftus Versfeld" en "Minolta Loftus" bekend gestaan het.

Voorbeelde van groot stadions in Suid-Afrika:

Voorbeelde van groot internasionale stadions:



</doc>
<doc id="33528" url="https://af.wikipedia.org/wiki?curid=33528" title="Sarel Jacob Pretorius">
Sarel Jacob Pretorius

Sarel Jakob Pretorius (1917–1995) was 'n Afrikaanse digter, joernalis, professor in Afrikaans- en Nederlandse Letterkunde en omroeper. Hy publiseer altesaam 15 digbundels gedurende sy loopbaan. Sy bekendste gedigte was "Harlekyn van die dieretuin" en "Die kranksinnige". Van sy gedigte is voorgeskrewe materiaal in Suid-Afrikaanse skole.

Sarel Jacob Pretorius is op 7 Januarie 1917 op Postmasburg in die Kaapprovinsie gebore as die tweede van vier kinders. Hy is op 28 Februarie 1917 in die Gereformeerde kerk Postmasburg gedoop.

Sy vader was die onderwyser en skoolhoof, Petrus Jacobus Pretorius (Petrusburg, 8 Maart 1892 – Johannesburg, 7 Junie 1983) van Philippolis en sy moeder Johanna Maria Kruger (1893–1982), dogter van Gert H.J. Kruger van Venterstad. Hulle is in 1912 in die Gereformeerde kerk Venterstad getroud. UIt die huwelik is vier kinders gebore, waarvan Sarel die tweede oudste was na sy suster. Al die kinders het die onderwys betree.

Tydens die Anglo-Boereoorlog bring sy vader saam met sy moeder, broer en sustertjie geruime tyd in die konsentrasiekamp op Norvalspont deur, waar sy suster Hettie oorlede is. Ná die oorlog moet hulle weer die verwoeste familieplaas van vooraf opbou. Na Sarel se ouers se troue besluit sy pa om na Griekwaland-Wes te trek, waar al sy opregte vee vrek en hy besluit om eerder te gaan leer vir onderwyser. Hy gee onderwys op Tierkop naby Postmasburg in ’n kamer van ’n privaat woonhuis en studeer dan verder in die Paarl, waarna hy onderwyser word op Postmasburg en tydens Sarel se geboorte onderhoof van die hoërskool is. In hierdie tyd is sy pa ook die korrespondent vir "Die Burger" op Postmasburg en skryf hy kortverhale wat in "Die Huisgenoot" gepubliseer is.

Sarel gaan skool op sy tuisdorp, waar hy in die koshuis inwoon waar sy pa die koshuisvader is, en matrikuleer dan aan die Potchefstroom Gimnasium. Hy behaal in hierdie tyd as bariton sukses op verskeie kunswedstryde, ook in Johannesburg, terwyl een van sy gedigte ook ’n medalje verower in ’n kunswedstryd. Daarna studeer hy vanaf 1934 tot 1938 aan die PUK (Potchefstroomse Universiteitskollege), waar die klasse wat Gerrit Dekker aanbied sy liefde vir die letterkunde vestig. Hy behaal hier die B.A.-graad in 1937 en daarna die Universiteits Onderwysdiploma in 1938. Op universiteit blink hy uit in atletiek en word ook bekroon met die eerste prys vir ’n skets wat in "Die Besembos" verskyn. In 1939 begin sy onderwysloopbaan aan die Junior Hoërskool Malvern, waar hy die armoedige, verstedelikte Afrikaners waarneem. Dan aanvaar hy ’n betrekking as onderwyser in Linden, eers aan die Laerskool Louw Geldenhuys en later aan die Hoërskool Linden. In Julie 1943 trou hy met die violiste Anna Swanepoel van Linden en die egpaar het drie kinders; twee seuns (Aleit en Petrus) en ’n dogter (Rachel).

In 1947 betree hy vir ’n tydjie die joernalistieke wêreld as mederedakteur van ’n Afrikaanse tydskrif in Johannesburg. Daarna word hy in 1948 vertaler by die Suid-Afrikaanse Uitsaaikorporasie, waar hy onder andere vele dramas in Afrikaans vertaal. In 1952 hervat hy sy studies aan die Universiteit van die Witwatersrand en behaal in 1954 die B.A. Honneurs-graad in Afrikaanse en Nederlandse letterkunde. In 1956 vertrek hy met ’n studiebeurs van die Nederlands-Zuidafrikaanse Vereniging na Utrecht, Nederland en skryf hom in vir ’n doktorale studie onder die bekende spesialis in die sewentiende-eeuse Nederlandse letterkunde, professor W.A.P. Smit.

Persoonlike omstandighede noop hom om in 1957 na Suid-Afrika terug te keer sonder dat hy sy studie kan voltooi. Dit verhoed hom egter nie om korrespondensie met professor Smit te bly voer nie en hy sit sy studie van Joost van den Vondel aan die Universiteit van die Witwatersrand voort. In 1964 promoveer hy onder N.P. van Wyk Louw, met professor W.A.P. Smit steeds sy eksterne eksaminator en vernaamste raadgewer, aan die Universiteit van die Witwatersrand met ’n studie oor Vondel se Christelike epos getitel "Joannes de Boetgezant: ’n studie van ’n 17de-eeuse Christelik-Renaissancistiese epos", wat in 1972 in verwerkte vorm onder die titel "Die stryd tussen" "hemel en hel" gepubliseer word. Na sy terugkeer na Suid-Afrika in 1957 is hy weer tot 1962 vertaler by die Suid-Afrikaanse Uitsaaikorporasie. In hierdie tyd is hy vir ’n ruk ook mederedakteur van "Nederlands-Suid-Afrikaanse Tydskrif", maar die tydskrif word gestaak as daar weinig belangstelling is van die teikenmark, naamlik Nederlandse immigrante en Afrikaners. Vanaf 1962 is hy dosent in Afrikaanse en Nederlandse letterkunde aan die Universiteit van Suid-Afrika. In 1963 word hy tot senior lektor bevorder en in 1972 tot professor, ’n posisie wat hy tot met sy aftrede in 1982 beklee.

Op 31 Maart 1995 is hy in Johannesburg aan ’n hartaanval oorlede. SJ se laaste bundel is getiteld "Amper Postuum" wat n paar weke na sy dood verskyn het.

Sy eerste gedig skryf hy op veertienjarige ouderdom in Engels, wanneer hy vir die eerste keer verlief raak. Hy publiseer vanaf 1935 in "Die Huisgenoot" en vriendelike kommentaar en advies van H.A. Mulder lei tot die uitgawe van sy eerste digbundel in 1943. As een van die Veertigers in die Suid-Afrikaanse letterkunde ervaar en verwoord hy die oorgang van ’n landelike kultuur na ’n stadskultuur en bring hy ook die gewone, nie-digterlike woord tot poëtiese bruikbaarheid. By uitstek beeld hy die misplaastes en verskoptes in die samelewing (die gebreklike, die bedelaar, die ingehokte dier) in sy werk uit en lewer so ’n belangrike bydrae tot tematiese en beeldverruiming in die Afrikaanse letterkunde. Sy oeuvre spreek van ’n konsekwente somber en pessimistiese lewenstoon.

Die debuutbundel, "Vonke", bring reeds twee van die oorheersende temas in sy werk aan die bod, naamlik die uitbeelding van die persoonlike en algemeen menslike lyding en die simpatieke uitbeelding van die eenvoudiges, veral die armes en verdruktes in ’n grootstad. Die bundel word in vier afdelings verdeel. In sy eie keuse uit sy werk, wat met die geleentheid van sy sestigste verjaarsdag onder die titel "Album" uitgegee word, neem die digter slegs een gedig ("Stakers") op.

"Die arbeider en ander gedigte" speel die stad en die platteland teenoor mekaar af, waar die stad waargeneem word deur ’n spreker wat hom hier ontuis voel en die lewe op die platteland verheerlik word. Die digter neem die tematiek van sy debuutbundel verder in die sosiale meegevoel met die agterbuurt-ellende van die arbeiders in die stad. Uit hierdie bundel neem die digter ses gedigte in “"Album"” op.

Sy derde bundel se titel, "Inkeer", is reeds aanduidend van die oorheersende tema van fokus op die mens en sy innerlike stryd. Die onregverdigheid van die menslike bestaan en die onmag teen die wêreld word uitgebeeld, gevolg deur die besef dat die swaarkry en pyn dikwels slegs ’n voorspel is tot ’n positiewe uitkoms. Vrees is ’n oorheersende motief in hierdie bundel, wat vrees vir die verganklikheid, vrees vir lyding en eindelik ook vrees vir die dood insluit. In aansluiting by die Dertigers tree hy hier ook in enkele gedigte in geding met God, ’n tema wat hy meer ontgin in sy volgende bundel. Die bundel word verdeel in vyf afdelings, wat ’n soort geestelike groei uitbeeld.

"Die swyende God" word in vier afdelings ingedeel. In die afdeling oor "God" kry die digter aanvanklik nie antwoorde op die vrae oor wie God is en waar Hy te vinde is nie, met alleen die wete dat alles eindelik om die Dood draai. Die afdeling "Dood en verdriet" beskryf die enorme impak wat hierdie stilte van God in menslike verdriet het op die menslike psige ten opsigte van dinge soos introversie, isolasie, verstoting en agtervolging. Dit lei ook tot wanhoop aan die lewe, die gemeenskap met mense en aan die kuns. In die afdeling "Liefde" verkry die spreker deur die liefde vir vrou en kind weer sin, waardeur die vertroue in die lewe, die natuur en God herontwaak. "Skoonheid" is die vierde afdeling. Hier is die spreker weer in staat om die wonder en skoonheid van die natuur te sien as ’n ligpunt in hierdie donker lewenslandskap. Waar die vorige bundels in hoofsaak gewy is aan maatskaplike en sosiale temas, fokus hierdie bundel eksklusief op die “ek” se belewenis, waardeur die gegewe verskraal word. Die vormloosheid van die gedigte (wegbeweeg van vaste digvorms soos sonnet en kwatryn) strek die poëtiese dissipline in die bundel nie tot wins nie en die digter maak hom meermale skuldig aan insinkings in die inhoud en beelding. Slegs enkele gedigte, waaronder "Geluide", "Vrae", "Stadsperd", "Winterreën" en "Klein ballade van die liefde", kan as oorwegend goed of geslaagd beskou word.

Die lang gedig "Grou mure" ondersoek weer die temas van die arbeider en sy lot en die teenstelling tussen stad en platteland. Dit vertel gedeeltelik die verhaal van ’n plaasboer wat deur ’n driejarige droogte op sy knieë gedwing word en daardeur na die stad gedryf word, waar hy as mynwerker en fabrieksarbeider in ellende ondergaan. In sy somber bestaan hunker hy terug na sy lewe op die plaas, wat broksgewys in sy oorpeinsings opgeroep word. Die gedig word opgedeel in ses afdelings, "Muur", "Voorspel", "Masjien", "Monstering", "Kantien" en "Kruis". Gedeeltelik word die gebeure deur ’n ek-verteller weergegee, en gedeeltelik in die vorm van verhaal en beskrywing. Dit bring mee dat die werk epies, liries en beskrywend van aard is, welke stylmiddels nie altyd voldoende geïntegreer is nie. Veral in die epiese gedeeltes is daar voortreflike werk en lewer die digter van sy beste digkuns tot op daardie stadium. Die geheel is egter gebrekkig weens die gebrek aan integrasie in die perspektief, baie stoplapverse en -woorde en gebrekkige tegniese konstruksie, veral in die aanwending van paarsgewys rymende viervoetige jambes, wat die rym onnodiglik sterk aksentueer en afbreuk doen aan die klank en betekenis van die geheel.

"Die mummie en ander verse" toon groot verstegniese ontwikkeling en die gedigte is oor die algemeen korter en nugterder, gevul met ironie. Hoewel die tema van lewenspyn steeds oorheersend is, word dit ook nou gekenmerk deur meer fasette en aspekte. Die lydende mens word hier ’n spelende mens wat as maskerdraer of hanswors optree om die pyn te verbloem. Die bundel tref dan ook met sy bitter uitbeelding van die mens in sy glanslose bestaan. Die verheerliking van die platteland word ook nou agterweë gelaat in die besef dat die hede nie in die verlede terug gevind kan word nie.

"Argekrobaat" word saamgestel uit die woorde “arge” (soos in “argief” en “argeologie”) en “akrobaat” en hierdie twee dele van die titel is die twee hoofmotiewe in die bundel. Die “arge”-motief vind uiting in verse van persoonlike en geestelike rekonstruksie deur in die evolusionêre en voorafgaande sake te delf om sin te vind in dinge. Hierdie soeke na sin vind plaas aan die hand van argeologiese en argivale rekonstruksies ("Argief", "Argeologie"), met behulp van mitologiese of religieuse figure ("Nebukadnesar"), soölogiese gegewens ("Die krap", "Papie") en literêre karakters ("Don Quijote"). Die “akrobaat” van die bundeltitel vind gestalte in verskeie verse wat die tragikomiese en absurditeit van die eietydse werklikheid weerspieël.

"Lemma" se titel verwys na ’n titel, aanhef of aankondiging van ’n onderwerp, maar dui andersyds daarop dat die woord ’n voorveronderstelling bevat wat as waar beskou word tot die teendeel bewys is en dus op ’n manier die waarheid verberg. Die bundel bevat 25 korter gedigte en twee langes. Veral die twee lang gedigte, "Wat het hulle met die mens gedoen" en "La Chute" (na Albert Camus se gelyknamige roman), beskryf die onreg en pyn wat die mens in verskillende tye moes ondergaan, en die individuele en gemeenskaplike skuld van die mens, wat ook op die ongeregtigheid van die apartheidsbestel van toepassing gemaak word. Sodoende kry sy werk hier vir die eerste keer nie net ’n maatskaplike nie, maar ook politieke relevansie. Baie van die gedigte in "Album" wat reeds in bundels ingesluit is, word grondig hersien en verwerk.

Die titel van "Smartlap" verwys na Van Dale se definisie van die woord as ’n “sentimentele cabaretlied” en toon selfspot met die soort rymende klag wat Pretorius graag skryf. Die bundel bevat gedigte oor die sieldodende grootstadbestaan, die digkuns en huldeblyke aan digters, met temas soos eensaamheid, vrees, miskenning, lewenspyn en verlange. Die digter neem bestek op van sy lewe en kyk ook vorentoe na sloping en die dood wat wag. Oor die algemeen is hierdie bundel egter ’n insinking en ontsier die retoriese en geykte taal en verskeie tendense (gebruik van vreemde woorde en ’n oordaad mitologiese en ander gegewens) die gedigte.

"Serusiet" se titel verwys na kristal. In hierdie bundel besin hy oor die mens se stryd teen verganklikheid en veral die ontnugtering van die mens wat sy toenemende eensaamheid saam met die ouderdom moet aanvaar. Antieke en moderne tye word aangeraak, mite en feit, verlede en hede, stad en land en daar word bevind dat eensaamheid en dood die samebindende faktore is wat alle mense in alle tye saamvoeg. Soos in al sy ander bundels is die gedigte ongelyk in gehalte, met voortreflike gedigte wat opgeneem is naas swakker werk. Talle van die gedigte bevat verwysings na die Griekse mitologie.

Die titel van sy volgende bundel, "Anamnese", beteken terugroep in die herinnering en in mediese terme beteken dit wat die sieke van sy eie siektetoestand kan onthou. Dit is dus ’n bundel hoofsaaklik oor siekte, aftakeling en dood, waar Odysseus gebruik word as die simbool van die mens se onvergenoegdheid met sy lewe en sy hunkering na wat anderkant die horison lê. Die bundel bevat vele aforistiese (lewenswyshede) formulerings. Hierdie bundel behandel ook ouderdom, die siekte en dood as belangrike motiewe, met die stad wat as simbool van onrus, verval en ondergang slegs deur eskatologiese hoop op ’n vae toekoms ontsnap kan word.

Na sy dood stel F.I.J. van Rensburg ’n bloemlesing uit sy werk saam onder die titel "Veelspalt", waarin nagelate verse ook opgeneem word.

Van sy gedigte word in verskeie versamelbundels opgeneem, waaronder "Groot verseboek", "Die Afrikaanse poësie in ’n duisend en enkele gedigte", "Afrikaanse natuurpoësie", "Uit ons digkuns", "Digterstemme", "Digters en digsoorte", "Digters en digkuns", "Afrikaanse verse", "Junior verseboek", "Woordpaljas", "Faune", "Die junior digbundel", "Uit ons letterkunde", "Miskien sal ek die wingerd prys", "Voorspraak", "Goudaar", "Liggaamlose taal", "Verse vir Opperman", "My Afrikaanse verseboek" en "Die mooiste Afrikaanse liefdesgedigte".

Hy publiseer sy gedigte ook in verskeie ander publikasies, waaronder "Standpunte" en "Tydskrif vir Letterkunde". Met die totstandkoming van die Potchefstroomse Universiteit vir Christelike Hoër Onderwys as onafhanklike universiteit in 1951 word hy versoek om ook die universiteitslied te skryf, wat deur die studenteraad goedgekeur word. Hy skryf ook die skoollied van Laerskool Monumentpark in Pretoria.

Naas gedigte publiseer hy ook ’n aantal kortprosastukke en letterkundige opstelle.

Sy hoorspel in verse, "Noag", word in 1970 deur die Afrikaanse Diens van die SAUK uitgesaai en word opgeneem in Leendert Dekker se versamelbundel "Drie Bybelhoorspele". Daar is ’n gebrek aan dramatiese konflik, soos byvoorbeeld blyk uit die slottoespraak van die hoofkarakter, wat ’n kwart van die teks beslaan. Dit is nietemin ’n drama wat sterk onderdele bevat en veral die Christelike geloofsworsteling van Noag is in sterk verse en aangrypend geteken. Noag is verskeur tussen absolute gehoorsaamheid in geloof en die bittere teleurstelling in die werklikheid na die hoë verwagtings wat hy van ’n nuwe sondelose wêreld gekoester het. Die drama "Amnesie" bly ongepubliseer.

Sy proefskrif oor Vondel se Christelike epos "Joannes de Boetgezant" word onder die titel "Die stryd tussen" "hemel en hel" gepubliseer. Hierdie proefskrif word deur verskeie Nederlandse kritici en akademici hoog aangeskrywe en professor W.A.P. Smit noem dit “’n onmisbare bydrae op sy terrein”.

Enkele verspreide prosastukke verskyn van hom, waaronder die skets "Wag" in die versamelbundels "Flitse!" en "Uit ons letterkunde", terwyl hy Edmond Rostand se "Die romanse oor die muur" in 1962 vertaal en saam met Marie van der Merwe ook Nikolai Gogolj se "Die inspekteur-generaal". ’n Vertaling van Joost van den Vondel se "Jeptha" bly ongepubliseer.

Hy ontvang in 1993 ’n eretoekenning van die Potchefstroomse Universiteit vir Christelike Hoër Onderwys.

Publikasies uit sy pen sluit in:







</doc>
<doc id="33536" url="https://af.wikipedia.org/wiki?curid=33536" title="Pous Gregorius IX">
Pous Gregorius IX

Gregorius IX was die 178ste pous van die Rooms-Katolieke Kerk van 1227 tot 1241.

Pous Gregorius IX is gebore as Ugolino di Conti (ook Ugolino dei Conti di Segni of Ugolino de Anagni) in Anagni, Italië tussen 1145 en 1170. Hy word aangestel as kardinaal-diaken van St. Eustasius deur sy neef Pous Innocentius III in Desember 1198. In 1206 is hy bevorder tot kardinaal-biskop van Ostia en Velletri as opvolger van Octavianus. Hy was die tweede kardinaal beskermheer van die Orde van die Franciskane. In 1219 word hy dekaan van die Kollege van kardinale. Op 19 Maart 1227 volg hy Pous Honorius III op en regeer tot sy dood op 22 Augustus 1241. Hy word opgevolg deur Pous Celestinus IV.
Die naam ‘Gregorius’ beteken 'wagter'.

Pous Gregorius IX het sy pontifikaat begin met die ekskommunikasie van keiser Frederik II. wat toe siek was in Otanto, op 29 September 1227 omdat hy steeds getalm het om op kruistog te gaan en nie sy verpligtinge as vasal van die pous nagekom het nie. Frederik het appèl aangeteken by die Europese vorste en wel na die Heilige Land vertrek waar hy met die Sarasene in skermutselings betrokke was. Hy was gou terug in Italië, waar die pous tydens sy afwesigheid probeer het om sy grondgebied aan te val. Frederik se aanval op die Pouslike Staat in 1228 was egter onsuksesvol en die keiser moes die pous om vergiffenis vra.

Die volk van Rome het teen die pous rebelleer en Gregorius het na Anagni gevlug, maar keer terug in Februarie 1230. Op 20 Julie 1230 word die verdrag van San Germano gesluit tussen die pous en die keiser. Toe Frederik II egter die Lombardiese Liga verslaan by Cortenuova op 27 November 1237, dreig hy om die hele Italië te onderwerp. Dit lei tot 'n nuwe ekskommunikasie op 12 Maart 1239 en 'n langdurige oorlog.

Pous Gregorius het Frederik tot ketter verklaar en 'n konsilie in Rome byeen geroep om die banvloek te bekragtig. Frederik het egter al die geestelikes wat na Rome op reis was, probeer vang en hulle skepe te laat sink. Die stryd het voortgeduur lank na Gregorius se dood op 22 Augustus 1241.

Pous Gregorius IX was 'n bekende juris. Hy het die kerkreg saamgevat in sy "Nova Compilatio decretalum" in 1234. Die eerste kopie is gedruk in Mainz in 1473 en dit was in gebruik tot 1917.

Gregorius het geglo dat kettery nie aan die biskoppe oorgelaat kan word nie omdat hulle ween lokale toestande dikwels laks was daar teenoor. In 1231 stig hy die Pouslike Inkwisisie onder leiding van die Dominikane Orde, maar stem nie saam met die gebruik van marteling om bekentenisse te bekom nie.

Hy het veertien kardinale aangestel, onder hulle was Sinibaldo de Fieschi (later Pous Innocentius IV) en Rinaldo Conti (later Pous Alexander IV).

Pous Gregorius IX het die Noordelike kruistog onderskryf en die Duitse Orde se pogings om Ortodoks Rusland te verower, veral die Pskov Republiek en die Novgorod Republiek. Die pous het die Lyflandse Broeders van die Swaard gevra om troepe na Finland te stuur om die Finne te help in hulle stryd met die Novgorod Republiek.




Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="33541" url="https://af.wikipedia.org/wiki?curid=33541" title="Hugenote-gedenkmuseum">
Hugenote-gedenkmuseum

Die Hugenote-gedenkmuseum by Franschhoek, in die Wes-Kaap, Suid-Afrika, gedenk die koms van die Hugenote na die Kaap van Goeie Hoop nadat hulle uit Frankryk moes vlug as gevolg van vervolging na die herroeping van die Edik van Nantes in 1685, en die bydrae wat hulle tot die ontwikkeling van Suid-Afrika gelewer het. Dit staan op dieselfde terrein as die Hugenotemonument.

Die museumgebou is die herboude Saasveld, die elegante agtiende-eeuse woning van baron Willem Ferdinand van Reede van Oudtshoorn. 

Die museum beskik oor 'n groot verskeidenheid meubels, Bybels, silwerware, kombuisgereedskap, dokumente en artefakte wat die lewe van die Hugenote aan die Kaap van Goeie Hoop treffend uitbeeld. Aandenkings is ook hier te koop, onder meer die Hugenotekruis wat gereeld deur nasate van die Hugenote by geskikte geleenthede as identifikasieteken gedra word.

Agter die gedenkmuseum is 'n boog aangebring waarop die woorde "“Post tenebras lux”" – wat “na die duisternis: lig” beteken, herinner aan die feit dat baie die Hugenote as vlugtelinge in Suid-Afrika 'n heenkome gevind het.

Die museum-anneks is geleë oorkant die straat en bevat verdere uitstallings, asook 'n aandenkingswinkel.




</doc>
<doc id="33543" url="https://af.wikipedia.org/wiki?curid=33543" title="Godfrey Mokoena">
Godfrey Mokoena

Godfrey Khotso Mokoena OIS (gebore 6 Maart 1985 in Heidelberg) is 'n Suid-Afrikaanse atleet wat spesialiseer in die verspring en driesprong.

Mokoena het Suid-Afrika se eerste medalje tydens die Olimpiese Somerspele 2008 ingepalm. Hy het 'n silwermedalje verower toe hy 'n afstand van 8,24 m gespring het tydens die verspringfinaal vir mans.

Godfrey Khotso Mokoena is gebore in 'n gesin van twee kinders. Sy vader werk vir 'n internasionale tabakgroep en was een van die grootste Suid-Afrikaanse ver- en driesprongatlete wat talle nasionale junior- en seniorrekords verbeter het. Na sokker en basketbal kom Godfrey op 13-jarige leeftyd met atletiek in aanraking. Op skool word sy talent deur 'n onderwyser en afrigter, Elna de Beer, opgemerk. Hy begin homself toespits op hoogspring en behaal hiermee in 2001 'n vyfde plek by die wêreldjeugkampioenskappe.

Mokoena studeer suksesvol af aan die Noordwes-Universiteit in Potchefstroom waar hy ook verskeie vername atlete ontmoet.

Mokoena behaal sy eerste internasionale sukses in 2004 deur by die wêreldkampioenskap vir juniors in Lissabon 'n goue medalje in driekamp te wen. Met 'n beste poging van 16,77 m verslaan hy die Chinees Zhu Shujing (silwer; 16,64 m) en die Oekraïnse atleet Viktor Kuznetsov (brons; 16,58 m). Hy wen ook 'n silwer medalje in verspring tydens die kampioenskap. Later in die jaar verteenwoordig hy Suid-Afrika by die Olimpiese Somerspele 2004 in Athene, maar faal na die eerste rondte met 'n beste poging van 16,23 m.

In 2005 haal Mokoena vir die eerste keer die eindronde op 'n wêreldkampioenskap. Tydens die verspringfinale van die kampioenskappe in Helsinki verower hy 'n sewende plek met 8,11 m. Twee jaar later by die 2007-wêreldkampioenskap in Osaka verbeter hy sy posisie en behaal 'n vyfde plek met 8,19 m.

Hy behaal sy eerste groot prestasie in 2008, op 23-jarige leeftyd, deur die wêreldtitel te verower in Valencia, Spanje. Met 'n sprong van 8,06 m troef hy die Brit Chris Tomlinson (silwer; 8,08 m) en die Saoediër Mohamed Salman Al Khuwalidi (brons; 8,01 m).

Tydens die wêreldkampioenskap van 2009 in Berlyn, Duitsland spring hy 8,49 m wat hom in die 2de plek (silwer medalje) plaas.



</doc>
<doc id="33551" url="https://af.wikipedia.org/wiki?curid=33551" title="Agterhoek">
Agterhoek

Die Agterhoek (Nedersaksies: "Achterhook") vorm die mees oostelike deel van die provinsie Gelderland in Nederland.

Die Agterhoek strek van die rivier die IJssel in die weste, die Oude IJssel in die suidweste tot by die Duitse grens in die ooste, en die grens met Overijssel in die noorde. Doetinchem, Winterswijk en Zutphen sy die mees bekende stede in die Agterhoek. Doetinchem is die mees grote stad in die Agterhoek en het 58.000 inwoners.


</doc>
<doc id="33553" url="https://af.wikipedia.org/wiki?curid=33553" title="FAQ">
FAQ

'n FAQ (Engels vir Frequently Asked Questions) is 'n lys van algemene kwelvrae met antwoorde oor 'n bepaalde onderwerp.

Baie webwerwe gebruik FAQ-lyste om besoekers se gereelde vrae te beantwoord.

Nuusgroepe op die internet wat oor 'n spesifieke onderwerp handel gebruik dikwels 'n FAQ om beginnersvrae te antwoord, sodat die ander gebruikers nie herhaaldelik dieselfde vrae hoef te antwoord nie.

FAQ-lyste gebruik meestal die volgende struktuur:

Waar V: staan vir die "vraag" en die A: vir die "antwoord" (in Engels Q: vir "question" en A: vir "answer").


</doc>
<doc id="33555" url="https://af.wikipedia.org/wiki?curid=33555" title="Morfeem">
Morfeem

’n Morfeem is die kleinste betekenisdraende deeltjie waarin woorde opgedeel kan word. Dit wil sê die morfeem is ’n struktuur wat uit klankeenhede bestaan, maar klank is in die geheel nie betekenisdraend nie. Nie alle morfeme is woorde nie, maar sommige woorde kan uit slegs een morfeem bestaan. ’n Morfeem mag alleenstaande of nie-alleenstaande wees, terwyl ’n woord per definisie alleenstaande is. As ’n alleenstaande morfeem ’n woord is, word dit as ’n stam geklassifiseer. Affikse word tot morfeme gevoeg om komplekse te vorm en ’n affiks ken verdere betekenis aan morfeme toe, byvoorbeeld ’n attributiewe –s as pluraliseerder of predikatiewe ge- om ’n werkwoord in die verledetyd te plaas. 

Ons onderskei tussen twee tipes morfeme:

Wat woordstruktuur betref, het elke woord 'n vrye- of stammorfeem, en kan dit een of meer fleksiemorfeme hê. 

'n Fleksiemorfeem wat voor 'n vrye morfeem geplaas word, word 'n "voorvoegsel" genoem. 'n Fleksiemorfeem wat agter 'n vrye morfeem geplaas word, word 'n agtervoegsel genoem.

Die vorm van 'n fleksiemorfeem kan baie verskillend wees. Onder die vorm van 'n fleksiemorfeem, verstaan ons die verskil tussen die vorm van 'n woord met die gegewe fleksiemorfeem en dié van 'n ander woord met dieselfde stam, maar sonder die fleksiemorfeem. Die vorm van die 'meervoud' fleksiemorfeem in die woord "tafels" is daardie deel wat met "tafel" verskil. Die fleksiemorfeem is dus die agtervoegsel "-s".

Die mees gewone vorme van fleksiemorfeme is voorvoegsels, agtervoegsels, invoegsels, klinkervariasies en ten slotte variasies van die eerste vier vorme.

Een voorbeeld van 'n klinkervariase kom voor in die onvoltooide verlede tyd van die Nederlandse woord "loop", naamlik "liep". Die vorm van die morfeem is dus nie "ie" nie, maar wel dit waardeur "liep" verskil van "loop", of, kort gesê, '-ie' en nie '-oo-' nie.

Afrikaans daarenteen het byna glad nie die onvoltooide verlede tyd nie, en werkwoorde word nie verbuig nie, so fleksiemorfeme in die vorm van klinkervariasies kom selde voor. Een voorbeeld is egter 'kon', die onvoltooide verlede tyd van 'kan'.

Hierdie klinkervariasie word in die linguistiek "Ablaut" of "vowel gradation" genoem.

Tale met fleksiemorfeme kan dus belangrik van mekaar verskil wat betref die vorm van hierdie morfeme. Daar is ook andere verskille moontlik as slegs die bogenoemde, byvoorbeeld verskille tussen die tipes agtervoegsels.

Behalwe vir die morfeme en hul vorme, kan 'n woord ook 'n vormelement sonder betekenis hê, maar met 'n bepaalde 'sintaktiese' funksie. Die funksie bestaan daarin dat dit die woord geskik maak om in bepaalde kombinasies met ander woorde gebruik te kan word, en ongeskik in ander kombinasies. Mens kan hiervoor die term paramorfeem gebruik.

Daar is byvoorbeeld geen betekenisverskil tussen "loop" en "loopt" in "ik loop" en "jij loopt" nie, maar die sintaks van die Nederlandse taal verwag dit. Dieselfde geld vir die verskil in Frans tussen "bon" en 'bonne" in "un bon homme" en "une bonne femme".

Afrikaans maak glad nie hierdie verskil in persoonsuitgang nie.

'n Voorbeeld van 'n paramorfeem in Afrikaans is die skimstam.

Naas vrye en gebonde morfeme bestaan daar ook morfeme wat uitsluitend in kombinasie voorkom en afsonderlik geen betekenis het nie. In Engels heet so iets 'n "cranberry morpheme", omdat die "cran-" op sigself geen betekenis het nie en uitsluitlik in die woord "cranberry" voorkom. In Afrikaans is voorbeelde hiervan die woorde "biltong" en "sprinkaan", omdat "bil-" en "-kaan" onderskeidelik nie alleenstaande kan wees nie en slegs voorkom as deel van die woorde biltong en sprinkaan.

'n Tweede "besondere" morfeemsoort is die "bindmorfeem", wat hoofsaaklik in die vorm "-s-" en "-en-" voorkom. Verwys na die voorbeeldkassie bo vir 'n voorbeeld.




</doc>
<doc id="33558" url="https://af.wikipedia.org/wiki?curid=33558" title="Satanistiese jeugkultuur">
Satanistiese jeugkultuur

Satanisme onder jongmense is in sekere Westerse gemeenskappe sedert die laat 20ste eeu 'n aktuele onderwerp, alhoewel beweerde "Satanistiese" aktiwiteite van jeugdiges – en volwassenes – veral in minder ernstige media op 'n opspraakwekkende manier behandel word. Onthullings van jongmense wat beweer dat hulle self lid van "Satanistiese" sirkels was, word eweneens deur die mediabedryf versprei en bevorder só die fantasie van jongmense wat self graag by Satanistiese aktiwiteite betrokke wil raak.

Ouers is dikwels verontrus vanweë die "Satanistiese" simbole en rockmusiek wat by hul kinders gewild raak. Sosioloë en sekte-deskundiges van Europese kerke betwyfel egter dat daar sprake van 'n golf van Satanistiese aktiwiteite in Westerse gemeenskappe kan wees en verwys liewer na die strukturele motiewe agter "Satanistiese" gedrag onder jongmense.

Verskillende wetenskaplike dissiplines het pogings onderneem om die Satanistiese jeugkultuur met hul eiesoortige begripmateriaal te beskryf:

Alhoewel daar in die Suid-Afrikaanse media – net soos in ander Westerse lande – 'n hewige debat oor die verskynsel van "Satanisme" gevoer word, is daar min betroubare bronnemateriaal ten opsigte van "Satanistiese" gedrag onder jongmense beskikbaar. Gewoonlik is aanhangers van sowel georganiseerde Sataniste asook onafhanklike groeperings nie bereid om met die media oor hulle geloof en praktyke te gesels en hul geheime prys te gee nie.

Die groot aantal berigte van beweerde voormalige lede van "Satanistiese" groeperings is dikwels nie geloofwaardig nie of selfs versin. Net omdat "Satanisme" in die geheim beoefen word, voel mense met 'n sterk geldingsdrang tot hierdie onderwerp aangetrokke, en bedriegers loop nouliks gevaar om ontmasker te word nie. Die mediabedryf se neiging om sensasie te skep bied 'n gunstige geleentheid om hierdie soort verhale te publiseer en aan 'n groot publiek bekend te stel.

Die onderwerp bied soms 'n goeie kans aan psigies verstoorde mense om uitdrukking aan hul vrese en wanvoorstellings te gee. Boeke soos "Lukas – Vier Jahre Hölle und zurück" (wat in die Duitse taalgebied verskyn het) lewer bewys dat hierdie soort stories eerder met paranoïed-skitsofrene versteurings as met die uitbreiding van "Satanisme" te doen het. Ongelukkig word hierdie verhale soms ook in werke van deskundiges aangehaal wat nie in staat is om die geloofwaardigheid van die outeurs te bepaal nie.

Verhale van gewese "Sataniste" moet dus steeds krities beskou word. Wetenskaplike navorsing ten opsigte van "Satanisme" as 'n algemene fenomeen onder jongmense asook ondersoek aangaande die werklike agtergronde van enkele "Satanistiese" insidente sal nie bevorder word nie indien oordrewe vrese en teorieë oor beweerde "Satanistiese" sameswerings aangewakker word.


</doc>
<doc id="33559" url="https://af.wikipedia.org/wiki?curid=33559" title="Fernando Alonso">
Fernando Alonso

Fernando Alonso Díaz (gebore op 29 Julie 1981 in Oviedo) is 'n Spaanse Formule Eenrenjaer en 'n tweemalige wêreldrenkampioen. As 24-jarige wen hy sy eerste F1-titel in 2005 en word so die jongste persoon om 'n Grand Prix-seisoen te wen. Die rekord is in 2008 deur Lewis Hamilton en weer in 2010 deur Sebastian Vettel verbeter.

Alonso het reeds op driejarige ouderdom met knortjorre rondgerits. Hy het daarna in 1994–1997 knortjorwedrenne gewen in Spanje, en is in 1996 as die wêreldknortjorkampioen gekroon.

Hy het die wêreld van Formule Een in 2001 betree by die Minardispan, en verskuif na Renault as toetsbestuurder die volgende jaar. Alonso is in die 2003-seisoen bevorder tot 'n gereelde renjaer in die Franse span.

Tydens die 2007-seisoen het Alonso vir die McLarenspan gejaag, maar is later terug na Renault vir twee seisoene in 2008–2009. Sedert die 2010-seisoen is Alonso opgeneem in die Ferrarispan, om die Italiaanse span verder te versterk. Die salaris wat hy by Ferrari verdien het in die 2010-seisoen word geskat op 30 miljoen euro, en sedert die onttrekking van Kimi Räikkönen aan die einde van 2009, word Alonso die hoogsbesoldigde F1-bestuurder vir die 2010-seisoen.

Fernando Alonso is die enigste jaer wat Michael Schumacher kon troef op sy hoogtepunt as sesmalige wêreldkampioen.


</doc>
<doc id="33566" url="https://af.wikipedia.org/wiki?curid=33566" title="Afrikaanssprekende bevolking in Suid-Afrika">
Afrikaanssprekende bevolking in Suid-Afrika

Volgens die 2011 sensus van Suid-Afrika, was daar ’n totaal van 6 855 082 mense wat Afrikaans as ’n eerste taal praat. Volgens die 2001 Namibië sensus het 11.4% van die Namibiërs Afrikaans as hulle huistaal gehad. Die getal Afrikaanssprekendes tydens die sensus van 2011 in Suid-Afrika volgens plaaslike munisipale grense is soos volg:


</doc>
<doc id="33573" url="https://af.wikipedia.org/wiki?curid=33573" title="Oos">
Oos

Oos is een van die vier hoof windrigtings. Die ander hoof windrigtings is: noord, suid en wes.

Oos is direk teenoorgesteld van wes, soos suid die teenoorgestelde rigting van noord is.

Die woord "oos" is afgelei van "Oriënt" wat letterlik beteken: die son kom in die "ooste" op.

Op die aarde praat mense ook van die Ooste as hulle van plekke in die oostelike halfrond praat. Voorbeelde:


</doc>
<doc id="33574" url="https://af.wikipedia.org/wiki?curid=33574" title="Wes">
Wes

Wes is een van die vier hoofwindrigtings. Die ander hoofwindrigtings is: noord, oos en suid.

Wes is die teenoorgestelde rigting van oos; op die kompasroos lê noord bo en wes links.

Die son sak in die weste. Vandaar die slagspreuk: "As die son sak in die weste, is die luiaard op sy beste".

Die skryfwyse vir 'weste' as windrigting is met 'n klein "w", vir die aanduiding van 'n bepaalde gedeelte van 'n land (soos Wes-Australië), 'n provinsie (soos Wes-Vlaandere) of 'n streek (soos Wes-Friesland) gebruik mens 'n hoofletter "W".



</doc>
<doc id="33575" url="https://af.wikipedia.org/wiki?curid=33575" title="Noord">
Noord

Noord is een van die vier hoofwindrigtings. Die ander hoofwindrigtings is: oos, suid en wes.

Noord is die teenoorgestelde rigting van suid, en dui die rigting van die Noordpool aan. Omdat daar vir rigtingbepaling dikwels van 'n magnetiese kompas gebruik gemaak word, en die kompasnaald nie presies na die noordpool wys nie, onderskei mense tussen die "geografiese" noord en die "magnetiese" noord. Daarnaas is daar ook 'n "astronomiese" noord soos volgens die sterre bepaal.

Die "geografiese noord" of "ware noord" is die rigting van die geografiese noordpool. Dit is by benadering ook die astronomiese noord.

Die "magnetiese noord" is die rigting op die horisontale vlak waarheen die magneetnaald van 'n magnetiese kompas wys. Die geomagnetiese noordpool is in die noorde van Kanada geleë, en is voortdurend aan die beweeg. Die kompasnaald sal as gevolg van plaaslike omstandighede nie presies na die magnetiese noordpool wys nie. Die afwyking tussen die geografiese en die magnetiese noord op die horisontale vlak word die magnetiese deklinasie of magnetiese afwyking genoem.

Die astronomiese noord is die rigting van die hemelpool. Dit is by benadering die rigting van die Poolster.




</doc>
<doc id="33576" url="https://af.wikipedia.org/wiki?curid=33576" title="Affiks">
Affiks

'n Affiks is 'n taalkundige term vir 'n woorddeel, wat opsig self nie betekenis dra nie, maar wat aan ander woorde geheg word om sodoende nuwe woorde te vorm.

'n Affiks kan een van die volgende wees:



</doc>
<doc id="33577" url="https://af.wikipedia.org/wiki?curid=33577" title="Leadership in Energy and Environmental Design">
Leadership in Energy and Environmental Design

LEED (Engels vir "Leadership in Energy and Environmental Design") is 'n puntestelsel wat in 1998 deur die VSA se "Green Building Council (USGBC)" opgestel is om geboue mee te beoordeel. Dit maak 'n stel standaarde vir die omgewingsvriendelike en onderhoubare konstruksie van geboue beskikbaar.

LEED v2.2 maak voorsiening vir die toekenning van 69 moontlike punte en vier sertifikasies vir nuwe konstruksies en groot opknappings aan kommersiële geboue:

Professionele persone wat in "groen"-geboue spesialiseer kan 'n LEED-akkreditasie bekom deur die LEED-eksamen af te lê. Hierdie akkreditasie stel individuele in staat om die beoordeling van geboue te fasiliteer. Professionele akkreditasie word deur die Green Building Certification Institute geadministreer.

Die LEED-standaard neem nie die plaaslike omgewingsfaktore, soos die gemiddelde buite temperatuur, in ag nie.




</doc>
<doc id="33581" url="https://af.wikipedia.org/wiki?curid=33581" title="LEED">
LEED

LEED kan na een van die volgende sake verwys:



</doc>
<doc id="33583" url="https://af.wikipedia.org/wiki?curid=33583" title="Emfiseem">
Emfiseem

Emfiseem of chroniese obstruktiewe longsiekte is 'n longsiekte wat voorkom as die lugsakkies in die longe hulle elastisiteit verloor. Alveoli in die longe blaas op wat gaswisseling in die longe bemoeilik. Mense wat aan emfiseem ly vind dit moeilik om asem te haal.

Emfiseem word veral aangetref in gevalle van asma en chroniese brongitis waar die elastisiteit van die longe aangetas word. Rook is ook 'n groot oorsaak.

Emfiseem gaan gepaard met kortasemheid. Later verkleur die lippe, tong en naels blou. Asemhalingbewegings van die ribbes word ook beperk en die volume lug wat in- en uitgeasem word, word ingekort. Emfiseem sal heel moontlik lei tot 'n vergrote hart en hartversaking.


</doc>
<doc id="33584" url="https://af.wikipedia.org/wiki?curid=33584" title="Lae-energie elektrondiffraksie">
Lae-energie elektrondiffraksie

LEED of Lae-energie elektrondiffraksie (Engels: "Low Energy Electron Diffraction"), is 'n fisiese metode om die wyse van absorpsie van gasatome op 'n oppervlak te bestudeer. Dit berus op die konsep van interferensie van elektrongolwe. Die interferensie sorg vir 'n duidelik rooster op 'n monitor.


</doc>
<doc id="33587" url="https://af.wikipedia.org/wiki?curid=33587" title="Windrigtings">
Windrigtings




</doc>
<doc id="33588" url="https://af.wikipedia.org/wiki?curid=33588" title="Kompas">
Kompas

'n Kompas is 'n navigasie-instrument om die rigting ten opsigte van die noorde te bepaal. Die aarde draai in die rigting wat deur die pyl aangedui word - dit wil sê van wes na oos. Dit lyk vir ons of die son soggens in die ooste opkom en deur die hemelboog na die weste oorbeweeg, maar in werklikheid is dit die plek op die aarde waar ons staan wat van wes na oos beweeg. 

Die naam van hierdie windrigting, oos, is afgelei van die antieke Indiese woord "idh-ta" wat “hitte" beteken; die sonsopkoms word geassosieer met die koms van die hitte. Wanneer die son ondergaan, is dit aand. Die antieke Indiërs het dit "vassati" genoem; die Latynse woord vir aand is vesper (die aandster, Venus, word soms ook Vesper genoem). 

Die benaming WES, waar die son ondergaan, is uit bostaande benaminge afgelei. Die rigting lê teenoorgesteld van oos. Dit is weer eens die draaibeweging van die aarde wat veroorsaak dat die son agter, die horison verdwyn. Die aarde draai soos 'n tol in die rondte sodat dit voorkom asof dit om 'n as roteer. Hierdie denkbeeldige aardas strek van die Noordpool deur die middelpunt van die aarde na die Suidpool. 

As ons die aardas van die Noordpool af die lug in verleng, kom ons by die Poolster uit. Daarom weet ons ons kyk NOORD as ons (in die Noordelike Halfrond) na die Poolster kyk. Toe seevaarders van die lande in die noorde in die rigting van die ewenaar begin seil het, het hulle opgemerk dat hierdie gebiede baie warmer is as hul tuislande in Europa. 

Om hierdie nuwe gebiede 'n naam te gee, het hulle, elk in hul eie taal, woorde soos "sudh", "sunno" of "Sonne" – wat almal “son" of “hitte" beteken - gebruik. Met verloop van tyd het ons woord SUID uit hierdie woorde ontwikkel. Soms is dit nodig om ‘n rigting met absolute noukeurigheid aan te dui en dan is selfs die tussenpunte op die kompas nie noukeurig genoeg nie. 

Die kleinste aanvanklike afwyking in die rigtingshoek groei tot ŉ baie groot verskil op 'n groot afstand. Om rigting so akkuraat as moontlik aan te dui, word die volle sirkel van die horison in 360 grade verdeel. Elke graad word in 60 boogminute verdeel en elke boogminuut in 60 boogsekondes. Op hierdie wyse kan die rigting van enige punt op die horison met die grootste noukeurigheid vasgestel word en sal enige aanvanklike fout baie klein wees. Wanneer 'n reisiger in die begin ‘n klein foutjie met sy koerspeiling maak, kan dit ook nog gedurende die reis reggestel word. 

Die kompas is ‘n instrument waarop al die hoofwindrigtings aangetoon word. Die kompas het 'n magnetiese naald wat pal in 'n noordsuid-rigting staan vanweë die magnetisme van die aarde. Maar die noordelike rigting waarin die kompasnaald wys, is die “magnetiese" noord, wat 'n paar grade van die “geografiese" of ware" noord verskil. Hierdie klein afwyking word magnetiese deklinasie genoem. In Suid-Afrika wissel die deklinasie tussen 14° en 25° wes van die ware noord. Wanneer 'n koers uitgewerk word, moet die magnetiese deklinasie altyd in ag geneem en die nodige veranderinge aangebring word.

Die noord wat deur ŉ kompasnaald aangedui word, is die magnetiese noord en nie die geografiese noord nie. Die magnetiese Noordpool lê tans op 77˚ N en 102˚ W op die Bathurst-eiland in Melville Sound, NNW van die Boothia-skiereiland in Noord-Kanada, maar dit verander gedurig van posisie. Dit is egter belangrik vir vlieëniers, seevaarders en wetenskaplikes om die posisie van die geografiese noord te weet. Om dit vas te stel, word ŉ giroskopiese kompas gebruik. 

As hierdie instrument eers presies ingestel is op die geografiese noord, word dit nie, soos die magnetiese kompas, beïnvloed deur yster of elektroniese apparate wat dalk in die omgewing is nie. Daarbenewens kan die giroskopiese kompas ook rigting aandui selfs oor die pool, waar ŉ gewone kompas dit nie kan doen nie. Die giroskopiese kompas is in wese ŉ giroskoop. Hierdie instrument bestaan uit ŉ swaar skyf wat deur elektrisiteit aangedryf word en met ŉ baie hoë snelheid draai. 

Die as van die skyf word gesteun deur ŉ stelsel van konsentriese ringe, of kompasbeuels, en wel op so ŉ manier dat hierdie beuels in die rondte kan draai of skuins kan staan sonder dat die skyf saam met hulle beweeg. Dit is bekend dat ŉ liggaam wat in die rondte draai, neig om die as van rotasie altyd in dieselfde rigting te laat wys. Wanneer die giroskoop dus aan die draai gesit word, sal sy as ŉ konstante rigting, en as dit in kompasbeuels gemonteer is, sal dit hierdie rigting hou selfs al draai of kantel die voertuig of vaartuig waarin dit geïnstalleer is. 

Die giroskoop word ook nie deur die draaibeweging van die aarde beïnvloed nie. As ons dus ŉ giroskoop aan die beweeg sit en ons draai dit so dat sy as noord wys, sal dit aanhou om noord te wys, ongeag die rigting en die posisie van die liggaam waarop dit gemonteer is. ŉ Giroskoop kan dus as ŉ kompas gebruik word en om hierdie rede is die naam “giroskopiese kompas” daaraan gegee. As ŉ giroskopiese kompas eers op die noorde ingestel is, sal hy altyd na die geografiese noord wys. Die ander punt van die as van die giroskopiese wys dan natuurlik na die geografiese suid, net soos die ander punt van ŉ magnetiese kompasnaald die magnetiese suid aandui. 

Die punte op die kompas word gebruik vir oriëntering – dit wil sê om vas te stel in watter rigting 'n sekere punt lê. Hoe kan die kaptein van 'n skip, of die loods van 'n vliegtuig, of 'n reisiger in die woestyn die regte koers vind om by sy bestemming uit te kom? Hy moet homself oriënteer – dit wil sê hy moet bepaal of sy bestemming ten noorde of ten suide ten ooste of ten weste lê van die plek waar hy hom op daardie oomblik bevind. Dan moet hy 'n denkbeeldige lyn trek van die plek waar hy is tot by die plek waarheen hy wil gaan. Hierdie lyn is dan die rigting of koers wat hy moet volg.

Dit is maklik om 'n mens se rigting met 'n kompas te bepaal. Maar hoe kan 'n mens rigting sonder ŉ kompas bepaal? Daar is twee maniere waarop dit gedoen kan word, nl. met behulp van die son en met behulp van die sterre. In die geval van die son het ons 'n horlosie nodig. Plaas die horlosie horisontaal op die palm van die een hand met die syfer 12 na die son gerig. (Wanneer ons 'n speld so hou dat sy skaduwee deur die 1 en die 2 van die 12 en deur die middelpunt van die horlosie val. weet ons dat die 12 presies reg na die son gehou word.) 

Die hoek wat gevorm word as die 12 en die uurwyster met die middelpunt van die horlosie verbind word, word nou gehalveer. Hierdie halveerlyn is ons noord-suid-lyn. In die Noordelike Halfrond word op dieselfde manier te werk gegaan, maar daar word die uurwyster na die son gerig. Die hoek wat die uurwyster en ŉ lyn na die twaalf met die middelpunt van die horlosie maak, word gehalveer om die noord-suid-lyn aan te dui. Met behulp van die Suiderkruis kan ons snags die suigrigting bepaal deur die lang-as van die sterrebeeld 4,5 keer te verleng en dan van daardie punt af in die hemel ŉ loodlyn na die horison te trek. Suid sal wees waar die loodlyn die horison raak. 



</doc>
<doc id="33589" url="https://af.wikipedia.org/wiki?curid=33589" title="Ludwig Taschner">
Ludwig Taschner

Ludwig Taschner (1942–2008) is 'n bekende rooskweker van Haakdooringlaagte, wat noord-oos van Pretoria, Suid-Afrika geleë is. Hy het nagenoeg 1 miljoen roosbome (ongeveer 800 variëteite) wat hy in sy kwekery van ongeveer 50 hektaar verbou. Hy is bekend vir die rose wat hy vir Mimi Coertse gekweek het, en die rose wat hy na Nelson Mandela, Margaret Roberts en Rina Hugo vernoem het.

Taschner het ook 'n boek met die titel "Roses" geskryf, en stuur 'n e-pos nuusbrief genaamd, "Talking roses", aan sowat 10 000 intekenare per maand uit.



</doc>
<doc id="33590" url="https://af.wikipedia.org/wiki?curid=33590" title="Pous Celestinus IV">
Pous Celestinus IV

Celestinus IV was die 179ste pous van die Rooms-Katolieke Kerk vir sewentien dae in 1241. Vir ander kort pontifikate sien Lys van kortste pontifikate.

Pous Celestinus IV is gebore as Goffredo de Castiglione in Milaan, Italië. Hy is die seun van Giovanni Castiglioni en Cassandra Crivelli, 'n suster van Pous Urbanus III. Op 18 Julie 1223 word hy kanselier van Milaan en op 18 September 1227 maak Pous Gregorius IX hom kardinaal van Sint Markus. Hy word as pouslike legaat na Lombardye gestuur om die stede daar wat aan die Hohenstaufen trou gebly het, oor te haal om hulle by die pous te skaar, egter sonder sukses. In 1238 word hy kardinaal-biskop van Sabina. Op 25 Oktober 1241 volg hy Pous Gregorius IX op en regeer tot sy dood op 10 November 1241. Hy word opgevolg deur Pous Innocentius IV.
Die naam ‘Celestinus’ beteken 'hemelse'.

Die pousverkiesings van 1241 is onder baie moeilike omstandighede gehou wat die pous se dood verhaas het. Die kardinale was verdeel oor die stryd teen die keiser Frederik II. Een groep wou die beleid van Pous Gregorius IX voortsit en Frederik verneder as 'n pouslike vasal. Frederik het egter twee kardinale gevange gehou in Tivoli en het 'n bondgenoot in Rome gehad met die naam Kardinaal Giovanni Colonna. Colonna het die keiser gesteun om dat die kurie in die hande was van 'n vyand van die Colonna-familie, senator Matteo Rosso Orsini. Orsini het die konklaaf gevange gehou in die vervalle Septizodium paleis, waar die dak gelek het. Een van die kardinale het siek geword van die omstandighede en gesterf.
Orsini se kandidaat Romano da Porto was onaanvaarbaar omdat hy die professore van die Universiteit van Parys vervolg het en homself onwelvoeglik gedra het in die teenwoordigheid van die koningin-moeder. Frederik se kandidaat Otto van St. Nicholaas was ook nie vir die kardinale aanvaarbaar nie. Op 25 Oktober 1241 kies die konklaaf met slegs sewe kardinale vir Pous Celestinus IV. Hy was egter al oud en uitgeput deur die omstandighede van die konklaaf en sterf sewentien dae later op 10 November 1241. Sy enigste pouslike daad was die ekskommunikasie van Matteo Orsini.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="33592" url="https://af.wikipedia.org/wiki?curid=33592" title="Rina Hugo">
Rina Hugo

Rina Hugo is 'n bekende Suid-Afrikaanse sangeres. Rina Hugo is in 1978 saam met Bruce Sanderson as wenners van die ATKV se Crescendo aangewys.

Sy verwerf haar B.Mus.-graad aan die Noordwes-Universiteit (toe nog Potchefstroomse Universiteit vir CHO) in 1970. Sy was ook lid van die Alabama Studentegeselskap. Rina het uitgeblink in feitlik alle genres wat deur 'n solis beoefen kan word naamlik: Opera, oratorium, operette, musiekblyspele, die kunslied en ligte musiek.


Rina was ook in die 1986-rolprent, "You Must Be Joking!" te sien saam met bekendes soos Carike Keuzenkamp, Kallie Knoetze, Leon Schuster, Mike Schutte en Janine Pretorius.




</doc>
<doc id="33593" url="https://af.wikipedia.org/wiki?curid=33593" title="Mimi Coertse">
Mimi Coertse

Mimi Coertse (1932-), is 'n Suid-Afrikaanse sopraan. Sy is welbekend vir haar vertolking van Afrikaanse kunsliedere.

Maria Sophia Coertse is op 12 Junie 1932 in Durban, Natal gebore. Sy matrikuleer aan die Hoër Meisieskool Helpmekaar in Johannesburg. In 1949 begin sy haar stemopleiding in Suid-Afrika. In Julie 1953 trou sy met die uitsaaier en komponis, Dawid Engela. Sy verruil Suid-Afrika in September 1953 vir Londen, reis later na Den Haag en uiteindelik na Wene. Sy begin haar opleiding met Maria Hittorff en Josef Witt in Januarie 1954.

Coertse maak haar debuut in Januarie 1955 as die Eerste Blommemeisie in Richard Wagner se "Parsifal" by die "Teatro San Carlo"-teater in Napoli, Karl Böhm het begelei. Sy sing ook in "Basle" by die Teatro San Carlo. Op 17 Maart 1956 maak sy haar debuut by die Weense Staatsopera as die Koningin van die Nag in "Die Towerfluit" deur Mozart en bly aan by die Weense Staatsopera tot 1978. Haar Covent Garden-debuut was in 1956, in dieselfde rol. Sy het dié rol uiteindelik meer as 500 keer in vier tale (Duits, Engels, Frans en Italiaans) uitgevoer.

In die 1960’s tree sy dikwels ook in ander Europese operasentra op. In 1966 ken die Oostenrykse regering die titel Kämmersangerin aan haar toe.

In 1973 keer sy terug na Suid-Afrika, waar sy gereeld vir die destydse streeksrade optree, terwyl sy tot in 1978 ook nog kontrakverpligtinge in Wene nakom. Sy 'n gereelde gas op Suid-Afrikaanse verhoë en ook 'n gereelde uitsaaier op radio en televisie.

In 1996 word sy deur Oostenryk se Bondsministerie vir Wetenskap en Kuns met die goue Österreichisches Ehrenkreuz (Oostenrykse Erekruis, eerste klas) vereer, die hoogste eerbewys wat ’n kunstenaar in dié land kan ontvang. In dieselfde jaar werk het sy die EP "The Diva Divine" saam met Nataniël uitgereik. In 1998 word ’n eredoktorsgraad van die Universiteit van Pretoria en in 2013 van Unisa aan haar toegeken.

Sy het haarself ook toegespits om jong Suid-Afrikaanse sangers uit te wys en op te lei. In 1998 stig Mimi Coertse en Neels Hansen die "Black Tie Ensemble", 'n ontwikkelingsprojek wat jong, klassiek-opgeleide sangers die geleentheid bied om die gaping tussen hulle opleiding en 'n professionele optrede te oorbrug.


Behalwe vir haar Afrikaanse kunsliedere het sy onder andere die volgende operas uitgevoer:





</doc>
<doc id="33595" url="https://af.wikipedia.org/wiki?curid=33595" title="Spil (lughawe)">
Spil (lughawe)

'n Spil is 'n term in die lugvaart en verwys na 'n lughawe waar reisigers na ander vlugte kan oorstap.
Die spil is 'n onderdeel van die spil-en-speek vervoerkonsep, waar vliegtuie passasiers na 'n spil bring waar hulle weer vlugte na ander spille haal. 

In Suid-Afrika is O.R. Tambo Internasionale Lughawe so 'n spil. 'n Groot aantal mense vlieg van buitelandse of binnelandse lughawens hiernatoe voordat hulle na ander buitelandse of binnelandse lughawens toe vlieg. 

Die grootste spil ter wêreld is die Hartsfield-Jackson Atlanta Internasionale Lughawe (VSA) met omtrent 950 vlugte per dag.




</doc>
<doc id="33596" url="https://af.wikipedia.org/wiki?curid=33596" title="Dagbreek">
Dagbreek

Dagbreek, ook bekend as die “John Murray Huis” (genoem na 'n stigter van die teologiese Kweekskool aan die Universiteit Stellenbosch) is die grootste en die tweede oudste manskoshuis op Stellenbosch. Dit is in sentrale Stellenbosch geleë. Dagbreek het 'n huis geword vir duisende mansstudente aan die Universiteit van Stellenbosch vandat die huis se deure oopgemaak het in 1921.

Dagbreek is 'n vierkantige gebou met 'n groot grasperk in die binnehof. Dit bestaan uit sewentien bewoonde seksies waarvan die meeste vier kamers en 'n badkamer op elke vloer het. Seksies een tot sewe maak die Seniorhuis uit en agt tot agtien die Juniorhuis. Seksie 16 bestaan uit 'n eetsaal en 'n sosiale saal. Hierdie boustyl wat uniek is onder die koshuise op Stellenbosch het 'n besondere effek op die lewe in die koshuis. Verskillende seksies het elkeen hul eie karakter en tradisies en kompetisies tussen die verskillende seksies is 'n daaglikse gesig.

Wynand Louw was die argitek van Dagbreek. Die bouery het in 1920 begin en die eerste deel (seksies een tot sewe) is in 1921 voltooi. JD Conradie, die eerste inwoner, was een van 27 inwoners wat in die eerste jaar van die huis se bestaan inwoners was. Huislede moes aanvanklik vir hulself kos voorberei, maar die stelsel het nie goed gewerk nie en die res van die koshuis se bouwerk het in 1925 begin. Die nuwe gedeelte het 'n eetsaal sowel as 'n sosiale saal ingesluit. Ander kamers in die gebou sluit 'n TV-kamer, huiskomitee-kamer, gebedskamer, snoekerkamer, waskamer, snoepie, argief en 'n klub in. Dagbreek het ook sy eie gimnasium in die koshuis.



</doc>
<doc id="33597" url="https://af.wikipedia.org/wiki?curid=33597" title="Lughawe Parys-Charles de Gaulle">
Lughawe Parys-Charles de Gaulle

Die Internasionale Lughawe Parys-Charles de Gaulle (Frans: Aéroport de Roissy-Charles de Gaulle, IATA: CDG, ICAO: LFPG) ook as Roissy of Charles de Gaulle bekend, is die grootste en belangrikste internasionale lughawe van Frankryk en een van die grootste lughawens in Europa. Met 69,5 miljoen passasiers in 2017 was dit die tiende besigste lughawe ter wêreld. Die lughawe is na die Franse oudpresident Charles de Gaulle genoem en is naby Roissy, sowat 25 km noordoos van die Paryse middestad, geleë.

Met die RER- en TGV-treine word die middestad in 45 minute, Disneyland Resort in 10 minute, en Lille en Brussel in een uur bereik.

Die lughawe het 3 terminale en hanteer meer as 200 000 reisigers en 6 000 ton vrag (2003) per dag. Die lughawe dien as die vernaamste spilpunt vir Air France. Danksy enkele aanpassings was die lughawe vroegtydig gereed om die nuwe Airbus A380 te ontvang.


</doc>
<doc id="33598" url="https://af.wikipedia.org/wiki?curid=33598" title="RER (Réseau Express Régional)">
RER (Réseau Express Régional)

Die Réseau Express Régional (RER) is letterlik 'n regionale ekspresnetwerk. Die woord word gebruik vir die regionale vervoerstelsel wat die middestand van Parys met die voorstede verbind en is een deel van die openbare vervoerdienste wat deur die Paryse vervoermaatskappy RATP (Régie Autonome des Transports Parisiens) verskaf word. Omdat die Paryse Metro (moltrein) nie ver in die voorstede deurdring en die voorstadtreine op stasies net buite die middestand eindig, was dit nodig om 'n vinnigere vervoermiddel vanuit die stadsentrum na die voorstede te ontwikkel. Die voorstadstreine van die Paryse RER beskik oor vyf lyne wat tussen 5:30 en 0:30 uur ry. In die stad fungeer die RER as 'n snelmetro: die afstande tussen die stasies is veel groter as by 'n regulêre moltrein. Die tonnels van die RER lê dieper as die tonnels van die moltrein. In 2006 het die RER 451 miljoen passasiers op die RER RATP netwerk vervoer.



</doc>
<doc id="33600" url="https://af.wikipedia.org/wiki?curid=33600" title="RER">
RER

Die Réseau Express Régional (RER) is letterlik 'n snelstreeksnetwerk. Die woord word gebruik vir die streeksvervoerstelsel wat die middestad met die voorstede verbind en is een deel van die openbare vervoerdienste wat bv. in Parys deur die vervoermaatskappy RATP (Régie Autonome des Transports Parisiens) verskaf word. Omdat die Paryse Metro (moltrein) nie ver in die voorstede deurdring en die voorstadtreine op stasies net buite die middestad eindig, was dit nodig om 'n vinniger vervoermiddel vanuit die stadsentrum na die voorstede te ontwikkel. Die voorstadstreine van die Paryse RER beskik oor vyf lyne wat tussen 05h30 en 00h30 ry. In die stad fungeer die RER as 'n snelmetro: die afstande tussen die stasies is veel groter as by 'n gewone moltrein. Die tonnels van die RER lê dieper as die tonnels van die moltrein. In 2006 het die RER 451 miljoen passasiers op die RER RATP netwerk vervoer.



</doc>
<doc id="33603" url="https://af.wikipedia.org/wiki?curid=33603" title="NTFS-3G">
NTFS-3G

NTFS-3G is 'n oopbron, vrylik beskikbare aandrywer vir die NTFS-lêerstelsel vir Linux, Mac OS X, FreeBSD, NetBSD, Solaris, BeOS en Haiku. Dit word onder die voorwaardes van die GNU General Public License versprei. Dit is 'n stabiele program wat aktief ontwikkel word en is afgelei vanaf ntfsmount.

NTFS-3G is deur Szabolcs Szakacsits in Julie 2006 bekendgestel. Die eerste stabiele weergawe (1.0) is op 21 Februarie 2007 vrygestel.


</doc>
<doc id="33607" url="https://af.wikipedia.org/wiki?curid=33607" title="Joodse kalender">
Joodse kalender

Die Joodse kalender (Hebreeus: הלוח העברי, "ha-loeag ha-iwri"), ook Joodse jaartelling of Hebreeuse kalender genoem, is 'n maansonkalender, oftewel lunisolêre kalender, wat deur Jode gebruik word en begin met die jaar waarin glo – volgens die Bybelse berekening – die skepping van die wêreld (of die Anno Mundi) plaasgevind het. Volgens die Tanag het die skepping van die wêreld deur God in die jaar 3761 v.C. (Gregoriaanse kalender) in die maand Tisjrie (herfs) plaasgevind. Gevolglik begin die nuwe jaar op Rosj haSjana ("hoof van die jaar"), 'n belangrike tweedaagse periode van gebed en inkeer, wat in September of Oktober volgens die Gregoriaanse kalender plaasvind. Die Joodse jaar begin egter in die maand Nisan (lente), dié maand van verlossing, toe die Volk van Israel uit Egipte vertrek het. Tot vandag toe word die verlossing hoër geag as die skepping, dus word vir godsdienstige gebruik Nisan as die eerste maand in die Joodse kalender beskou, terwyl Tisjrie as sewende maand beskou word.

Die Joodse kalender beskik altesaam oor vier nuwejaarfeeste, waarvan Rosj haSjana die vernaamste is. Die drie ander nuwejaarfeeste is Toe biSjwat ("nuwejaar van bome"), Rosj haSjana LaBehemá ("nuwejaar van plaasdiere") en 1 Nisan vir die telling van die maande en bepaling van die groot feeste asook vir die berekening van die jare van 'n Joodse koning se regering. Die einde van die jaarlikse leessiklus van die Tora en die begin van 'n nuwe leessiklus in die sinagoge word op Simgat Tora gevier.

Die begin van maande in die Joodse kalender word altyd na die maan bereken. 'n Maanmaand duur 29,5 dae, 12 ure, 44 minute, en ongeveer 3 sekondes (29,5305941 dae) – dus het die Joodse maande afwisselend 29 of 30 dae. Aangesien daar 12 Joodse maande is, het 'n gewone Joodse jaar 354 dae, sowat 11 dae minder as die sonjaar. Hierdie probleem word opgelos deur – binne 'n wederkerende periode van 19 jaar – sewe keer 'n skrikkelmaand by te voeg, in die 3de, 6de, 8ste, 11de, 14de, 17de en 19de jaar. Hierdie skrikkelmaande het as 'n reël 30 dae waardeur die kalender na 19 jaar weer in pas met die sonkalender sal wees. Die naam van die skrikkelmaand is Adar alef (Adar 1), oftewel eerste Adar, en dit gaan die gewone maand Adar vooraf. Dié word in 'n skrikkeljaar Adar bet (Adar 2), oftewel tweede Adar, genoem. As gevolg van dié aanpassing is die Joodse kalender 'n maan- en sonkalender, terwyl die Christelike kalender 'n suiwer sonkalender en die Islamitiese kalender 'n suiwer maankalender is. Die maandname is van Galdeeuse oorsprong en dateer uit die tydperk van die Babiloniese ballingskap.






</doc>
<doc id="33610" url="https://af.wikipedia.org/wiki?curid=33610" title="Pleknaamsveranderinge in Oos-Timor">
Pleknaamsveranderinge in Oos-Timor

Hier volg 'n lys van dorpe en stede in Oos-Timor waarvan die name verander is:



</doc>
<doc id="33611" url="https://af.wikipedia.org/wiki?curid=33611" title="Jurgens Lambrechts">
Jurgens Lambrechts

Jurgens Lambrechts is gebore op 17 September 1932 en is op 29 Augustus 2005 oorlede. Hy was bekend vir sy deelname aan radio-vasvraprogramme en in 1979 was hy die wenner van die Flinkdink TV-vasvrareeks.

Wat minder bekend is, is dat hy in die laat 1950's gestudeer het vir predikant van die Afrikaanse Baptistekerk. Rondom 1960 was hy dan ook in die bediening in die Afrikaanse Baptistekerk se gemeente te Cornelia in die Vrystaat. Na sowat 'n jaar in die bediening daar, het daar onenigheid tussen hom en die kerkraad ontstaan. Wat die rede vir hierdie onenigheid was, het nooit bekend geword nie, en hy is hierna weg uit die gemeente. Dis onbekend of hy self bedank het, of deur die gemeente gevra is om te gaan. Hy het daarna die bediening en die Afrikaanse Baptistekerk verlaat.



</doc>
<doc id="33612" url="https://af.wikipedia.org/wiki?curid=33612" title="Sally Worboyes">
Sally Worboyes

Sally Worboyes (née Lipka) is 'n beroemde Britse outeur en toneelskrywer, wat in Stepney, Londen gebore is. 
Sy het sedertdien na Norfolk getrek, waar sy en haar man (by wie sy 3 kinders het) woon.

Sy het verskeie draaiboeke geskryf wat op "Anglia Television" en "Radio Four" uitgesaai is. Sy het ook haar eie draaiboek en novelle, "Wild Hops", as 'n musiekblyspele, genaamd "The Hop-Pickers" verwerk. Haar boeke word tans deur die "Orion Publishing Group" gepubliseer.






</doc>
<doc id="33613" url="https://af.wikipedia.org/wiki?curid=33613" title="Pleknaamsveranderinge in Indië">
Pleknaamsveranderinge in Indië

Hier volg 'n lys van plekke in Indië waarvan die name verander is:




</doc>
<doc id="33617" url="https://af.wikipedia.org/wiki?curid=33617" title="Federale republiek">
Federale republiek

'n Federale republiek of Bondsrepubliek is 'n staatsvorm van 'n land wat sowel 'n republiek as 'n federasie is. Gevolglik is 'n Federale republiek 'n vereniging van deelstate onder 'n federale bestuur wat gemeenskaplike belange soos verdediging, buitelandse sake e.d. behartig, waarby die deelstate hul interne soewereiniteit behou. Die deelstate kan nie sommerso uit 'n federale republiek uittree nie. Dit onderskei die bondsrepubliek van 'n statebond (konfederasie).




</doc>
<doc id="33618" url="https://af.wikipedia.org/wiki?curid=33618" title="Federasie">
Federasie

'n Federasie (Latyn: "federare" van "foedus" verbond) is 'n vereniging van state onder 'n federale bestuur wat gemeenskaplike belange soos verdediging, buitelandse sake en dergelike behartig, maar waarby die state hulle soewereiniteit behou. 

’n Federasie is ’n staatsvorm waarby die sentrale gesag as minder belangrik beskou word, terwyl die afsonderlike state ’n groot mate van onafhanklikheid gegun word. Die deelstate staan onder gesag van die federale regering. Die belangrikste funksies van die federale regering is die formulering van buitelandse beleid en die gesamentlike verdediging van die deelstate. Omdat die deelstate sterk van mekaar kan verskil word die magsewewig in ’n federale grondwet vasgelê.

Die deelstate het eie parlemente met omvattende bevoegdhede. Deelstate het ook eie grondwette en eie wette wat per deelstaat (sterk) van mekaar kan verskil op die gebied van taalerkenning, godsdiens, kultuur, ekonomie, ens. Die Federale staatsvorm van Indië is die grootste en mees uitgebreide federasie in die wêreld. Die regering van ’n deelstaat word ’n deelregering genoem.

’n Federale en konfederale staatsvorm verskil in die praktyk nouliks. By ’n federale staatsvorm word deelstate saamgebind deur ’n federale grondwet en staan deelstate onder gesag van ’n federale regering. By ’n konfederasie word soewereine state saamgebind deur ’n verdrag (en nie ’n grondwet nie). Hierdie verdrag kan maklik opgesê word en bly die state verder soewerein. Die huidige Europese Unie is ’n voorbeeld van ’n konfederale staatsvorm.

Voorbeelde van federale state is Argentinië, Australië, België, Duitsland, Indië, Italië, Kanada, Maleisië, Meksiko, Nigerië, Rusland, Spanje, Switserland, Oostenryk, Venezuela, die Verenigde State van Amerika en die Verenigde Arabiese Emirate. 

Die term federasie word ook gebruik vir die samewerking tussen selfstandige vereniginge in 'n vaste verband met 'n gemeenskaplike doel soos Die Federasie van Afrikaanse Kultuurvereniginge FAK.



</doc>
<doc id="33619" url="https://af.wikipedia.org/wiki?curid=33619" title="Konfederasie">
Konfederasie

'n Konfederasie (Latyn: "confoederatio" = "con + federare" van "foedus" verbond) is 'n verbond tussen state soos die Switserse Konfederasie van vroeër.

By ’n federasie staan deelstate onder gesag van ’n federale regering en 'n federale "grondwet". By ’n konfederasie word soewereine state saamgebind deur ’n "verdrag" (en nie 'n grondwet nie). By ’n konfederale staatsvorm kan die saambindende "verdrag" ook maklik opgesê word. Switserland was voorheen ’n konfederasie, maar is tans ’n federasie. Die huidige Europese Unie is ’n voorbeeld van ’n konfederale staatsvorm.




</doc>
<doc id="33620" url="https://af.wikipedia.org/wiki?curid=33620" title="Ab Urbe Condita (jaartelling)">
Ab Urbe Condita (jaartelling)

Die Ab Urbe Condita jaartelling (Latyn: "Vanaf die Stigting van die Stad") of Anno Urbis Conditae (Latyn: "in die Jaar van die Stigting van die Stad"), in beide gevalle afgekort tot AUC, dui die kalenderjare sedert die stigting van Rome aan. Die gebeurtenis vind volgens oorlewering in 753 v.C. plaas. Die sluipmoord van Julius Caesar in 44 v.C., byvoorbeeld, sou volgens die Romeinse telling in AUC 710 plaasgevind het.

Net soos die Christelike jaartelling, het die Ab Urbe Condita jaartelling nog nie in die antieke Romeinse tye bestaan nie. Die jaartelling word ongeveer in die jaar 400 (n. C.) deur die Iberiese historikus Orosius ingevoer (en sistematies gebruik). Dionysius Exiguus het daarna die Christelike jaartelling in min of meer die jaar 525 ingevoer, aangesien hy wou afwyk van die jaartelling van die christenvervolger keiser Diocletianus.

Skynbaar was pous Bonifatius IV (omstreeks die jaar 600) die eerste wat die twee jaartellings in verband gebring het (dus: AD 1 = AUC 754). Die daadwerklike ingebruikneming van die Christelike jaartelling vir die datering van historiese en aktuele gebeurtenisse vind egter eers in die agtste eeu plaas, deur toedoen van die Engelse chronoloog en historikus Beda Venerabilis. Namate mense meer van die Anno Domini-jaartelling gebruik begin maak, raak die Anno Urbis Conditae-jaartelling in onbruik.




</doc>
<doc id="33622" url="https://af.wikipedia.org/wiki?curid=33622" title="44 v.C.">
44 v.C.




</doc>
<doc id="33624" url="https://af.wikipedia.org/wiki?curid=33624" title="753 v.C.">
753 v.C.



</doc>
<doc id="33625" url="https://af.wikipedia.org/wiki?curid=33625" title="Chinese kalender">
Chinese kalender

Die Chinese kalender is 'n kalender wat soos die Hebreeuse kalender elemente van 'n maankalender en 'n sonkalender insluit. Die Gregoriaanse kalender word normaalweg in China gebruik, maar die Chinese kalender word nog ingespan om feesdae soos die Chinese nuwejaar, voorjaar- en herfs-fees aan te dui, en by die astrologie. Aangesien elke maand die maansiklus volg, word die kalender ook gebruik om maanfases aan te dui.

Die Chinese kalender word onder andere vermeld in Chinese skeurkalenders en tongsings. Chinese koerante, soos Sing Tao Daily en Kanzhongguo haal ook die Chinese datum naas die westerse datum aan.



</doc>
<doc id="33633" url="https://af.wikipedia.org/wiki?curid=33633" title="Armeense kalender">
Armeense kalender

Die Armeense kalender is 'n kalender wat van Armeense syfers gebruik maak. Die kalender begin in 552 n.C. en merk die begin van die Armeense tydperk. 

Datums word aangedui deur die letters ԹՎ (wat beteken: in die jaar) gevolg deur een tot vier letters vanuit die Armeense alfabet, waarvan elk vir een Armeense syfer staan. Om dit in standaard jare te vertaal, tel eenvoudig 551 by. As voorbeeld, as jy die inskripsie ԹՎ ՈՀԳ sien, kyk in die tabel hieronder en bereken die jaar as 600+70+3+551= die jaar 1224.


</doc>
<doc id="33637" url="https://af.wikipedia.org/wiki?curid=33637" title="Vikram Samvat">
Vikram Samvat

Samvat is 'n term wat na eras wat in die Indiese Hindoe-kalender gebruik word verwys. Hulle is:

Vir die omskakeling van jaartalle in die Gregoriaanse (Westerse) tyd na hierdie periodes:

Gebruik die eerste van die twee getalle wanneer die datum tussen die begin van die Indiese tyd en die einde van die Westerse tyd val. Gebruik die tweede wanneer die datum tussen die begin van die Westerse tyd en die einde van die Indiese tyd val.


</doc>
<doc id="33643" url="https://af.wikipedia.org/wiki?curid=33643" title="Indiese kalender">
Indiese kalender

Die Indiese Nasionale Kalender (ook die Saka-kalender genoem) is die amptelike kalender van die staat van Indië. Hierdie kalender word naas die Gregoriaanse kalender gebruik. Die Saka-kalender moet nie met die Hindoekalender verwar word nie.

Die Saka-jaar het dus, net soos die Gregoriaanse kalender, 365 of 366 dae. Jare word getel vanaf die Gregoriaanse jaar 78. In die jaar verslaan koning Gautamiputra Satakarni van die Satavahana ryk sy teenstaanders, wat gesien word as 'n belangrike gebeurtenis in die Indiese geskiedenis. Deur die getal "78" by die Saka-jaar te voeg, kom mens dus by die Gregoriaanse jaartal uit. Wat merkwaardig is, is dat die maande van die Indiese kalender nagenoeg saamval (somtyds één dag verskil) met die periodes van die sterrebeelde van die sogenaamde Westerse astrologie.

Die Saka-kalender is in 1957 ingevoer.




</doc>
<doc id="33645" url="https://af.wikipedia.org/wiki?curid=33645" title="Chaitra">
Chaitra

Chaitra is die eerste maand van die Hindoekalender. Chaitra is ook die eerste maand van die hindoe-jaar. In vergelyking met die westerse kalender begin Chaitra in die maand Maart/April afhangend van wanneer die son sy intrede in die vis sterrebeeld maak en die datum na die volle maan in die periode. Chaitra lui 'n nuwe jaar in en die Holifees word gevier. Die laatste dag van Phaalguna, word Holikadahan uitgevoer.


</doc>
<doc id="33646" url="https://af.wikipedia.org/wiki?curid=33646" title="Vaishakha">
Vaishakha


</doc>
<doc id="33647" url="https://af.wikipedia.org/wiki?curid=33647" title="Jyeshtha">
Jyeshtha

Jyeshta is die derde maand van die Hindoekalender, dit is ook bekend as Jeth of Iethe. Jyeshta begin volgens die westerse kalender tussen 21 Mei en 21 Junie wanneer die Son in die sterrebeeld Stier staan.


</doc>
<doc id="33648" url="https://af.wikipedia.org/wiki?curid=33648" title="Aashaadha">
Aashaadha

Aashaadha is die vierde maand van die Hindoekalender. Aashaadha begin volgens die westerse kalender tussen 22 Junie en 22 Julie wanneer die Son in die sterrebeeld Tweeling staan.


</doc>
<doc id="33649" url="https://af.wikipedia.org/wiki?curid=33649" title="Shraavana">
Shraavana

Shraavana is die vyfde maand van die Hindoekalender. Shraavan, ook bekend as Sawan, begin volgens die westerse kalender tussen 22 Julie en 22 Augustus wanneer die Son in die sterrebeeld Kreef staan.


</doc>
<doc id="33650" url="https://af.wikipedia.org/wiki?curid=33650" title="Bhaadrapada">
Bhaadrapada

Bhaadra is die sesde maand van die Hindoekalender. Bhaadra is ook bekend as bhaado of bhaadrapad. Bhaadra begin volgens die westerse kalender tussen 23 Augustus en 22 September wanneer die son in die sterrebeeld Leeu staan. Gedurende die maand Bhaadra word Ganesha Chaturthi gevier, die verjaarsdag van Ganesh.


</doc>
<doc id="33651" url="https://af.wikipedia.org/wiki?curid=33651" title="Ashvina">
Ashvina

Ashvin is die sewende maand van die Hindoekalender. Ashvin is ook bekend as Aswayuja. Ashvin begin volgens die westerse kalender tussen 23 September en 22 Oktober wanneer die son in die sterrebeeld Maagd staan. Gedurende die maand Ashvin word Durga Puja-offers gedoen en word daar op die laaste dag Diwali (ligte-fees) gevier.


</doc>
<doc id="33652" url="https://af.wikipedia.org/wiki?curid=33652" title="Kaartika">
Kaartika

Kaarthika is die agtste maand van die Hindoekalender. Kaarthika is ook bekend as "kaatik". Kaarthika begin volgens die westerse kalender tussen 23 Oktober en 22 November wanneer die son in die sterrebeeld Skaal staan. Vir die Gujarati's is Kaarthika die nuwejaar wat sy aanvang met Divali (die ligtefees) het.


</doc>
<doc id="33653" url="https://af.wikipedia.org/wiki?curid=33653" title="Maargashiirsha">
Maargashiirsha

Agrahayana is die negende maand van die Hindoekalender. Agrahayana begin volgens die westerse kalender tussen 22 November en 21 Desember wanneer die son in die sterrebeeld Skerpioen staan. Agrahayana is ook bekend as Maargashirsha. 

Die betekenis van Agrahayana: Agra = eerste + ayan = reis, en dui op die draai van die son waarna die dae in die noordelike halfrond langer sal word.


</doc>
<doc id="33654" url="https://af.wikipedia.org/wiki?curid=33654" title="Pausha">
Pausha

Pausha is die tiende maand van die Hindoekalender. Pausha begin volgens die westerse kalender tussen 22 Desember en 20 Januarie wanneer die Son in die sterrebeeld Boogskutter staan. Pausha, 'n wintermaand, is ook bekend as Poush en Pushya.


</doc>
<doc id="33655" url="https://af.wikipedia.org/wiki?curid=33655" title="Maagha">
Maagha


</doc>
<doc id="33656" url="https://af.wikipedia.org/wiki?curid=33656" title="Phaalguna">
Phaalguna

Phaalguna is die twaalfde maand van die hindoekalender. Phalguna begin volgens die westerse kalender tussen 20 Februarie en 21 Maart, afhangende van die maanstand en wanneer die son in die sterrebeeld Waterman is. Phaalguna is ook bekend as Falgun. In die Phaalguna-maand word Bastantpanchami, Shivaratri (nag van Shiva), holikadahan en holi gevier.


</doc>
<doc id="33659" url="https://af.wikipedia.org/wiki?curid=33659" title="Oklahoma City">
Oklahoma City

Oklahoma City is die hoofstad en die grootste stad van die staat Oklahoma, wat 'n deelstaat van die Verenigde State van Amerika is. Volgens die 2010-sensus, is die bevolking van Oklahoma City 579 999. Die stad is geleë op die oewers van die North Canadianrivier.
Die President van die Verenigde State van Amerika het 'n op 22 April 1889 om 12:00 die middag 'n proklomasie uitgevaardig wat blankes toegelaat het om hulle te vestig in die nedersetting. Teen twaalfuur die nag was daar reeds 10 000 persone gevestig. Die stad het stadstatus verkry in 1890 en het die hoofstad van die deelstaat in 1910 geword.

In 1961 was dit die grootste stad in die VSA in terme van oppervlakte; dit het oor 650 vierkante myl grond beskik. In Desember 1928 is daar ru-olie ontdek by die stad, wat sy groei versnel het.

Die Tinker Lugmagbasis is by die stad geleë. Vliegtuie, vliegtuigonderdele en ook elektroniese toerusting word hier vervaardig.



</doc>
<doc id="33662" url="https://af.wikipedia.org/wiki?curid=33662" title="Ethiopiese kalender">
Ethiopiese kalender

Die Ethiopiese kalender (Amharies: "ye'Ītyōṗṗyā zemen āḳoṭaṭer") is die belangrikste kalender wat in Ethiopië in gebruik is, en is gelyk aan die liturgiese jaar van die Eritrees-Ortodokse Kerk, waar hierdie kalender as die "Ge'ez" kalender bekend staan. Die tydrekening is gebaseer op die ouer Alexandrynse of Koptiese kalender, wat weer op die nog ouer Egiptiese kalender gebaseer is. Net soos die Juliaanse kalender het die Ethiopiese kalender elke vier jaar (sonder uitsondering) 'n aantal dae oor en begin die jaar volgens die Juliaanse kalender op 29 Augustus of 30 Augustus.


</doc>
<doc id="33666" url="https://af.wikipedia.org/wiki?curid=33666" title="Pleknaamsveranderinge in Kameroen">
Pleknaamsveranderinge in Kameroen

Hier volg 'n lys van plekke in Kameroen waarvan die name verander is:




</doc>
<doc id="33669" url="https://af.wikipedia.org/wiki?curid=33669" title="Tydlyn van uitvindings">
Tydlyn van uitvindings

Die tydslyn van historiese uitvindings is a chronologiese lys van besonders belangrike tegnologiese uitvindings wat die wêreld verander het.

"Nota:" Datums vir uitvindings is soms kontroversieel. Dit gebeur soms dat verskeie uitvinders op ongeveer dieselfde tyd dieselfde dinge uitvind, of dat iets lank reeds in onpraktiese vorm bestaan maar net verbeter word om dit prakties te maak. Waar dubbelsinnigheid bestaan, word die datum van die eerste bekende datum waar die uitvinding bruikbaar was gegee.









</doc>
<doc id="33670" url="https://af.wikipedia.org/wiki?curid=33670" title="Boundary Peak">
Boundary Peak

Boundary Peak "(Boundary Punt)" is die hoogste punt in die staat van Nevada in die Verenigde State van Amerika. Die berg is 4 098 meter bo seevlak hoog en net een kilometer van Kalifornië.


</doc>
<doc id="33673" url="https://af.wikipedia.org/wiki?curid=33673" title="Mesklip">
Mesklip

Mesklip is 'n klein dorpie in Namakwaland op die N7, suid van Springbok.



</doc>
<doc id="33675" url="https://af.wikipedia.org/wiki?curid=33675" title="Uitvinding">
Uitvinding

'n Uitvinding is 'n nuutgevonde oplossing vir 'n probleem, meestal in die vorm van 'n produk. 'n Gedagtesprong is dikwels nodig alvorens die uitvinding gemaak kan word. Uitvindings stel mense in staat om nuwe uitdagings aan te pak. Die persoon wat die uitvinding maak, word die uitvinder genoem.

Die 'uitvinding' merk die gebeurtenis wat tot die ontstaan van die oplossing gelei het.

Enkele voorbeelde van uitvindings is:



</doc>
<doc id="33679" url="https://af.wikipedia.org/wiki?curid=33679" title="Vuur">
Vuur

Vuur is die sigbare (lig) en voelbare (hitte) verskynsel wat voorkom as 'n brandbare stof by hoë temperatuur 'n oksidasiereaksie ondergaan. Die hitte veroorsaak 'n vertikale lugstroom, en verhitte materie stel brandbare gasse vry, waarmee die proses homself in stand hou. Ongekontroleerde uitbreiding van vuur kan tot 'n brand lei.

Chemies is vuur die vinnige oksidasie van 'n materiaal in die eksotermiese chemiese proses van verbranding, met die gevolglike vrystelling van hitte, lig, en verskeie reaksieprodukte. Hierdie definisie sluit nie stadiger oksiderende prosesse soos roes of vertering in nie.

Vuur is warm omdat energie vrygestel word in die omskakeling van die swak dubbelbinding in molekulêre suurstof, O2, na die sterker verbindinge in die verbrandingsprodukte: koolstofdioksied en water; die bindingsenergie van die brandstof speel slegs 'n geringe rol hierin. Op 'n sekere punt in die verbrandingsreaksie, die ontvlammingspunt, word vlamme geproduseer. Die vlam is die sigbare gedeelte van die vuur. Vlamme bestaan hoofsaaklik uit koolstofdioksied, waterdamp, suurstof en stikstof. 

As dit warm genoeg is, kan die gasse geïoniseer word om plasma te produseer. Afhangende van die stowwe wat aan die brand gesteek is, en enige onsuiwerhede daarbuite, kan die kleur van die vlam en die vuur se intensiteit verskillend wees.

Vuur in sy eenvoudigste vorm kan lei tot 'n verwoestende brand, wat fisiese skade kan veroorsaak weens verbranding. Vuur is 'n belangrike proses wat wêreldwyd 'n invloed uitoefen op ekologiese stelsels. Die positiewe gevolge van vuur sluit die stimulering van plantegroei in en die instandhouding van verskillende ekologiese stelsels.

Die negatiewe gevolge van die vuur is die bedreiging van lewens en eiendom; atmosferiese besoedeling en waterbesoedeling. Wanneer vuur die beskermende plantegroei vernietig, kan swaar reënval lei tot 'n toename in gronderosie deur water. Wanneer plantegroei verbrand, word die stikstof wat dit bevat in die atmosfeer vrygestel, in teenstelling met elemente soos kalsium en fosfor wat in die as agterbly en maklik in die grond herwin word. Die verlies aan stikstof bring 'n langtermyn vermindering in die vrugbaarheid van die grond teweeg, en kan slegs herstel word wanneer stikstof vanuit die antmosfeer deur weerlig herstel word.

Vuur word gebruik in godsdienstige rituele, vir die skoonmaak van grond vir landboudoeleindes, in kookkuns, die opwekking van hitte en lig, vir seinvure, aandrywingsdoeleindes, smeltwerk, smeewerk, verbranding van afval, verassing en as 'n wapen van vernietiging.

Argeologiese vondste bewys dat vuur reeds in die vroegste tye aan die mens bekend was. Die beheersing van vuur word saam met die ontwikkeling van die eerste werktuie as een van die eerste en kritieke stappe in die menslike kultuur beskou. 

Op grond van argeologiese vondste is dit duidelik dat vuur ongeveer 500 000 jaar gelede aan die Pekingmens bekend was. Die gebruik daarvan het sedertdien uitgebrei, al was die mens nog nie daartoe in staat om self vuur te maak nie en daarom afhanklik van toevallige ontbranding soos deur weerlig veroorsaak. Betroubare tegnieke om vuur te maak, het in ongeveer 7 000 v.C. ontstaan. 

Daar word oor die algemeen aanvaar dat die beheersing van vuur een van die eerste en beslissende stappe in die onwikkeling van die menslike kultuur was. Sommige antropoloë meen selfs dat die ontwikkeling van spraak ten nouste saamhang met die gebruik wat mense gehad het om rondom ŉ vuur te sit. Hierdie stimulerende sosiale gebruik verklaar dan ook waarom oop kaggels, 'n braaivleis en fondues vandag nog so gewild is.

Verskillende metodes om vuur te maak, het almal op die beginsel van wrywing berus, hetsy die tegniek om vuurstene op mekaar te slaan, of deur stokkies of stukkies hout teen mekaar te vryf. Vuur het altyd 'n belangrike rol in die daaglikse lewens van mense gespeel. Die eerste funksie daarvan was waarskynlik verwarming, waardeur mense ook daartoe in staat gestel is om na kouer dele te trek. Vuur is deur jagters gebruik om wild op te jaag en om beboste gebiede met die oog op nedersetting skoon te brand.

Dit is te verstane dat mense vanaf die oertyd 'n ontsag vir vuur gehad het, want ondanks die wonderlike moontlikhede Wat dit gebied het, kon dit ook lewens en eiendom verwoes. Die houding wat die mens ten opsigte van vuur gehad het, word in talle kulture weerspieël: vuur is naamlik 'n belangrike tema in talle godsdienste en is soms selfs 'n voorwerp van verering. 

Die verering van vuur as selfstandige godheid word byvoorbeeld in die Hindoeïsme aangetref - die vuurgod Agni word soms met 2 koppe afgebeeld, waarvan die een kop die offervuur en die ander huislike vuur simboliseer. Die ontstaan van vuur is die onderwerp van talle volksmites, waarvan baie in die boek "Myths of" "the origin of fire" deur die Engelse etnoloog James Frazer (1854- 1941) opgeneem is. 

Die verhaal van Prometheus wat vuur by die gode gesteel het om aan die mense te gee, is 'n bekende voorbeeld. Talle taboes rakende die gebruik van vuur het bestaan en bewys hoe belangrik vuur beskou is. 'n Egiptiese kalender uit die 13e eeu v.C. dui byvoorbeeld aan dat daar dae was waarop geen vuur aangesteek mog word nie. 

Dikwels was dit die taak van sekere persone om die vuur aan te steek; in Afrika dikwels die stamhoof, terwyl dit in die Rome van ouds die taak van die Vestaalse Maagde was. Hulle was priesteresse wat gevaar geloop het om lewend begrawe te word indien die vuur in die tempel van die god in, Vesta sou uitbrand.

In die meeste mites en gebruike is vuur 'n simbool van vernuwing en loutering, soms ook 'n simbool van vrugbaarheid. Die aspek van die louterende en vernuwende werking van vuur kom duidelik na vore in die mite van die wêreldbrand (ekpyrosis) in die Griekse en Oosterse wêreld, waarskynlik van Iraanse oorsprong. Volgens die mite sal 'n nuwe wêreld waar daar geen ouderdom, siekte dood of bederf sal wees nie, ontstaan nadat die hele wêreld deur 'n ontsettende brand geteister is. 

Dit is ook duidelik in die Rooms-Katolieke idee van 'n vagevuur, waar siele gereinig word voordat toegang tot die hemel verkry kan word. Ook bekend is die Egiptiese mite van die feniks, 'n mitologiese voël wat uit sy as herrys en vernuwing deur die dood simboliseer. By talle kulture is daar 'n gebruik om tydens die jaarwisseling vure te doof en opnuut aan te steek as teken van 'n nuwe en gelouterde begin. 

By die Asteke en Inkas, waar die vuurkultus aan die sonkultus verbonde is, is mense dikwels geoffer deur die slagoffers op brandende kole neer te lê. By die vuurproef is die persoon se hand in die vuur gehou en indien die hand nie verbrand het nie, was die persoon onskuldig.

Reeds eeue voor die geboorte van Christus is vuur beskou as een van die elemente waaruit die kosmos opgebou is. In die vroeë Indiese, Chinese en Griekse filosofie word vuur, naas aarde, water en lug, as een van die elemente van die natuur onderskei. Eers in die tweede helfte van die 19e eeu is die opvatting weerlê dat vuur 'n element is met selfstandige eienskappe wat onafhanklik is van die materie waarin dit optree. 

Vandag is die opvatting dat vuur, gekenmerk deur ligeffekte (vlam en gloed) en deur stralingswarmte, 'n verskynsel is wat plaasvind by heftige verbrandingsprosesse. Of anders gestel, vuur is die sigbare teken van 'n chemiese reaksie wat plaasvind tussen die suurstof in die lug en 'n brandstof. 

Brande ontstaan wanneer 'n vlambare of 'n ontvlambare materiaal, in kombinasie met 'n voldoende hoeveelheid oksideermiddel (soos suurstof gas of 'n ander suurstof-ryk verbinding), blootgestel word aan 'n hittebron of aan omringende temperatuur bo die vlampunt van die brandstof; en as dit in staat is om 'n tempo van blitsvinnige oksidasie te deurstaan wat 'n kettingreaksie produseer. 

Dit staan algemeen bekend as die vuur-tetraëder. Vuur kan nie bestaan sonder dat al hierdie elemente beskikbaar is en in die regte verhoudings is nie. 'n Vlambare vloeistof sal slegs begin brand as die brandstof en suurstof in die regte verhoudings is. Sommige brandstof-suurstof mengsels mag 'n katalisator benodig: 'n stof wat nie verbrand nie, maar wat die reaksiebestanddele meer geredelik laat ontbrand.

Sodra ontbranding plaasgevind het, moet 'n kettingreaksie plaasvind waardeur die vuur kan versprei en sy eie hitte kan handhaaf met die verdere vrystelling van hitte-energie deur die proses van verbranding – dit vereis 'n deurlopende voorsiening van 'n oksideerder en brandstof.

As suurstof uit die omliggende lug die oksideerder is, is die teenwoordigheid van swaartekrag noodsaaklik om konveksie te veroorsaak, wat die verbrandingsprodukte verwyder en 'n toevoer van suurstof vir die vuur meebring. Sonder swaartekrag omring 'n vuur homself met sy eie verbrandingsprodukte en nie-oksiderende gasse uit die lug, wat suurstof uitsluit, en gevolglik word die vuur geblus.

Vuur kan geblus word deur enige een van die elemente van die vuur-tetraëder te verwyder. 'n Natuurlike gas vlam, soos van 'n gasstoof kan op die volgende maniere geblus word:
In teenstelling hiermee kan vuur versterk word deur die verhoging van die verbrandingstempo. Dit kan gedoen word deur verskeie metodes nl

Die vermoë om vuur te beheer het 'n dramatiese verandering in die gewoontes van die vroeë mens veroorsaak. Dit was vir mense moontlik om hitte en lig te genereer. Omdat dit moontlik was om kos te kook, was daar 'n gelyktydige verhoging in die verskeidenheid en die beskikbaarheid van voedingstowwe asook die vermindering van siektes as gevolg van die vernietiging van organismes in voedsel. 

Die opwekking van hitte sou mense help om warm te bly in koue weer, en hulle in staat stel om in koeler klimate te leef. Die vuur is ook aangewend om nagtelike roofdiere in toom te hou. Daar is bewyse gevind van 1.9 miljoen jaar gelede dat kos gekook is, alhoewel daar 'n teorie bestaan dat vuur op 'n beheerde wyse gebruik was meer as 1 miljoen jaar gelede. Die gebruik van vuur het geleidelik meer gesofistikeerd geword, deurdat dit gebruik word om houtskool te maak en om diere en plante te beheer vanaf duisende jare gelede.

Vuur is vir eeue gebruik as 'n metode van marteling en teregstelling. Die bewyse hiervan word gevind in die doodbrand van mense, sowel as martel toestelle soos die beenskroef: 'n toestel wat met water, olie, of selfs lood gevul kon word en dan oor 'n oop vuur verhit is – tot die foltering van die draer.

Met die bekendstelling van graan-gebaseerde landbou, het mense wêreldwyd van vuur gebruik gemaak as 'n instrument om die landskap te bestuur. Vir hierdie doel is beheerde brande of "koel vure" gebruik en nie onbeheerde, "warm vure" wat gewoonlik skade aanrig in die grond nie. 

Koel brande word gewoonlik in die lente en herfs uitgevoer. Die vure verwyder ondergroei en verbrand biomassa wat warm vure kan veroorsaak wanneer dit te dig groei. Die gebruik van brande maak digte woude begaanbaar. Ander menslike gebruike van brande met betrekking tot landskapbestuur is die ontbossing van grond vir landboudoeleindes. 

Daar bestaan verskeie moderne toepssings van vuur. In sy breedste sin word vuur elke dag deur byna elke mens op aarde gebruik in 'n beheerde omgewing. Gebruikers van binnebrandenjins gebruik eintlik vuur elke keer wat hulle ry. Termiese kragstasies voorsien elektrisiteit vir 'n groot persentasie van die mensdom.

Die brandsteek van brandstof stel op sy beurt bruikbare energie vry. Hout is 'n fossielbrandstof en is steeds lewensvatbaar vandag. Die gebruik van fossielbrandstowwe soos petroleum, aardgas en steenkool in kragaanlegte, verskaf vandag die oorgrote meerderheid van die wêreld se elektrisiteit; die Internasionale Energie Agentskap meen dat byna 80% van die wêreld se krag van hierdie bronne afkomstig is. 

Die vuur in 'n kragstasie word gebruik om water te verhit en stoom op te wek wat turbines aandryf. Die turbines draai 'n elektriese kragopwekker om elektrisiteit te produseer.

Die onbrandbare soliede oorblyfsels van brandbare materiaal wat oorbly na 'n vuur, word sinter genoem wanneer die smeltpunt onder die vlam temperatuur is, sodat dit versmelt en stol wanneer dit afkoel. Dit word "as" genoem as die smeltpunt bo die vlam temperatuur is.



</doc>
<doc id="33680" url="https://af.wikipedia.org/wiki?curid=33680" title="Lamp">
Lamp

'n Lamp is 'n voorwerp wat lig skep en sodoende mense minder afhanklik van sonlig maak. Hierdie onafhanklikheid begin reeds duisende jare gelede met die olielamp en versnel aan die einde van die 19de eeue met die uitvinding van die gloeilamp. Die woord "lamp" kom van "Lampus", een van Eos (mitologie), die Griekse godin van die lig, se perde.




</doc>
<doc id="33683" url="https://af.wikipedia.org/wiki?curid=33683" title="Islamitiese kalender">
Islamitiese kalender

Die Islamitiese kalender (Arabies: التقويم الهجري‎, "at-taqwīm al-hidjrī") is 'n jaartelling vanaf die jaar waarin die "hidjra" (die emigrasie van die profeet Mohammed van Mekka na Medina) plaasgevind het, en kom ooreen met 15 Julie of 16 Julie 622 in die Gregoriaanse kalender. Die kalender in Islam word gebruik om fees- en vasdae te bepaal, maar ook as algemene kalender in Saoedi-Arabië en enkele omliggende lande. In die alledaagse lewe van die Islamitiese lande word egter die Gregoriaanse kalender gebruik. Huurgeld, salarisse, ens. word volgens die Gregoriaanse kalender betaal, wat ook vir landbou ingespan word indien geen tradisionele sonkalender soos die Berberkalender of die Koptiese kalender gebruik word nie, want 'n maankalender is nie geskik vir landbouwerk nie.

Jare word volgens die Islamitiese kalender aangedui met "AH" ("Anno Hegirae") wat 'n Latynisiering van hidjra is. Die Islamitiese jaar tel 12 maanmaande met altesaam 354 of 355 dae en is daarom ongeveer 11 dae korter as die sonjaar. Die gevolg is dat Asjoera, Ramadan, Suikerfees, Offerfees en al die ander herdenkings elke jaar een en 'n halwe week vroeër is volgens die Gregoriaanse kalender.

Die Islamitiese maande het die volgende name:

Die Islamitiese weeksdae:

Die Islamitiese feesdae:



</doc>
<doc id="33684" url="https://af.wikipedia.org/wiki?curid=33684" title="Warrenton, Noord-Kaap">
Warrenton, Noord-Kaap

Warrenton is 'n dorp in die ooste van die Noord-Kaap, in Suid-Afrika. Die dorp is langs die N12 nasionale pad en op die oewer van die Vaalrivier geleë. Die dorp ondersteun hoofsaaklik die omliggende boerdery-gemeenskappe. In 1888 word diamante hier ontdek en word tot 1926 ontgin. Die dorp is genoem na Charles Warren.

Die distrik is 1 585 km² groot. Die landbou van die distrik, bedryf op die Vaal-Harts-besproeiing nedersetting, lewer grondbone, lusern, koring, mielies en katoen. Bees- en merinoskaapboerdery is ook belangrik. Daar is verskeie kaasfabrieke in die distrik. Kaolien (porseleinklei) word ook gemyn.



</doc>
<doc id="33685" url="https://af.wikipedia.org/wiki?curid=33685" title="Irannese kalender">
Irannese kalender

Die Irannese kalender (ook bekend as Persiese kalender of die Jalāli kalender) is 'n sonkalender wat in Iran, Koerdistan en Afghanistan gebruik word. Die kalender is op observasie eerder as vaste reëls gebaseer.

Elke nuwe jaar begin op die lente-equinox soos bepaal deur presiese astronomiese observasie vanuit Teheran (of die 52.5°O meridiaan) en Kabul. Dit maak die kalender akkurater as die Gregoriaanse kalender, maar dit is moeiliker om skrikkeljare te bepaal.

Die moderne Persiese kalender word in 1925 ingevoer. Die name van die maande is op 'n ouer tradisionele kalender uit die 11de eeu gebaseer. Die kalender bestaan uit 12 maande, waarvan die eerste ses 31 dae het, en die volgende vyf maande 30 dae elk het. Die laaste maand het gewoonlik 29 dae, maar het 30 dae in skrikkeljare.

Die stelsel om skrikkeljare te bepaal is ingewikkeld, maar baie akkuraat. Die jare word gegroepeer in 'n aantal siklusse:

Elke klein siklus begin met 4 gewone jare. Daarna volg 'n skrikkeljaar gevolg deur 'n skrikkeljaar elke vierde jaar tot en met die laaste jaar van die klein siklus. Voor elk van die 21 siklusse van 128 jaar is daar sowat 31 skrikkeljare. Vir die laatste groot siklus van 132 jaar tel ons op hierdie manier 32 skrikkeljare. Dit gee in totaal (21 x 31) + 32 = 683 skrikkeljare en 2137 normale jare in die baie groot siklus. Dit gee vir die baie groot siklus 'n gemiddelde jaarlengte van 365,24219852 dae. Dit sluit so goed aan by die regte tropiese jaar van 365,24219878 dae, dat daar na 3,8 miljoen jaar slegs een dag verskil sal wees tussen die kalender en die sonjaar.

Die patroon van normale en skrikkeljare wat in 1925 begin het, sal in die jaar 4745 weer herhaal.
Die Persiese kalender is 'n sonkalender en is glad nie met die maanfases gesinchroniseer nie.



</doc>
<doc id="33686" url="https://af.wikipedia.org/wiki?curid=33686" title="Elsa Joubert">
Elsa Joubert

Elsabé Antoinette Murray Joubert (Paarl, 19 Oktober 1922), is 'n Afrikaanssprekende Suid-Afrikaanse skrywer. Elsa Joubert verwerf beroemdheid met haar novelle "Die swerfjare van Poppie Nongena", wat in 13 tale vertaal is, en wat ook as 'n drama op die planke gebring is. Sy is die nig van die Afrikaanse skrywer Gideon Joubert.

Elsabé Antoinette Murray Joubert is op Saterdag 19 Oktober 1922 in die Paarl gebore. Haar ouers stam albei van die Franse Hugenote. Haar pa, Willem Adolf Joubert, is  seun van ’n wynboer en vir 32 jaar hoof van die Paarl Onderwyskollege, terwyl haar ma, die predikantsdogter Elsabé de Villiers, onderwyseres was by die Skool vir Dowes op Worcester. Haar ouers is in 1916 met mekaar getroud. Haar jonger suster Isabeau is jonk dood aan leukemie, maar sy het nog ’n ouer broer, Gideon.

Sy gaan van sub A tot matriek skool aan die Laerskool en Hoërskool La Rochelle in die Paarl en matrikuleer in 1939. In standerd agt behaal sy die tweede beste punte in die Kaapprovinsie en kom eerste in die Geskiedenis Taalbond. Na hoërskool studeer sy vanaf 1940 verder aan die Universiteit van Stellenbosch, waar sy in die Harmonie koshuis inwoon. In 1942 verwerf sy ’n B.A.-graad en in 1943 ’n Sekondêre Onderwysdiploma. Op universiteit is sy "Die Matie"-korrespondent vir die vroueblad van "Die Burger".

In 1945 behaal sy ’n M.A.-graad in Afrikaanse Letterkunde aan die Universiteit van Kaapstad met ’n verhandeling oor J. van Melle se werk

Vir ’n jaar gee sy dan in 1944 onderwys aan die Hoër Meisieskool Cradock, waar sy inwoon in die skoolkoshuis. Tydens die wintervakansie los sy vir ’n maand af as onderwyseres by ’n skooltjie op die eilande by Keimoes in die Garieprivier. Sy is ook die Afrikaanse redaktrise van die universiteitsblad "Groote Schuur". Vanaf 3 Januarie 1946 tot einde Februarie 1948 is sy as vroueredakteur verbonde aan "Die Huisgenoot".

Sy onderneem in 1948 ’n omvattende reis deur Afrika, wat in Tafelbaai aan boord die City of London begin, al met die ooskus van Afrika langs. By Mombasa klim sy af en gaan per land na die Victoriameer, vanwaar sy op ’n rivierboot al met die Nyl op tot in Kaïro vaar. Hiervandaan reis sy deur Europa, waar sy twee jaar agterbly. Sy werk onder andere vir die Verenigde Volke in Genève in Switserland en die Suid-Afrikaanse Ambassade in Lissabon in Portugal. In Parys spandeer sy tyd saam met Jan Rabie en Klaas Steytler sluit hier ook vanuit Amerika by haar aan. Saam reis hulle dan met rugsakke verder. Om ekstra geld te verdien om aan die lewe te bly, doen sy van tyd tot tyd vryskutwerk as joernalis, onder andere deur ’n onderhoud te voer met die burgemeesteres van Berlyn, waarvoor die haar £25 betaal. Sy stuur ook gereelde bydraes vir "Die Burger", "Sarie Marais" en "Die Huisvrou", waar Audrey Blignault destyds die redakteur was en ook van haar werk vir haar radioprogramme gebruik.

Na haar huwelik in April 1950 in die Paarl met Klaas Steytler, wie sy tydens haar studies by die Universiteit van Kaapstad ontmoet het, vestig sy haar in Johannesburg, waar sy eers Afrikaans gee vir diplomastudente by die Tegniese Kollege in Eloffstraat en later vir sewe jaar verbonde is aan die redaksie van "Die Transvaler". Periodiek gee sy ook klasse in Afrikaans aan individue en by kolleges. Hier word daar drie kinders (twee dogters, Elsabé Antoinette en Henriëtte, en ’n seun, Nicolaas Christiaan) vir haar en Klaas gebore. In Johannesburg begin Elsa saam met Klaas, Jan Rabie, Abraham de Vries en Rita Elferink die Excelsior Groep, waarmee hulle oor die rassegrense heen kultuuraande hou.

Nadat hulle eers ’n woonstel huur en daarna ’n huis in Melville, koop hulle ’n huis in Aucklandpark. In 1955 neem die gesin, Elsa en Klaas en twee klein kinders, ’n reis deur Njassaland (vandag Malawi). Nadat sy op haar eie ’n reis na Madagaskar, Mauritius en Reunion onderneem, gaan sy later saam met Klaas op ’n reis deur Mosambiek. Beide laasgenoemde reise word in reisverhale beskryf.

Vanaf 1965 bly die gesin in Oranjezicht in Kaapstad, terwyl sy steeds by herhaling reise deur Europa, Afrika en die Verre Ooste onderneem. Hierdie reise vind neerslag in talle reisboeke.

In 1967 word Klaas en Elsa uitgenooi na Duitsland en bly in Berlyn vanwaar hulle van plan was om Oos-Europa te besoek, maar ’n dringende telegram van Suid-Afrika waarsku hulle daarteen. Die Russiese spioen Juri Loginof is pas in Suid-Afrika gearresteer en enige verhandelbare Suid-Afrikaners agter die Ystergordyn kon gevange geneem word met die oog op ’n ruilooreenkoms. Hulle reis dan na Turkye en Griekeland, waar hulle onder andere vir Jan Rabie en Marjorie Wallace gaan kuier op die dorpie Eloúnda op die Griekse eiland Kreta.

Van September tot middel Oktober 1973 onderneem sy ’n uitgebreide reis deur Angola. Sy onderneem ook ’n reis deur Suid-Afrika waar sy al die tuislande besoek om haar te vergewis van die toestande daar, as voorbereidingswerk vir ’n draaiboek vir ’n dokumentêre rolprent. Die rolprent word egter nooit gemaak nie. Saam met Klaas besoek sy op uitnodiging van Al J. Venter ook die militêre basisse op die grens van Suidwes-Afrika, insluitende Ondangwa.

In 1985 besoek sy en Klaas die elfde Internasionale Boekeskou in Buenos Aires in Argentinië, ’n besoek wat saamval met die Spaanse vertaling van "Die swerfjare van Poppie Nongena". Daarna besoek hulle ook die Boerenasate in Argentinië en ontmoet die wêreldbekende Argentynse skrywer Jorge Luis Borges, vanwaar hulle ook deur Chili reis.

In die negentigerjare onderneem hulle ’n reis deur Indonesië, wat aansluit by Leipoldt se reis in "Uit my Oosterse dagboek". Elsa beskryf hierdie reis in "Gordel van smarag".

In April 1973 koop hulle ’n vakansiehuis in Onrus, waar Elsa aan huis van Jan Rabie bevriend raak met die skrywer Richard Rive. Richard stel haar bekend aan die Afrika literatuur en werke van swart skrywers wat in Suid-Afrika verbode was, wat haar blootstelling aan en begrip van die kontinent verder verbreed. Hierdie kennis en begrip gee sy terug aan die gemeenskap in verskeie openbare optredes, waar sy lesings lewer oor Afrika en sy ontluikende skrywers. Saam met Klaas is sy in 1975 ’n stigterslid van die Afrikaanse Skrywersgilde en vanaf 1984 tot 1985 is sy ook die voorsitter. Na die dood van Klaas in 1998 vestig sy haar in ’n woonstel in die aftree-oord Berghof in Tuine, Kaapstad. Wanneer nog ’n woonstel in die oord ’n jaar later vakant word, koop sy dit ook om ’n studeerkamer te kry waarin sy haar boeke en ’n lessenaar kan huisves. Sy ondergaan in Oktober 2002 ’n heupvervangingsoperasie nadat sy val en haar heup beseer. Later ondergaan sy ’n verdere heupvervanging, wat haar beweging baie bemoeilik.

Sy skryf reeds van kleintyd af. In standerd drie gee sy haar eerste koerant uit en skryf gedigte. Net na die herdenking van die Groot Trek skryf sy ’n essay vir "Die Burger" oor "My grootste oomblik in die Ossewatrek", waarvoor sy ’n tweede prys kry. Nadat sy haar meestersgraad behaal, skryf sy ’n artikel oor die eilandmense naby Keimoes, wat in "Die Huisgenoot" verskyn en haar ook help om ’n pos as joernaliste by hierdie tydskrif te kry. In 1947 skryf sy onder die skuilnaam W. Prinsloo ’n kortverhaal, "Marynatjie", wat in "Die Huisgenoot" gepubliseer word.

Sy maak haar eerste impak met haar reisverhale, waarin sy nuwe wêrelde open vir Afrikaanses in ’n tyd wat meeste Suid-Afrikaners deur die isolasie van die apartheidsjare dit moeilik vind om vreemde lande te besoek. In haar reisverhale fokus sy die aandag benewens die geskiedenis van die streek veral op die sosio-politieke toestande en die volkeverhoudinge. Met fyn waarneming stel sy ook die gewone mense aan die leser voor, wat dan benewens die indrukwekkende feitestruktuur ook ’n besondere menslikheid aan die verhale verleen.

"Water en woestyn" is ’n reisverhaal oor haar eerste reis al met die Nyl op in Afrika, vanaf die oorsprong in hierdie rivier in Uganda tot in Egipte, waar dit in die see uitmond. Sy beskryf die natuur, mere en riviere van Afrika en sy verskeidenheid mense. Onderweg doen sy baie besienswaardighede aan, met veral die Egiptiese oudhede by Luksor (begraafplaas van die Farao’s) en Karnak wat ’n groot indruk op haar maak. Hierdie boek word ook in Braille oorgesit.

"Die verste reis" beskryf haar reis deur verskeie lande van Wes-Europa kort na die einde van die Tweede Wêreldoorlog, waar sy eerstehands die nagevolge en puin van hierdie mensgemaakte ramp deurleef. Sy besoek Italië, Duitsland, Switserland, Frankryk, Luxemburg, Nederland, Spanje en Portugal. Die boek kry sy titel van die aangrypende slotsin, “die verste reis wat ’n mens kan maak, is van mens tot mens, deur die hart”.

Gedeeltes van Oos-Europa is die onderwerp in "Swerwer in die herfsland". Hierdie reis begin in Berlyn in Duitsland en gaan dan deur Oostenryk na Turkye en Griekeland, waar sy ook die eiland Kreta aandoen.

"Gordel van smarag" skryf sy nadat sy en haar man Klaas in 1995 op die spore van C. Louis Leipoldt na Sumatra en Djakarta in Indonesië was en hierdie verhaal sluit nou aan by Leipoldt se reisweergawe in "Uit my Oosterse dagboek". Die boek openbaar ook verskuilde fasette van Leipoldt se persoonlikheid en werp lig op sy Oosterse gedigte.

Sy reis ook wyd in Afrika in ’n tyd toe dit ongewoon en moeilik was vir wit Suid-Afrikaners, laat staan nog ’n vrou, om sulke reise aan te pak. Die onderliggende fokus van hierdie reise is veral om die wyses waar te neem hoe mense van verskillende kulture, rasse en etnisiteit ’n weg vind om vreedsaam en voorspoedig saam te leef.

"Suid van die wind" handel oor die eilande Madagaskar, Mauritius en Reunion, met die menslikheid en beelding van die relaas wat ’n sterk indruk maak. Die enigste manier om hierdie reis te onderneem is met die vliegtuig na Mauritius, destyds nog voor hierdie eiland se onafhanklikheid, waar Joubert se beskrywing van die maatskaplik-sosiale toestande dus ’n waardevolle kultuurhistoriese dokument is. Hiervandaan reis sy per boot verder na Reunion en Madagaskar. Dit is veral die reis in Madagaskar wat sy met ’n oorvol bus saam met arm plaaslike inwoners onderneem, wat ’n keerpunt in haar siening van die Afrikane meebring. ’n Klein swart kind raak met sy kop op haar skouer aan die slaap. Die onderliggende besef dring tot haar deur dat dit agting vir lewe is wat mense moet leer en ondervind en ander mense moet gesien word as mense, nie as iets om te verduur nie. Hierdie insig het daarna ’n bepalende invloed op al haar skryfwerk. A.P. Grové neem "Die woud wat sterwe" uit hierdie boek op in "Trekvoëls" ’n versamelbundel van reissketse.

Mosambiek word beskryf in "Die staf van Monomotapa". Die titel verwys nie na ’n landstreek nie, maar die naam van ’n koning wat in die sestiende eeu oor die Makalanga-stam geheers het. Volgens oorlewering was hy ontsaglik ryk en het die Portugese eeue lank vergeefs gesoek na sy legendariese skatte. Benewens die beskrywing van haar ervarings en die land se geskiedenis en kultuur, spreek sy ook die wit-swart probleem en die Portugese rassebeleid van assimilasie pertinent aan. Die staf van Monomotapa, waarvan sy ’n replika present kry, word vir haar die simbool van die skat en ook van hoe die rassegroepe vreedsaam naas mekaar kan bestaan. In die negentigerjare nooi oudpresident Nelson Mandela vir Elsa en Klaas vir ete by die presidentswoning in Kaapstad. Hy vertel haar dat hierdie boek in die tronk vir hom baie beteken het, want dit was die eerste keer dat hy kennis neem van ’n Afrikaner (reeds in die sestigerjare) wat die moontlikheid opper van ’n swart regering in Mosambiek en ’n gedeelde swart-wit regering in Suid-Afrika.

Haar reis deur Angola kom in "Die nuwe Afrikaan" aan die beurt, waar sy kort voor die onafhanklikheidswording van hierdie land in die vroeë sewentigerjare hierdie reis onderneem en die onstuimige politieke klimaat beskryf saam met die deeglik nagevorste geskiedenis van die land en sy mense wat al haar reisverhale kenmerk. Vir die skrywer gaan dit hoofsaaklik om ’n antwoord te vind op die vraag van wat die regte verhouding tussen wit en swart op die kontinent moet wees en watter rol elkeen moet speel om lewe op die kontinent in vrede en voorspoed te kan beleef.

Haar eerste novelle "Ons wag op die kaptein" verskyn nadat sy op 15 Maart 1961 ’n berig in "Die Transvaler" lees van twaalf mense wat in Angola op ’n plaas deur ’n terroristebende aangehou word. Hierdie mense se verhoor word drie keer uitgestel terwyl die bende wag op die kaptein wat oor die rivier sou kom, en dan word hulle vermoor. Die uitgerekte wag op die koms van die kaptein impliseer ’n apokaliptiese element. Die roman vertel die verhaal hoofsaaklik uit die oogpunt van ’n vrou (Ana-Paula) wat haar ’n klompie jare tevore as bruid in ’n liefdelose huwelik by ’n man (Carlos Figueira) in Angola aangesluit het. Nadat sy vanuit Lissabon by Carlos aangesluit het, vind sy uit dat hy twee basterkinders het uit ’n verhouding met die swart vrou Nga, terwyl sy geen kind van haar eie kan hê nie. Hoewel sy ’n ander liefdesverhouding aanknoop, voel sy nie dat sy daar hoort nie en slyt haar dae in bitterheid en wanhoop. Hierdie roman word deur Klaas Steytler in Engels vertaal onder die titel "To die at sunset" en dit word ook tot ’n toneelstuk verwerk. "Ons wag op die kaptein" word in 1964 met die Eugène Marais-prys bekroon. Hennie Aucamp neem ’n fragment uit hierdie boek op in die versamelbundel "Wys my waar is Timboektoe".

"Die Wahlerbrug" fokus in wese op ’n soeke na identiteit. Die verhaal begin op ’n realistiese vlak, maar neem algaande surrealistiese en simboliese kenmerke aan. Lottie Holme word in ’n vreemde land geskei van haar man. Tydens ’n besoek aan ’n museum word sy deur twee mans (een van hulle het die betekenisvolle naam Schwarz), deur ’n paneel in die museummuur gedwing en ontvoer en na Schwarz se verblyfplek naby die Wahlerbrug geneem. Hier word haar klere, handsak en identiteitsdokumente weggeneem om aan ’n ander vrou ’n identiteit te verskaf. So word sy sonder geld of bagasie, staatloos en identiteitloos in ’n stad gelos waar sy haar met moeite verstaanbaar kan maak. Wanneer sy deur haar ontvoerders vrygelaat word, soek sy na bekendheid deur op haar spoor terug te gaan en weer al die plekke waar sy was, insluitende die museum, te besoek. Hierdie swerftog is ook simbolies van ’n lewensreis op soek na identiteit en sin. Eindelik keer sy dan terug na die Wahlerbrug, waar sy Schwarz dood aantref. Lottie se angs en agtervolging deur eindelose sale kombineer elemente van die spanningsverhaal met die surrealistiese en hallusionêre wêreld van ’n Kafka. Die roman kan vanuit verskillende gesigspunte benader word (teologies, filosofies, psigologies) wat elkeen ’n ander perspektief op die sentrale probleem van identiteit en kontak met ander na vore bring.

"Bonga" behandel die konflik tussen die primitiewe kultuur van Afrika stamme en die Christendom en speel in die negentiende eeu in die Zambezi-vallei in Mosambiek af. Die primêre tema is die liefdesverhouding tussen ’n swart man en ’n wit vrou. Die verhaal is gebaseer op die sinlose en wreedaardige uitwissing van die Massangano, ’n nedersetting van halfbloede of basters aan die oewer van die Zambezirivier. Die roman word ook beskawingsgeskiedenis soos dit aantoon hoe die witman ontaard in Afrika, hoe die swart mense onder koloniale bewind oënskynlik aanpas maar sonder passie en hoe die basters, met elemente van beide, ’n eie groep vorm. Laasgenoemde groep word ’n bedreiging vir die ander groepe omdat hulle as herinnering van hulle afkoms dien. In 1971 verower "Bonga" die C.N.A.-prys.

Die verhaal van "Die swerfjare van Poppie Nongena" is gegrond op feite en word aan haar oorvertel deur die vrou met wie dit alles gebeur het. Hierdie is ’n dokumentêre roman wat aangebied word as “ware verhaal” wat dan deur ’n anonieme verteller georden en aangebied word. So word ’n dubbelperspektief geopen wat met groot vrug die fokus verskuif en perspektiewe open wat nie slegs uit die hoofkarakter of die verteller afkomstig is nie. Poppie is ’n Xhosa wie se werklike naam Ntombizodumo beteken “meisie uit ’n geslag van groot vroue”. Saam met haar broers word sy by haar ouma op Upington groot en later sluit sy by haar ma in Lambertsbaai aan. Deur stamtradisie, waar lobola en onderhandeling die keuse van ’n lewensmaat bepaal, word sy gedwing in ’n huwelik met Stone Nongena, ’n man van ’n vreemde stam Xhosas uit die Ciskei. Hulle trek na Nyanga in die Wes-Kaap, waar sy verskeie inslaapwerke aanvaar om te help om aan haar eie en haar man en kinders se behoeftes te voorsien en haar gesin slegs vir kort rukkies elke week sien. Hulle tel probleme op met die apartheidswette en sy en haar kinders kan nie die nodige permitte kry om permanent aan te bly nie, maar haar man wel. Deur die Groepsgebiede-wetgewing word sy dan as vreemdeling geklassifiseer en so gedwing om haar tuiste in die Kaap te verlaat vir die totaal vreemde tuisland van die Ciskei, terwyl Stone in Nyanga agterbly om vir die gesin se onderhoud te werk. Sy gesondheid gaan egter vinnig agteruit en wanneer hy sterf, kry Poppie tydelike toestemming om weer in die Kaap te kom werk. Sy kan egter nie al haar kinders saambring nie en so word die familie dan geskeur. In die Kaap oorval die onluste van 1976 haar in die township, met ’n wolk wat oor haar en haar kinders se toekoms hang. Van haar kinders neem deel aan die opstande, word gearresteer, en sterf of vlug land-uit in hierdie tyd. Poppie se lewensideale is verpletter en sy besef sy kan nie verder beplan nie, sy moet maar dinge aanvaar soos dit kom. Waar die perspektief van Poppie aanvanklik oorheers, verkry die verhaal gaandeweg ’n veelvoud van perspektiewe soos die kinders groter word en gebeure ook uit hulle gesigspunte gesien word. Ten spyte van die aktuele tema, is dit nie soseer ’n politieke of selfs sosiologiese werk nie, maar ’n letterkundige werk van hoë gehalte, waarin die karakter, persoonlikheid en gevoelens van die mense aangrypend beskryf word. Die roman word in ’n groot mate aangebied as die regstreekse vertelling van die hoofkarakter en ander swart mense, waardeur dit inskakel by die faksie-tegniek (vermenging van feite en fiksie waardeur beide onherkenbaar is) wat in latere postmoderne werke deur onder andere Koos Prinsloo met groot sukses aangewend word. Met gebruik van die swart mense se besondere idioom, woordkeuse, sinsbou en denkwyse verkry die werk verdere geloofwaardigheid. Hierdie weergawe van die geskiedenis van lewende mense se daaglikse stryd teen ’n onregverdige en onmenslike stelsel en die eindelose vernedering en smart wat die enkele mens of ’n hele bevolkingsgroep as gevolg daarvan ervaar, het ’n diepgaande invloed op die Suid-Afrikaanse gemeenskap. Dit is die eerste keer dat ’n menigte wit mense kennis neem van die omvang van die swaarkry van swart mense onder die apartheidsbedeling. Hierdie boek word in veertien tale vertaal (onder andere Bulgaars, Deens, Duits, Frans, Hebreeus, Italiaans, Nederlands, Russies en Spaans) en Elsa behartig self die oorskryf van die roman in Engels. Die drama "Poppie" (wat sy saam met Sandra Kotzé verwerk het) word ook gepubliseer en in Engels vertaal. In Suid-Afrika word dit in Afrikaans en Engels regdeur die land opgevoer, terwyl dit oorsee opgevoer word by onder andere Off-Broadway in New York, die West End in Londen, die Edinburgh-fees in Skotland en in San Francisco in Amerika, Kanada en Australië. Die boek word verder tot radiodrama verwerk en deur die Suid-Afrikaanse Uitsaaikorporasie uitgesaai. In 1978 ontvang Elsa Joubert die C.N.A.-prys en in 1979 die W.A. Hofmeyr-prys en Louis Luyt-prys vir "Die swerfjare van Poppie Nongena", waaraan die Britse Royal Society of Literature in 1981 ook die Winifred Holtby-prys toeken aan haar eie Engelse vertaling, "The long journey of Poppie Nongena". Sy word as gevolg hiervan ook ’n Fellow van die British Royal Society of Literature. Die boek is in 1979 op die kortlys vir die Hertzogprys wat deur Etienne Leroux se "Magersfontein, O Magersfontein!" gewen is. In 1983 kry Elsa ’n Obi-prys vir die beste teks van die Off-Broadway Theatre in New York vir "Poppie Nongena" en die Laurence Olivier Award vir toneelspel in Londen se West End word in 1984 vir die drama toegeken. Wanneer ’n lys van die tophonderd boeke van Afrika in die twintigste eeu gemaak word, verskyn "Die swerfjare van Poppie" "Nongena" ook op hierdie lys en in 2005 word hierdie boek deur die Departement van Kuns en Kultuur aangewys as die beste prosawerk ooit in Afrikaans. Elsa gee die helfte van haar outeursaandeel uit die verkope van "Poppie" aan die vrou wie se verhaal sy vertel het, waarmee die vrou vir haar ’n huis in die Transkei koop en vir haar twee kinders ’n opvoeding gee.

"Die laaste Sondag" is ’n roman wat klaarblyklik in ’n kontemporêre Suid-Afrika vasgevang in geweld en terrorisme afspeel, met die kerk se rol as middelpunt. Op die klein dorpie Oudepos naby ’n grenspos en langs ’n swart gebied word blanke mense vermoor. Tydens ’n besoek aan die grens voer die plaaslike predikant, dominee Wessel Falk, ’n gesprek met ’n jong man, wat ’n halfuur later in ’n landmynontploffing sterf. Die dominee beskou die jong man se laaste woorde as ’n goddelike visie en openbaring en mettertyd ook as goddelike opdrag. Hy verkondig dan aan sy gemeente dat dertig lyke van onskuldige slagoffers van terreur Christus kan terugkoop van die kruis, net soos dertig silwerlinge Hom op die kruis gekry het. Dan kan die vergeldingsleer van ’n oog vir ’n oog weer die genade en vergiffenis van die kruisdood vervang. So word goed teen kwaad en skuld teen onskuld afgespeel en die roman loop op tot die klimaks waar die predikant op die laaste Sondag die dertigste lyk sal ontvang en sy beslissing oor sy vergeldingsleer sal afkondig. Daar is egter reeds in die verhaal aangetoon dat geeneen van die slagoffers werklik onskuldig was nie. Dit is veral die kerk se rol in Suid-Afrika wat in die roman onder die loep kom, veral waar dit die Ou Testamentiese waardes van ’n oog vir ’n oog stel teen die versoeningsdood van Christus, en vergelding teenoor die liefdesgebod. Hierdie roman word in Engels vertaal as "The last Sunday". In 1984 is "Die laaste Sondag" op die kortlys vir die toekenning van die Louis Luyt-prys. Joubert verwerk die roman ook vir die verhoog en dit word onder andere deur TRUK in die Staatsteater in Pretoria opgevoer.

"Missionaris" is gebaseer op die lewe van die sendeling Aart Antonij van der Lingen (vader van die bekende ds. G.W.A. van der Lingen van die Paarl) wat vanaf die begin van die negentiende eeu in die Kaap sendingwerk doen en die verhaal speel af in die tydperk 1800–1818. Die protagonis is liggaamlik en geestelik ietwat van ’n swakkeling. Met ’n misvormde boggel het hy ook groter ontvanklikheid vir allerhande kwale en is gevolglik ’n gevoelige en sku persoon. Geestelik het hy geen gespesialiseerde opleiding ontvang nie en kwalifiseer slegs as leke-prediker. Te midde van al hierdie persoonlike uitdagings bevind hy hom boonop in ’n tyd van rusie tussen die kerk en sending en die blanke nedersetting se vyandelikheid teenoor die sendelinge, veral sy seniors Read en Van der Kemp. Die W.A. Hofmeyr-prys word in 1989 aan "Missionaris" toegeken en hierdie boek is dieselfde jaar op die kortlys vir die toekenning van die C.N.A.-prys en die Hertzogprys. Sy vertaal self hierdie boek in Engels as "The hunchback missionary."

"Die reise van Isobelle" beslaan ’n hele eeu se tydsverloop, vanaf die Anglo-Boereoorlog met sy konsentrasiekampe tot met die struggle en die nuwe politieke bestel in eietydse Suid-Afrika. Deur te fokus op die lotgevalle van ’n familie deur verskeie geslagte, kry die boek ’n persoonlike aanslag waardeur die politieke en historiese gebeure in Suid-Afrika des te duideliker belig kan word. Die verhaal volg die lewensgeskiedenis van dominee Josias van Velde (getroud met die Engelse Emma Anderson) en sy nasate deur al die traumatiese gebeure en oorloë van die twintigste eeu, met telkens verdeeldheid tussen die Afrikaners wanneer verskillende politieke gesigspunte met mekaar bots. "Die reise van Isobelle" verower in 1996 die W.A. Hofmeyr-prys en in 1998 die Hertzogprys. Hierdie roman is in 1996 ook op die kortlys vir die toekenning van die Helgaard Steyn-prys en word in Engels en Duits vertaal.

"Twee vroue" bevat twee novelles oor soekende vroue, waar een suksesvol is en die ander misluk. "Pampas" kry beslag tydens die skrywer se besoek aan Argentinië. Hierin vertel sy van ’n vrou, Elvira van Staden, wat na die Anglo-Boereoorlog op soek na bevryding trou met ’n Afrikaner wat hom in Argentinië hervestig. In stede van bevryding vind sy egter gevangenskap in ’n vreemde land en liefdelose toestand. Sy word in hierdie afsondering en eensaamheid gekonfronteer met die beperkinge van haar menslikheid en moet worstel met die onherroeplikheid van die keuses wat sy gemaak het. Haar rol is uitsluitlik dié van ’n vrugbare vrou wat vir haar man seuns moet voortbring om hom op die plaas te help werk. Aanvanklik word egter slegs dogters vir hulle gebore en haar enigste seun sterf ’n paar weke na geboorte. Hierna keer sy terug na Suid-Afrika, maar hierdie fisiese bevryding vind nie weerklank in haar gees nie, aangesien sy die letsels van haar ondervinding lewenslank saam met haar dra. "Klooster" vertel die verhaal van ’n vrou, Helena, wat saam met drie mans na die St. Katherina-klooster in die Sinai woestynlandskap gaan, op soek na ’n verlore manuskrip. Wat sy vind is nie die verlore manuskrip nie, maar groter begrip en lewenswysheid in ’n spirituele reis.

Elsa Joubert skryf ook verskeie kortverhale, wat in letterkundige tydskrifte soos "Tydskrif vir Letterkunde" verskyn en in "Melk" en "Dansmaat" gebundel word.

Die verhale in "Melk" fokus meestal op menseverhoudinge binne die veelrassige, revolusionêre konteks van Afrika en veral Suid-Afrika. Die bekende Engelse spreekwoord van die “milk of human kindness”, wat in die titel weerklank vind, word selde oor rassegrense heen bewys. Die titelverhaal verskyn eers in "Standpunte". Dit is ’n hoogtepunt in die bundel en behandel ’n Portugese egpaar wat op ’n vlugtog uit Angola na Suid-Afrika deur ’n aantal swart mans voorgekeer word. Hulle verkrag die vrou om die beurt en daardie aand probeer die man haar weer syne maak. ’n Seun word gebore, wat aanvanklik na die vrou se ander kinders lyk, maar geleidelik kom vreemde gelaatstrekke te voorskyn, soos ’n breë neus en tuitmond. Elke borsvoeding word vir die moeder ’n hernude verkragting, totdat sy self die kindjie versmoor. "Die sendeling se dood" is nog ’n hoogtepunt. Hierdie kortverhaal verskyn aanvanklik in "Die Huisgenoot" van 9 Junie 1972 en word daarna deur Hennie Aucamp in "Bolder" en Abraham H. de Vries in "Die Afrikaanse kortverhaalboek" opgeneem.

"Dansmaat" verhaal die skade en pyn wat mense mekaar aandoen en aangedoen het. Die verhale is feitlik almal gesitueer in die aktualiteit van Afrika en Suid-Afrika en maak vindingryk gebruik van Christelike beelde, motiewe en simbole. Ook bloed en vuur, simbole van geweld, word meermale gebruik om sin en betekenis te vind en deur optekening orde uit die chaos te maak.

"Die vier vriende en ander stories uit Suid-Afrika" is kinderverhale waarin sy veral dierefabels uit die verhaalskat van die swart volke van Afrika opteken. Sy vertaal self hierdie boek in Engels as "The four friends".

Van haar korter prosawerk word in verskeie versamelbundels opgeneem, waaronder "Herfsdag in Oostenryk" in "Dames 17" onder redaksie van C.J.M. Nienaber en "In memoriam Johanna" in "Vrou: Mens" onder redaksie van Corlia Fourie. Haar werk verskyn ook in onder andere "Die Afrikaanse kortverhaalboek", "Herinnering se wei", "Bolder", "Blommetjie gedenk aan my", "Borde borde boordevol", "Wys my waar is Timboektoe", "Sewe sondes, nee meer", "Trekvoëls", "Kompas", "Keerpunt", "Uit die kontreie vandaan", "Vertellers 1 en 2", "Stad en stedelig" en "Kort-kort". "’n Les in musiek" is ’n essay oor jeugherinneringe wat sy spesiaal skryf vir die versamelbundel "Herinnering se wei", terwyl "’n Vriendelike begin" haar aankoms in Johannesburg beskryf en opgeneem word in die versamelbundel "Son op die land". Koos Human neem "Stone probeer die land se dokters, maar hy word nie beter nie" (’n fragment uit "Die swerfjare van Poppie Nongena") op in sy bloemlesing "Willekeur" en Lina Spies neem "Graffie vir ’n kat" (’n fragment uit "Die verste reis") op in "Majesteit, die kat". Engelse vertalings van haar werk word ook in verskeie versamelbundels opgeneem, waaronder "Backyard" in "A land apart" en "Armoured vision", "Milk" in "Penguin Books of South African stories" en "Death of a missionary" in "Storyflight".

In die outobiografie "’n Wonderlike geweld" beskryf sy haar vormingsjare, vanaf geboorte tot wanneer sy in 1948 op haar eerste lang buitelandse reis vertrek. Sy bied hierdie boek aan deur middel van ’n derdepersoonverteller, afgewissel met uittreksels uit dagboeke waarmee sy begin het toe sy dertien jaar oud was. Hierdie boek word deur Irene Wainwright in Engels vertaal en as "A lion on the landing" gepubliseer.

"Reisiger" is die tweede deel van haar outobiografie, waar die titel reeds aandui dat die vernaamste fokus die vele reise deur die wêreld en veral Afrika is wat sy in haar lewe onderneem het, insluitende die “reis in Suid-Afrika” met die skryf van "Die swerfjare van Poppie Nongena" en al die gebeurtenisse wat daarop volg. In 2010 verower "Reisiger" die Universiteit van Johannesburg-prys, die Recht Malan-prys vir nie-fiksie, die Via Afrika-prys vir letterkunde en in 2011 ken die Akademie die Louis Hiemstra-prys vir nie-fiksie aan hierdie boek toe. Die Stellenbosse Woordfees wys haar in 2011 aan as die woordkunstenaar van 2010 op grond van hierdie boek.

Die derde deel van haar outobiografiese drieluik is "Spertyd", wat in 2017 verskyn. Dit fokus op die die skrywer se latere jare in 'n aftreeoord in Kaapstad, maar bevat oor herinneringe van haar jeugervaringe, waaronder haar betrokkenheid by die CSV.

Haar romans word gereeld vir die verhoog verwerk. "Ons wag op die kaptein", "Die laaste Sondag" (’n verwerking wat sy self behartig) en "Die swerfjare van Poppie Nongena" word almal opgevoer.

Die drama "Poppie" (met ’n verwerking deur haar in samewerking met Sandra Kotzé) word gepubliseer. "Sendeling" is ’n verhoogverwerking deur Saartjie Botha van haar kortverhaal "Die sendeling se dood". Hierdie verhoogdrama word in 2011 by die Woordfees, die Suidoosterfees, Aardklop en elders opgevoer.


Benewens die spesifieke pryse wat haar boeke verower, ontvang sy verskeie ander eerbewyse. As gevolg van die sukses van die Engelse vertaling van "Die swerfjare van Poppie Nongena" word sy ’n Fellow van die British Royal Society of Literature.

Tydens die Klein Karoo Nasionale Kunstefees van 1996 ontvang sy saam met André P. Brink die Afrikaans Onbeperk-toekenning.

Haar alma mater, die Hoërskool La Rochelle, hou in 1998 ’n spesiale fees tot haar eer om saam te val met die toekenning van die Hertzogprys vir "Die reise van Isobelle".

Die Universiteit van Stellenbosch ken in 2001 ’n eredoktorsgraad aan haar toe vir haar uitsonderlike bydrae op die gebied van die letterkunde en die Universiteit van Pretoria vereer haar in 2007 op soortgelyke wyse.

In 2001 kry sy die Patrick Petersen-toekenning van die Afrikaanse Skrywersvereniging en in 2003 word die ATKV se prestigeprys aan haar oorhandig vir haar volgehoue bydrae tot die Afrikaanse kultuur.

Die Staatspresident vereer haar in 2004 met die Orde van Ikhamanga (silwer), Suid-Afrika se hoogste toekenning vir prestasie in die skeppende en uitvoerende kunste, in erkenning van haar letterkundige bydrae en haar vroeë betrokkenheid as skrywer met die Afrika-problematiek. Sy ontvang die toekenning by dieselfde geleentheid as Ingrid Jonker (postuum) en hulle is op daardie stadium die enigste Afrikaanse skrywers naas Karel Schoeman wat so vereer is.

In 2005 ken die klub van studenteraadsvoorsitters aan die Universiteit van Stellenbosch ’n erepenning aan haar toe.

In dieselfde jaar wys ’n paneel van deskundiges "Die swerfjare van Poppie Nongena" aan as die beste prosawerk in Afrikaans en sy kry op grond hiervan ’n toekenning van die Minister van Kuns en Kultuur.

Sy ontvang in 2008 ’n Suid-Afrikaanse Letterkundetoekenning, geborg deur die Departement van Kuns en Kultuur, vir haar lewensbydrae tot die Suid-Afrikaanse letterkunde.

Die Woordfees op Stellenbosch wys haar aan as 2010 se Woordkunstenaar op grond van haar outobiografie "Reisiger".

In 2012 word sy by die Fiesta-toekennings van KykNet met ’n beeldjie vereer vir haar lewenslange bydrae tot woordkuns. Sy is ook een van die vroue waarop KykNet fokus in "Formidabele vroue", hulle reeks van dertien episodes oor vroue wat ’n verskil gemaak het in Suid-Afrika.

Die Arts and Culture Trust vereer haar in 2013 met ’n toekenning vir haar lewensbydrae.



Onderhoud op LitNet: http://www.oulitnet.co.za/mond/ejoubert.asp





</doc>
<doc id="33688" url="https://af.wikipedia.org/wiki?curid=33688" title="Kali-joega">
Kali-joega

Kali-joega (Sanskrit: कली यग, letterlik: "Era van Kali", ook bekend as die "Duistere Era"), is volgens die Hindoeïsme die laagste van die vier tydperke (joegas) van ontwikkeling wat die wêreld deurmaak. Die ander is Dvapari-joega, Treta-joega en Krita-joega.

Die "Kali-joega" word beheer deur die demoon Kali, die nemesis van Sri Kalki, die 10de en laaste avatara van die hindoegod Wisjnoe. Volgens die "Wisjnoe-poerana" is hy die negatiewe inkarnasie van Wisjnoe.

Volgens die "Soerja Siddhanta" het Kali-joega begin op die middernag van 23 Januarie (volgens die Gregoriaanse kalender) of 18 Februarie (volgens die Juliaanse kalender) van die jaar 3102 v.C. Baie Hindoes glo dat dit die oomblik was waarop Krisjna sy liggaam verlaat het.

Volgens die meeste interpretasies van Hindoe-tekste bevind die aarde hom tans in "Kali-joega", hoewel ander meen dat die aarde aan die begin van die "Dvapara-joega" staan. Hindoes meen dat die mensdom geestelik degenereer tydens die "Kali-joega"; dit word meestal aangedui as die "Duistere Era" aangesien die mensdom dan die verste van god sou staan.


</doc>
<doc id="33690" url="https://af.wikipedia.org/wiki?curid=33690" title="Tokkelos">
Tokkelos

Tokkelos of tokkelossie is 'n inheemse Suid-Afrikaanse woord wat "spook" of "bose gees" beteken en algemeen in gebruik is.

'n Tokkelos word gesien as 'n harige, kwaadwillige, klein kabouteragtige, magiese skepsel wat met Sangomas, of "toordokters" geassosieer word.

Daar is nie baie oor tokkelosse self geskryf nie, maar Afrikaanse literatuur verwys algemeen daarna. Die roman Toorberg, deur Etienne van Heerden (1986) is 'n klassieke voorbeeld. Nog 'n voorbeeld is Gerhard Steyn se liedjie, Tokkelossie.

Die "Afrikaans-English/English-Afrikaans Practical Dictionary" (ISBN 0-7818-0846-4) vertaal die Engelse woord "Gremlin" as "tokkelos(sie), duiweltjie, setfout/setsatan/drukfout".



</doc>
<doc id="33692" url="https://af.wikipedia.org/wiki?curid=33692" title="Hindoekalender">
Hindoekalender

Die Hindoekalender bestaan alreeds sedert die Vedas geskryf word, en het daarna diverse ingrype en aanpassings ondergaan. Daar is ook groot verskille tussen die verskeie plaaslike Indiese hindoekalenders. Die Hindoe-kalender moet nie met die Indiese nasionale kalender verwar word nie.

'n Nuwe dag in die hindoekalender begin met die plaaslike sonsopkoms.

Net soos die christelike kalender, het die hindoekalender sewe weeksdae:

In die Hindoekalender is die siklus van die maan belangrik. Die maande word weer gekoppeld aan die 27 nakshatra's, sterrekonstillasies wat elk in 'n maan maand voorkom. 

Daar is twaalf maan-maande:




</doc>
<doc id="33696" url="https://af.wikipedia.org/wiki?curid=33696" title="Pous Innocentius IV">
Pous Innocentius IV

Innocentius IV was die 180ste pous van die Rooms-Katolieke Kerk van 1243 tot 1254 na 19 maande sedis vacatio.

Pous Innocentius IV is gebore as Sinibaldo de Fieschi in Manarola, Italië. Hy behoort aan die feodale familie van die Fieschi, grawe van Lavagna in Ligurië. Hy het regte gestudeer in Parma en Bologna en was een van die beste kenners van die kerkreg van sy tyd. Voor sy verkiesing as pous was hy kanselier van die kerk van 1227 tot 1228, kardinaal-priester van St. Lorenzo in Lucina (vanaf 23 September 1227) en goewerneur van Ancona (van Desember 1234 tot 1240). Hy was ook verkies tot biskop van Albenga in 1235, maar het bedank in 1238 voordat hy ooit in die amp bevestig is. Op 25 Junie 1243 volg hy Pous Celestinus IV op en regeer tot sy dood op 7 Desember 1254. Hy word opgevolg deur Pous Alexander IV.
Die naam ‘Innocentius’ beteken 'onskuldige'.

Pous Innocentius IV is met algemene stemme tot pous verkies op die konklaaf in Anagni op 25 Junie 1243. Keiser Frederik II wat deur sy voorganger Pous Celestinus IV geëkskommunikeer is, het opgemerk dat hy 'n kardinaal as vriend verloor het en 'n pous as vyand by gekry het. Op 31 Maart 1244 skryf die keiser 'n brief aan die pous om hulle stryd by te lê, maar dit het nie gehelp nie omdat die keiser nie aan die pous onderhorig wou wees nie en voortgegaan het om onrus in Rome te stook.

Omdat sy posisie in Rome nie seker was nie het Innocentius in die somer van 1244 na Genua gevlug en vandaar na Lyon, waar hy op 24 Junie 1245 die dertiende algemene konsilie bymekaar geroep het. Die meeste deelnemers was egter uit Spanje en Frankryk. Keiser Frederik is verdedig deur Taddeo van Suessa, maar hy kon nie voorkom dat Frederik afgeset is nie. Dit het heelwat onrus in Europa veroorsaak, maar dit het bedaar met Frederik se dood op 13 Desember 1250. Die pous kon toe terugkeer na Perugia waar hy vertoef van 1251 tot 1253, waarna hy na Rome terugkeer.

Op 16 April 1245 stuur die pous 'n bul met sy gesante Giovanni da Pian del Carpine en Benedictus van Pole, na die Mongoolse Khan. Hy vra die Mongoolse leier om Christen te word en om op te hou om Europa te bedreig. Die Kahn Güyük skryf in 1246 terug in Persies in 'n brief, wat nog bewaar word in die Vatikaan se biblioteek, dat die pous en die ander heersers van Europa hulle aan hom moet onderwerp. Innocentius het ook 'n ander gesant Ascelin van Lombardye met ander briewe gestuur. Die gesant het die Mongoolse leier Baichu, by die Kaspiese See ontmoet. Baichu het dieselfde antwoord gegee as Güyük, maar het twee gesante, Aïbeg en Serkis, na die pous in Lyons gestuur. Hulle het die pous in 1248 ontmoet en die pous het weer gevra dat hulle moet ophou om Christene dood te maak.

'n Groot deel van sy lewe het Pous Innocentius IV daaraan gewy om Manfred die buite-egtelike seun van keiser Frederik II te laat onttroon. Die pous wou die Koninkryk van Sisilië by die Pouslike Staat inlyf, maar het ekonomiese en politieke mag daarvoor gekort. Nadat sy ooreenkoms met Karel van Anjou skipbreuk gelei het, het hy Sisilië op 14 Mei 1254 aan Edmund Lancaster, die nege-jarige seun van Hendrik III van Engeland gegee. In dieselfde jaar het die pous Frederik se ander seun, Koenraad IV, koning van Duitsland, geëkskommunikeer. Koenraad sterf egter 'n paar dae later. Innocentius verhuis toe na Anagni om Manfred se reaksie af te wag. Koenraad se seun Koenradin is in die koning se testament aan die pous toevertrou vir opvoeding. Manfred het toegegee en die pous maak hom pouslike vikaris vir Suid Italië. Op 27 Oktober 1254 vier die pous sy oorwinning met 'n triomfantelike intog in Napels. Manfred het egter gou sy Saraseense troepe bymekaar gemaak en op 2 Desember 1254 verslaan hy die pouslike troepe by Foggia.

Pous Innocentius IV word verder onthou sy "Apparatus in quinque libros decretalium" ('n versameling wetboeke) en die pouslike bul "Ad exstirpanda" in 15 Mei 1252 wat state die reg gegee het om ketters te folter solank dit nie die dood of ernstige letsel tot gevolg gehad het nie. Die bul word jare lank deur die Inkwisisie gebruik.




Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="33698" url="https://af.wikipedia.org/wiki?curid=33698" title="Port Jackson">
Port Jackson

Port Jackson is 'n natuurlike hawe wat aan die ooskus van Australië by Sydney geleë is. Die hawe is ook bekend as plek waar vir bekende "Sydney Opera House" en die "Sydney Harbour Bridge" gesetel is.


</doc>
<doc id="33699" url="https://af.wikipedia.org/wiki?curid=33699" title="Isjimbai">
Isjimbai

Isjimbai (Russies: Ишимбай, Basjkiers: Ишембай; "Isjembai") is 'n stad in die suide van die Russiese outonome republiek Basjkortostan. Dit vorm die bestuursentrum van die gelyknamige distrik, Isjimbaiski.

Die stad lê aan die westelike rand van die Suidelike Oeral, aan die Belaja en sy syrivier die Tairoek, 166 kilometer suid van die hoofstad, Oefa, 30 kilometer suidoos van Sterlitamak en 14 kilometer noordoos van Salawat.

Isjimbai het 66 177 inwoners (2014-sensus), wat dit die sewende grootste stad van Basjkortostan maak. Dit is een van die Ru-oliesentra van die Oeralgebergte.



</doc>
<doc id="33701" url="https://af.wikipedia.org/wiki?curid=33701" title="Wikimedia Broeikas">
Wikimedia Broeikas

Die Wikimedia Broeikas (Engels: "Wikimedia Incubator") is 'n Wiki van die Wikimedia Stigting, wat gebruik word om kandidate vir nuwe weergawes van bestaande Wikimediaprojekte te toets. Daaronder val onder meer voorgestelde weergawes van Wikipedia in nuwe tale.


</doc>
<doc id="33702" url="https://af.wikipedia.org/wiki?curid=33702" title="Wikimedia-stigting">
Wikimedia-stigting

Die Wikimedia-stigting (Engels: "Wikimedia Foundation") is die oorkoepelende organisasie van Wikibooks, Wikidata, Wikinews, Wikipedia, Wikiquote, Wikisource, Wikispecies, Wikiversity en WikiWoordeboek. Dit is 'n nie-winsgewende organisasie, geregistreer volgens die wette van die Amerikaanse deelstaat Florida. Sy huidige hoofkwartier is in die Noord-Kaliforniese metropool San Francisco geleë.

Die organisasie word op 20 Junie 2003 amptelik deur Jimmy Wales aangekondig. Die naam "Wikimedia" is uitgedink deur Sheldon Rampton soos op die WikiEN-l-eposlys in Maart 2003 versprei. Daarna word die domeinname wikimedia.org en wikimediafoundation.org vir die stigting deur Wikipedia-gebruiker Daniel Mayer geregistreer.

Aangesien Wikimedia 'n nie-winsgewende organisasie is, funksioneer hulle hoofsaaklik van donasies en subsidies. Wikimedia ontvang donasies op hul skenkingsbladsy. Dit is ook moontlik om donasies via PayPal of via outomatiese oorplasings te maak.

Die Raad van Trustees is die administrasie van die Wikimedia-stigting en is aanspreeklik vir beleid ten opsigte van fondsinsameling en die aanwending van die inkomste. Die administrasie bestaan uit sewe lede.



</doc>
<doc id="33710" url="https://af.wikipedia.org/wiki?curid=33710" title="Pleknaamsveranderinge in Pakistan">
Pleknaamsveranderinge in Pakistan

Hier volg 'n lys van dorpe en stede in Pakistan waarvan die name verander is:




</doc>
<doc id="33712" url="https://af.wikipedia.org/wiki?curid=33712" title="PayPal">
PayPal

PayPal is 'n webwerf en internasionale bankdiens wat op die Internet beskikbaar is. Dit is in Desember 1998 deur Elon Musk, Ken Howery, Luke Nosek, Max Levchin en Peter Thiel gestig.

Met behulp van PayPal kan mens betalings vanaf 'n bankrekening of kredietkaart na 'n epos-adres op die Internet maak. Mens kan ook geld vanaf ander gebruikers ontvang of geld oorplaas na jou persoonlike bankrekening toe.

Vanaf Junie 2005 kan Suid-Afrikaanse burgers PayPal rekeninge oopmaak, en selfs betalings aan ander stuur, maar ongelukkig kan SA burgers nie PayPal gebruik om geld mee te ontvang nie.



</doc>
<doc id="33714" url="https://af.wikipedia.org/wiki?curid=33714" title="Interlingua">
Interlingua

Interlingua is 'n kunsmatige taal wat bedoel is as tweede of derde taal vir internasionale kommunikasie. Die taal gebruik woorde wat in die meeste Wes-Europese tale gebruik word. Interlingua is geskep deur 'n groep mense wat meer as 20-jaar daaraan gewerk het. Die eerste woordeboek is in 1951 gepubliseer.




</doc>
<doc id="33715" url="https://af.wikipedia.org/wiki?curid=33715" title="Bill Clinton">
Bill Clinton

William Jefferson (Bill) Clinton (gebore William Jefferson Blythe III, 19 Augustus 1946) het van 1993 tot 2001 as die 42ste President van die Verenigde State van Amerika gedien. Hy was die derde jongste president, slegs Theodore Roosevelt en John F. Kennedy was jonger as hy toe hulle president geword het.

Clinton het aan die einde van die Koue Oorlog president geword. Omdat hy in die tydperk na die Tweede Wêreldoorlog gebore is, was hy die eerste "Baby Boomer"-president van Amerika. Hy was vir die grootste deel van sy termyn gewild, hoofsaaklik omdat die Amerikaanse ekonomie toe sterk was. Sy reputasie het egter skade gely toe hy in 1998 ’n "onbehoorlike" verhouding met Monica Lewinsky, in 1995 ’n assistent in die Withuis, erken het.

Sy vrou, Hillary Rodham Clinton, was op 'n tyd die Amerikaanse Minister van Buitelandse Sake. Sy was ook op 'n tyd 'n senator van New York en 'n presidentskandidaat vir die Demokratiese Party in die Amerikaanse presidentsverkiesing van 2008.


</doc>
<doc id="33716" url="https://af.wikipedia.org/wiki?curid=33716" title="WikiWoordeboek">
WikiWoordeboek

WikiWoordeboek (Engels: "Wiktionary") is 'n susterprojek van Wikipedia wat streef om 'n vrye meertalige wiki-woordeboek te skep. Die woordeboek bevat 'n lys van woorde met omskrywings, etimologieë, uitsprake en aanhalings.

Die Engelse WikiWoordeboek word op 12 Desember 2002 begin. Die meeste ander WikiWoordeboeke is op 1 Mei 2004 begin.

Die grootste WikiWoordeboeke (volgens aantal inskrywings in "alle" tale) is:

Al hierdie weergawes het almal meer as 100 000 inskrywings. Die Nederlandstalige weergawe het in Oktober 2017 ongeveer 626 954 inskrywings terwyl die Afrikaanse een ongeveer 16 137 inskrywings het.



</doc>
<doc id="33723" url="https://af.wikipedia.org/wiki?curid=33723" title="Messina">
Messina

Messina kan verwys na:



</doc>
<doc id="33724" url="https://af.wikipedia.org/wiki?curid=33724" title="Luftwaffe">
Luftwaffe

Die Luftwaffe is die Duitse Lugmag. 

Die Luftwaffe is aanvanklik in 1910 gestig onder die naam "Luftstreitkräfte". Hoewel Duitsland die eerste land in die wêreld was wat 'n lugmag besit het, is dit amptelik nie die oudste in die wêreld nie, omrede dit twee keer ontbind is, na beide die wêreldoorloë.


</doc>
<doc id="33734" url="https://af.wikipedia.org/wiki?curid=33734" title="Wikispecies">
Wikispecies

Wikispecies is 'n projek van die Wikimedia-stigting wat op 13 September 2004 geloods is. Die doel van die webwerf is om 'n wetenskaplike klassifikasie en beskrywing van plante, diere en ander organismes beskikbaar te stel. Omrede Wikipedia volgens beleid nie toelaat nie, kan sulke inligting nie hier gepubliseer word nie.

Die werf se leuse is: ""Wikispecies is free. Because life is public domain!"" (Wikispesies is gratis, omdat die lewe openbare grondgebied is!).

Wikispecies is in meer as 131 verskillende tale beskikbaar.



</doc>
<doc id="33736" url="https://af.wikipedia.org/wiki?curid=33736" title="Bronadres">
Bronadres

’n Bronadres (afgekort BA maar die Engelse URL word algemeen gebruik) ( Uniform Resource Locator) is ’n etiket wat na ’n inligtingsbron, soos byvoorbeeld ’n webbladsy of ’n ander lêer, verwys.

’n URL bestaan uit die volgende onderdele:

Die opbou van ’n URL is vir die meeste protokolle as volg:

formula_1

Die protokol word meestal genoteerd in die vorm codice_1 (let op die dubbelpunt aan die einde).
URL’s kan hierdeur vir verskillende protokolle (en dus verskillende doele) gebruik word:
Die "outoriteit" is die bron van die inligting, byvoorbeeld die bedienernaam van ’n webwerf. 
Hierdie word genoteerd in die vorm codice_2

In die meeste gevalle is die gebruikersnaam, wagwoord en poortnommer nie nodig nie, waardeur die @-teken
en die dubbelpunt meestal nie in die URL voorkom nie, soos in byvoorbeeld codice_3
of codice_4.

Die presiese betekenis van die padnaam hang van die protokol af; vir HTTP en FTP verwys die meestal na ’n fisiese lêer, terwyl dit met IRC na ’n kanaal verwys. Paaie word genoteer in die vorm codice_5. Hulle word meestal in die vorm codice_6 gebruik.

’n Navraagstring word meestal gebruik om bepaalde parameters deur te gee, soos die soekterme van ’n soekaksie.
Hoewel die navraagstring genoteerd word as codice_7, is dit gebruiklik om dit te formatteer in die vorm
codice_8.

Die "fragmentidentifiseerder" word gebruik om na ’n spesifieke afdeling in die inligtingsbron te verwys en word genoteerd in die vorm codice_9.
In HTML-bladsye word die identifiseerders gebruik om na teks-ankers (gewoonlik opskrifte) te verwys.




</doc>
<doc id="33738" url="https://af.wikipedia.org/wiki?curid=33738" title="Meta-Wiki">
Meta-Wiki

Meta, of Wikimedia se Meta-Wiki is 'n wiki-tipe webwerf wat gebruik word as hulpmiddel vir die koördinering van die Wikimedia Stigting se projekte. Meta was oorspronklik onder die naam "Meta-Wikipedia" in die lewe geroep.

Meta-Wiki vervul 'n aantal spesifieke doele en funksies:

Tans is Meta een van die belangrikste besprekingsforums vir Wikimediane, waaronder Wikipediane. Van die ander beskikbare fora sluit in: epos-lyste, IRC-kanale, en die besprekingsblaaie van artikels en gebruikers.

Hoewel die projek oorspronklik op die Engelstalige weergawe van Wikipedia gerig was, het Meta ontwikkel tot 'n veeltalig besprekingsforum wat deur alle Wikimedia-taalgemeenskappe gebruik word. Die ontwikkeling is moontlik gemaak deur Wikipedia se MediaWiki-sagteware sodanig aan te pas. 



</doc>
<doc id="33740" url="https://af.wikipedia.org/wiki?curid=33740" title="Wikiversity">
Wikiversity

Wikiversity is 'n projek van die Wikimedia Stigting wat gratis leermateriaal aan besoekers beskikbaar stel.

Die webwerf is 'n wiki, en kan deur enige iemand aangepas en bygewerk word. Wikiversity ondersteun 'n verskeidenheid van tale, waaronder Engels, Duits en Italiaans. Daar is tans geen Afrikaanse-materiaal beskikbaar nie, maar enige belangstellende kan inspring ook Afrikaanse leermateriaal daar skep.



</doc>
<doc id="33741" url="https://af.wikipedia.org/wiki?curid=33741" title="Rekenaarvirus">
Rekenaarvirus

'n Rekenaarvirus is 'n rekenaarprogram wat homself kan kopieer en ander rekenaars kan besmet sonder toestemming of die kennisname van die gebruiker. Die term "virus" word ook dikwels verkeerdelik gebruik om baie ander verskillende soorte kwaadwillige- en advertensie sagteware te beskryf. Die oorspronklike virus kan die kopieë verander of die kopieë kan hulself verander soos in die geval van metamorfiese virusse. 'n Virus kan slegs van een rekenaar na 'n ander versprei as dit na die ander rekenaar oorgedra word, deur dit byvoorbeeld oor 'n netwerk of die Internet te stuur of deur dit vanaf 'n verwyderbare stoormedium soos 'n sagteskyf, CD of USB flitsgeheuestokkie te laai. Virusse kan ook na ander rekenaars versprei word deur netwerk- of ander soorte lêerstelsels te besmet waartoe ander rekenaars toegang verkry. Virusse word ook soms verwar met rekenaarwurm- en Trojaanse perdprogramme. 'n Wurm kan homself na ander rekenaars versprei sonder dat dit 'n ander program as gasheer benodig en 'n Trojaanse perd is 'n lêer wat oënskynlik skadeloos is en voorgee om ander dinge te doen as wat dit in der waarheid doen. Wurms en Trojaanse perde kan egter ook skade aan 'n rekenaarstelsel se data, sy funksionele- en netwerkwerkverrigting, verrig as dit uitgevoer word. Oor die algemeen verrig wurms nie gewoonlik skade aan 'n stelsel se hardeware of sagteware nie terwyl 'n Trojaanse perd bykans enige skadelike funksie kan verrig as dit uitgevoer word. Die programme se uitwerking kan ook nie altyd dadelik waargeneem word nie en daarom is dit nodig dat mense programme loop om virusse en ander skadelike programme op te spoor.

Die meeste persoonlike rekenaars is deesdae aan die Internet en aan lokale area netwerke verbind wat die verspreiding van skadelike kode in die hand werk. Vandag se virusse maak ook gebruik van netwerkdienste soos die Wêreldwye web-, e-pos-, kitsboodskap- en lêerdelingstelsels om hulself te versprei. Dit verdof die grens tussen virusse en wurms nog verder. Daarom word virusse dikwels gebruik om enige vorm van selfvoortplantende kwaadwillige sagteware te beskryf.

Sommige kwaadwillige sagteware is geprogrammeer om 'n rekenaar te beskadig deur sy programme te beskadig, lêers uit te vee of die hardeskyf te formatteer. Ander kwaadwillige programme verrig geen skade aan nie maar plant hulself bloot voort en maak soms hul teenwoordigheid bekend deur teks-, video- of klankboodskappe. Selfs hierdie minder sinistere programme kan probleme skep vir rekenaargebruikers. Hulle kan tipies 'n rekenaar se geheue in beslag neem wat andersins deur gewone programme gebruik sou word. Gevolglik het hulle onvoorspelbare gedrag tot gevolg en kan dit ook lei tot stelsels wat vries of faal.

Sulke sagteware is dikwels ook deurspek met programmeerfoute wat kan lei tot rekenaarfalings en dataverliese. Baie programme word deur gebruikers afgelaai en spring onverwags oop en veroorsaak dat die rekenaar stadiger is. Dit is ook dikwels baie moeilik om die probleem te identifiseer en te verwyder.

Die Creeper virus was die eerste virus wat opgemerk is op die ARPANET (die Internet se voorganger) in die 1970's. Die eerste virusse op persoonlike rekenaars was die (c)Brain virus wat die laaisone van sagteskywe besmet het en is deur twee broers uit Pakistan in 1986 geskryf.

Voordat rekenaarnetwerke so vervuil was het die meeste virusse op draagbare media versprei, veral op sagteskywe. In die vroeë tydperk toe die persoonlike rekenaar in sy kinderskoene gestaan het, het baie gebruikers gereeld programme op sagteskywe uitgeruil. Sommige virusse het versprei deur programme wat op hierdie skywe gestoor is te besmet terwyl ander hulself op die laaisone gestoor het en sodoende verseker dat hulle onwetend uitgevoer sou word as die gebruiker die rekenaar vanaf daardie skyf sou laai. Die rekenaars van daardie era sou gewoonlik eers probeer om vanaf 'n sagteskyf te laai as dit in die aandrywer vergeet is. Dit was die mees suksesvolle strategie om virusse te versprei totdat die soort skywe minder gewild geword het.

Tradisionele rekenaarvirusse het in die 1980's sy verskyning gemaak en is aangevuur deur die toenemende gebruik in persoonlike rekenaars en die toename in die gebruik van bulletinborde en modem's asook die deel van sagteware. Die deel van Bulletinbord sagteware het direk bygedra tot die verspreiding van Trojaanse perd programme en daar is heelwat virusse geskryf om gewilde sagteware in gebruik te besmet. Deelprogramme (Shareware) en roofsagteware was ook algemene oorsake vir die verspreiding van virusse op Bulletinborde.

Sedert die middel 1990's het makro-virusse ook hulle verskyning gemaak. Die meeste van hierdie virusse is geskryf in die skriptaal vir Microsoft programme soos Word en Excel. Hierdie virusse versprei in Microsoft Office deur dokumente en sigblaaie te besmet.

Aangesien Word en Excel ook beskikbaar is vir Mac OS, was hierdie virusse ook in staat om op Macintosh rekenaars te versprei. Die meeste van hierdie virusse het gewoonlik nie die vermoë gehad om besmette e-posse te versend nie. Die virusse wat wel deur e-pos versprei het, het hoofsaaklik gebruik gemaak van Microsoft Outlook se COM koppelvlak.



</doc>
<doc id="33742" url="https://af.wikipedia.org/wiki?curid=33742" title="Wikinews">
Wikinews

Wikinews is 'n projek van die Wikimedia Stigting wat poog om vrye inhoud nuus beskikbaar te stel. Die missie van Wikinews is om 'n "diverse omgewing te skep waar burger-joernaliste onafhanklik nuusgebeure kan opteken". Die webwerf is in November 2004 begin.

Wikinews is 'n wiki-tipe webwerf wat van die MediaWiki-sagteware gebruik maak. Enige persoon kan dus inspring en nuusgebeure op die werf aanteken of bywerk. 

Daar is op die oomblik nie 'n Afrikaanse wikinuus webwerf beskikbaar nie.



</doc>
<doc id="33746" url="https://af.wikipedia.org/wiki?curid=33746" title="Laerskool Paul Greyling">
Laerskool Paul Greyling

Die Laerskool Paul Greyling is 'n Afrikaansmedium-laerskool in Sunrayweg in die Kaapstadse voorstad Vishoek, volgens sy webwerf "die mees suidelike Afrikaanse skool in Afrika" (hoewel die Laerskool Struisbaai en Laerskool Gansbaai ook Afrikaansmedium is, maar verder suid geleë). Die skool het sy sestigste bestaansjaar in 2016 gevier.

Die skool is in 1956 gestig nadat 'n behoefte aan Afrikaanse onderrig in die Vishoek-omgewing ontstaan het. Van die stigterslede was ds. H.F.M. Louw en dr. Paul Greyling. Louw was van 13 Desember 1947 leraar van die NG gemeente Simonstad-Kalkbaai (NG gemeente Vishoek) en Greyling die laaste leraar van die afsonderlike NG gemeente Kalkbaai, voor dit in 1941 met Simonstad saamgesmelt het as Simonstad-Kalkbaai en uiteindelik NG gemeente Vishoek geword het. Hy was later algemene sekretaris van die N.G. Kerk-uitgewers, voorloper van Lux Verbi.BM. 

Die eerste skoolhoof, mnr. W.J. van Wyk, beklee die pos 23 jaar lank tot sy aftrede in 1979. Hy word opgevolg deur mnre. J.R. Horne, V. Pienaar en J.A. Horn. Die huidige skoolhoof is mnr. J.A. (André) Engelbrecht.

Dit is naas Laerskool Simon van der Stel in Wynberg die laaste Afrikaansmedium-laerskool in die suidelike voorstede ná die sluiting in 1984 van die Laerskool Oude Molen in Pinelands en die invoer van parallelmediumonderrig (tot 2009 toe die skool eentalig Engels geword het) aan die Laerskool Groote Schuur in Rondebosch en aan die Laerskool Zwaanswyk in Retreat, wat tans bekendstaan as die Zwaanswyk Akademie en wat met ingang 2011 Afrikaans as onderrigmedium in die grondslagfase afgeskaf het. Van die oorspronklike vier Afrikaansmedium-hoërskole het vroeg in die 21ste eeu nie een oorgebly nie: Hoërskool Nassau het in 1977 met Hoërskool Groote Schuur saamgesmelt, terwyl laasgenoemde, Voortrekker en Zwaanswyk almal dubbelmedium geword het of verengels het.

In die eerste nuusbrief van 2011 skryf die skoolhoof oor die vorige jaar: "Ons het onverpoosd gewerk en gebeur om teen oorweldigende huidige tendense ons skool te laat voortbestaan. In geloof het die Beheerliggaam, ouers en onderwysers alle moontlikhede ondersoek en met baie teëspoed en doodloopstrate te doen gekry, maar tog het ons nie opgegee nie. Die werk is nog nie klaar nie, reeds kan ons sien hoedat ons Hemelse Vader ons met 'n dubbele maat geseën het."

Paul Greyling was nog altyd 'n klein skool, met 'n leerdertal in 2010 van 122, maar 143 in 2011, van wie 27 in gr. 1 en 29 in gr. 2 was, oftewel amper 40 persent van al die leerders. In 2012 was dit 135, met die grootste klas die 26 gr. 3's en die kleinste die 12 gr. 5's. In 2013 het die leerders toegeneem tot 165 (gr. R se 20 leerders ingereken), waarvan die gr. 4- en 5-klasse met 26 leerders elk die grootste was. 2013 se gr. 6-klas het uit net nege leerders bestaan. In 2014 was daar altesaam 28 meer leerders as die jaar vantevore, naamlik 193, van wie 31 in gr. R was. Die grootste klas was die gr. 1's, naamlik 35 leerders. Die leerdertal het van 2011 tot 2014 as volg toegeneem: 143, 135, 165 en 193. 

In 2015 was daar 'n verdere toename tot altesaam 208 leerders, van wie 191 in die graadklasse was. Die grootste twee klasse was die gr. 2's met 37 en die gr. 1's met 34 leerders. Paul Greyling het in 2015 die Laerskool Simon van der Stel met sy leerdertal verbygesteek, want toe het Simon van der Stel se totale leerdertal afgeneem tot 196 van wie net 168 in die graadklasse was, oftewel 22 minder as in Paul Greyling se graadklasse. In Februarie 2016 het Paul Greyling 209 en Simon van der Stel 207 leerders gehad. 'n Kenmerk van Paul Greyling in daardie jaar was die groot wanbalans in die graadklasse tussen seuns en meisies: 115 van eersgenoemde en net 72 van laasgenoemde. In Mei 2017 het Paul Greyling altesaam 185 leerders gehad (110 seuns en 75 meisies), vergeleke met Simon van der Stel se 173. Aan die begin van die 2018 skooljaar was die skole gelyk met 202 leerders elk, maar Paul Greyling het 21 in gr. 1 gehad en Simon van der Stel 25 in gr. R en RR.



</doc>
<doc id="33747" url="https://af.wikipedia.org/wiki?curid=33747" title="NG gemeente Moreletapark">
NG gemeente Moreletapark

Die NG gemeente Moreletapark is met meer as 14 000 belydende en meer as 5 000 dooplidmate verreweg die grootste gemeente van die Nederduitse Gereformeerde Kerk.

Die gemeente het in 1985 van die NG gemeente Pretoria-Oosterlig afgestig met 1 200 lidmate. Ds. Sarel Visser was die eerste leraar. Dienste is in die Laerskool Constantiapark se skoolsaal gehou. In 1986 is die tweede leraarspaar beroep. Die woonbuurte binne die gemeente het snel uitgebrei en daar is begin met beplanning vir ’n kerkgebou. In 1988 is ds. Dirkie van der Spuy en sy vrou, Esther beroep. Sy opdrag was kerkbou en die vestiging van omgeegroepe.

In 1992 het die gemeente 'n stuk grond in Rubensteinrylaan bekom. Dit was oorspronklik vir ’n Engelsmediumlaerskool uitgehou. Die gemeentesentrum is dieselfde jaar ingewy. Dit het R4 680 595 na terreinverbeterings gekos. Die lidmaattal was toe 3 400. Daar was groot momentum en die inkomste het met 53 persent in een jaar gestyg. In 1993 het die leraars begin spesialiseer en die omgeegroepe het gegroei tot 89.

’n Jeugleraar, ds. Johan de Wet, is in 1994 aangestel. Die kleuterskool is ook in dié jaar gebou wat dubbeldoelig as kategeselokale kon dien. Die jeugsentrum (grootsaal) is in 1995 ingewy. Die eerste Gemeente-vernuwingseminaar is in 1996 gehou en 250 persone van 85 gemeentes het dit bygewoon. Die lidmaattal het tot 5 400 toegeneem. In 1997 begin ds. Hendrik Saayman sy werk as sendingspesialis. Dr. Bennie en Anita Mostert word beroep. In 1998 sluit ds. Werner en Hanlie Groenewald by die gemeente aan. Ds. Marinda van Niekerk begin as tentmaker saam met haar man, Wilhelm. Sy spesialiseer in middestad-kinderbediening by Pretoria Evangelisasie en Nasorg (PEN). Ook in 1998 word die gebedskapel gebou teen R116 408. Moreletaparkgemeente stel hierna ook jeugwerkers en hul eie maatskaplike werkers aan. In November 1997 maak die Beplanningskommissie voorstelle oor die uitbreiding van die ouditorium. 'n Jaar van konsultasie word gehou oor die toekoms van die reuse gemeente.

In 2003 was die lidmaattal (kinders en volwassenes) 15 441. Ds. Elza Meyer sluit by die gemeente aan met die opdrag om die Ondersteuningsentrum en ’n gemeenskapskerk te begin. In November 2003 begin die Geestelike Ondersteuningsentrum funksioneer en open amptelik in Februarie 2004. Op 1 Junie 2003 beleef die gemeente 'n "wonderwerk". Dr. Bruce Wilkinson lei die eredienste en R59 miljoen word ingesamel in die vorm van belofte-offers vir die nuwe gemeentesentrum. Ds. Stephen Temeki word in 2004 aangestel as leraar vir die Afrikataalbediening. Hy hou elke Sondagoggend ’n diens in Tswana, Sotho en Engels in die Rubensteinsentrum se ouditorium. Joshua Sawa is in 2006 aangestel as hulppastoor. Dr. Stephan Joubert begin ook in 2004 as Geestelike Leier vir die Opleiding- en toerustingbediening. Die eerste leiersweek word onder sy leiding gehou om predikante van die hele land nuwe moed te gee en hul toe te rus.

In Januarie 2005 het die bouwerk begin aan die nuwe 7 100-sitplek-ouditorium, die sogenaamde Woodlandssentrum. Die Rubensteinsentrum bars heeltemal uit sy nate. Daar was reeds ses eredienste op 'n Sondag gehoen lidmate het in twee oorlooplokale en die voorportaal gesit vanwaar hulle op groot TV-skerms die erediens beleef het. Daar is groot uitbreidings in en om Moreletapark met duisende nuwe wonings en heelwat nuwe meenthuiskomplekse en sekuriteitsoorde. Die gemeente is die enigste in die ring (wat ook uit Elarduspark en Pretoria-Oosterlig bestaan) wat die nuwe intrekkers kon huisves.

Die gemeente het opslae gemaak nadat hy Johan Strydom, wat aan die kunste-akademie verbonde was, in 2005 afgedank het omdat Strydom in 'n gay-verhouding was. In Augustus 2008 het Strydom 'n hofsaak gewen teen wat hy as sy onregverdige ontslag beskou het, toe regter Dion Basson van die Pretoriase Hooggeregshof gelas het dat die gemeente onvoorwaardelik verskoning vra omdat hulle die musiekonderwyser afgedank het. Basson het gesê Strydom se grondwetlike regte weeg swaarder as die gemeente se reg op godsdiensvryheid. Die gemeente is gelas om hom byna R87 000 te betaal vir die aantasting van sy waardigheid, vir emosionele en sielkundige lyding asook 'n verlies aan inkomste.



</doc>
<doc id="33749" url="https://af.wikipedia.org/wiki?curid=33749" title="Nederlandse Wikipedia">
Nederlandse Wikipedia

Die Nederlandse weergawe van Wikipedia is op 19 Junie 2001 begin en is sedert Januarie 2016 die vyfde grootste weergawe van hierdie aanlynensiklopedie gemeet aan die aantal artikels (tans ) wat dit bevat, na die Engelse, Sweedse, Cebuano en Duitse Wikipedias.

Op 27 Januarie 2005 verskyn die 50 000ste artikel en nog dieselfde jaar, op 14 Oktober word die mylpaal van 100 000 artikels bereik.

Op 24 Mei 2006 word die 200 000ste artikel gepubliseer en op 26 Desember 2006 word die grens van 250 000 artikels verbygesteek. Die mylpaal van 300 000 artikels word op 29 Mei 2007 bereik. Op 30 November 2008 word die 500 000ste artikel bygevoeg, en op 11 Desember 2011 bereik die Nederlandse Wikipedia die mylpaal van 1 000 000 artikels. In April 2013 steek die Nederlandse Wikipedia ook 1 500 000 artikels verby, nadat die Nederlandssprekendes se Wikipedia 'n maand vroeër groter as die Franse Wikipedia geword het.

Uit die hele Wikipedia-projek se soektogte maak die Nederlandse Wikipedia 1,2% uit. Tussen 1 November 2011 en 31 Oktober 2012 word die Nederlandse Wikipedia die meeste besoek deur: 

Ander (3,6%)

Die Nederlandse Wikipedia word die meeste gelees:

'n Voorbeeld van 'n Nederlandse artikel wat maklik deur Afrikaanse gebruikers gelees kan word: "".




</doc>
<doc id="33750" url="https://af.wikipedia.org/wiki?curid=33750" title="NG gemeente Kerksondermure">
NG gemeente Kerksondermure

Die NG gemeente Kerksondermure (wat meesal met 'n kleinletter geskryf word en soms as drie woorde) is die naasgrootste gemeente van die Nederduitse Gereformeerde Kerk ter wêreld.
Dit is in 1986 gestig as die destydse NG gemeente Verwoerdburgstad, maar die naam is omstreeks 2006 verander nadat die gelyknamige stadsdeel in die suide van Pretoria se naam vroeër na Centurion verander is. Die gemeente het in 2008 meer as 6 500 belydende lidmate en meer as 2 600 dooplidmate gehad, onderskeidelik sowat 1 800 en 800 meer as drie jaar vantevore. Dit is geleë in die Oostelike Sinode (die voormalige Oos-Transvaal) van die NG Kerk en binne die ring van Lyttelton.



</doc>
<doc id="33751" url="https://af.wikipedia.org/wiki?curid=33751" title="Duitse Wikipedia">
Duitse Wikipedia

Die Duitstalige uitgawe van Wikipedia is op 16 Maart 2001 begin en is tans die grootste aanlyn ensiklopedie volgens die aantal gepubliseerde artikels, na die Engelse, Sweedse en Cebuano Wikipedias. Dit bevat tans artikels.

Die Duitse Wikipedia was die eerste nie-Engelse Wikipedia wat geskep is. Dit is op 16 Maart 2001 deur Jimmy Wales aangekondig. Die eerste bydrae op die Wikipedia word op 12 Mei 2001 gemaak. Hoewel die Katalaanse Wikipedia eers later geskep is, was dit die eerste om nie-Engelse artikels te bevat.

Op 27 Desember 2009 het die Duitse uitgawe meer as 1 000 000 artikels gehad en op 19 November 2016 2 000 000. 98% persent van die artikels het meer as 200 karakters gehad, 88% het meer as 512 grepe gehad, 42% was groter as 2 kB, en die gemiddelde artikel was 3698 grepe of 410 woorde lank gewees.




</doc>
<doc id="33752" url="https://af.wikipedia.org/wiki?curid=33752" title="Pleknaamsveranderinge in Mianmar">
Pleknaamsveranderinge in Mianmar

Hier volg 'n lys van plekke in Mianmar waarvan die name verander is:





</doc>
<doc id="33753" url="https://af.wikipedia.org/wiki?curid=33753" title="Zwaanswyk">
Zwaanswyk

Zwaanswyk is die naam van 'n voorstad in die suide van die Kaapse metropool, asook die naam van 'n hoërskool, laerskool en 'n gemeente van die Nederduitse Gereformeerde Kerk.


</doc>
<doc id="33754" url="https://af.wikipedia.org/wiki?curid=33754" title="Hoërskool Zwaanswyk">
Hoërskool Zwaanswyk

Hoërskool Zwaanswyk is 'n voormalige Afrikaansmedium hoërskool in die Kaapstadse voorstad Retreat. 

Die skool bied onderrig in hoofsaaklik Engels aan 'n multikulturele leerdergemeenskap, waarvan driekwart uit die voorstede Retreat, Steenberg en Lavender Hill kom. Die skool se verwante laerskool is Zwaanswyk Akademie, hoewel sommige leerders van Laerskool Paul Greyling in Vishoek tradisioneel ook die skool bygewoon het. 

Die leerdertal was 461 in 2008, 'n drastiese toename sedert die invoer van Engels as onderrigmedium. In daardie jaar was daar van gr. 10 tot 12 179 leerders, almal Afrikaans, maar in graad agt en nege, waarin Engels trapsgewys ingevoer word, altesaam 282, van wie na raming tweederdes Engels was. Teen 2011 het die totale leerdertal tot 557 toegeneem. In die hoogste drie grade het 98 leerders Afrikaans as huistaal geneem vergeleke met 183 Engels-huistaal. In 2012 het die totale leerders toegeneem tot 566 en in 2013 tot 600. 

In die drie hoogste grade het 222 leerders in 2012 Engels as huistaal geneem, vergeleke met 89 Afrikaans. In 2013 was dit 264 Engels-huistaal vergeleke met 41 Afrikaans-huistaal, van wie 38 in gr. 12 was, 3 in gr. 11 en geen in gr. 10 nie. Einde 2015 het was daar 64 leerders in gr. 11 en 12 wat Afrikaans as huistaal geneem het, maar weereens geen gr. 10's nie. Die totale leerdertal was toe 532.

In 2016 was die leerdertal 610. Van hulle het in die hoogste drie grade 100 Afrikaanse Huistaal geneem en 233 Afrikaans Eerste Addisionele Taal.





</doc>
<doc id="33755" url="https://af.wikipedia.org/wiki?curid=33755" title="Hoërskool Voortrekker, Kenilworth">
Hoërskool Voortrekker, Kenilworth

Die Hoërskool Voortrekker in die Kaapstadse voorstad Kenilworth is 'n voormalige Afrikaansmedium hoërskool wat tans (2016) onderrig in Engels bied aan 598 leerders (569 in 2014, 190 meer as in 2010 en 221 meer as in 2008). Die verhouding van Afrikaanse tot Engelse leerders was in 2010 sowat 1:2. Die tendens was egter dat die Afrikaanse leerders minder en die Engelse leerders meer word sodat daar in 2014 net 34 leerders was wat Afrikaansmoedertaal geneem het en net in die hoogste twee grade. Vroeg in 2016 is Afrikaans Huistaal afgeskaf. Van die 612 leerders wat begin 2016 aan die skool ingeskryf het, het nog net 18 in gr. 12 Afrikaans Huistaal geneem maar dis blykbaar kort daarna afgeskaf. Dié neiging het ook voorgekom by die Hoërskool Groote Schuur in Nuweland, wat sedert die invoer van Engels as onderrigmedium uitsluitlik Engels geword het en die Hoërskool Zwaanswyk in Retreat, wat sedert 2007 ook parallelmedium geword het.

Die skool het in die middel van die dekade na 1930 uit die Laerskool Simon van der Stel as die Sekondêre Skool Simon van der Stel ontstaan. Die naam is waarskynlik omstreeks 1938 ten tyde van die eeufeesherdenking van die Groot Trek na Hoërskool Voortrekker verander. Simon van der Stel was dekades lank Voortrekker se voederskool, maar sedert die hoërskool van omstreeks 2005 drasties begin verengels het, woon die oudleerders van die laerskool nou die Hoërskool Jan van Riebeeck in Tamboerskloof by waarheen hulle daagliks per bus vervoer word.



</doc>
<doc id="33757" url="https://af.wikipedia.org/wiki?curid=33757" title="Laerskool Jan van Riebeeck">
Laerskool Jan van Riebeeck

Die Laerskool Jan van Riebeeck het op 31 Januarie 1921 in Kaapstad ontstaan en is die oudste asook een van die bekendste Afrikaansmedium laerskole in Suid-Afrika. 

Die skool het in in 2012 319 leerders gehad, van wie 52 in gr. 1 en 47 in gr. 7, vergeleke met 309 in 2010, waarvan 41 in gr. 1 was en 36 in gr. 7. In 2012 was die grootste klas die gr. R's met 60 leerders. Hierna het die getalle tot 2014 skerp toegeneem tot 385 in die graadklasse danksy 'n groot gr. 1- en gr. 2-klas van onderskeidelik 65 en 70. In die gr. R-klasse was daar in daardie jaar 64 leerlinge. In 2014 was daar gemiddeld 47 leerders per graad in die hoogste drie grade, maar 65 per graad in gr. 1 tot 3. Die skool het 2015 se skooljaar begin met 469 leerlinge, van wie 405 in die graadklasse was, 20 meer as die jaar vantevore. Die eerste twee grade het drie meer leerders as die vorige jaar gehad. Begin 2016 was die totale getal leerders 492 (418 in die graadklasse), van wie 74 in gr. R was, die grootste graad in die skool.

As tuiste vir die skooltjie is 'n gebou aangrensend tot Rosmead in twee klaskamers omskep. Dit was tot in daardie stadium 'n stal. Op die eerste dag het 23 leerlinge, seuns en meisies, hulle hier ingeskryf, en die volgende dag nog een. Die medium van onderrig was Afrikaans en die skool het tot graad ses gestrek. Die eerste hoof was mej. Tiba le Roux, wat die hulp van nog 'n onderwyser, mej. W. Seeliger, gehad het. 'n Inspeksieverslag van dieselfde jaar meld: "The enrolment was small and did not justify the employment of two teachers but action will probably be unnecessary as the school ought to grow." So het dit gebeur, want die volgende jaar was daar 36 inskrywings, twee jaar later 48 en drie jaar daarna, 160.

Die gebou langs die huis Rosmead het aan Vinestraat gegrens en so het dit die naam Vinestraat-Skool gekry. Die skool het so uitgebrei dat die "lugtige skoolkamers" spoedig te klein geraak het. In 1927 is 'n nuwe gebou op die huidige terrein aan Kloofstraat gebou wat die vorige jaar uit die Vinestraat-Skool gegroei het. Op 15 Junie 1926 is op 'n skoolraadsvergadering besluit om die skool te doop tot die Jan van Riebeeck Skool Kaapstad en dat die skool se kleure "oranje en groen met wit strepies vir afsitting" sal wees. By dieselfde geleentheid is tot die plegtige leuse "Wees uself" besluit.
Twee jaar later is die kleure verander na oranje, wit en blou - die kleure van die Van Riebeeck-vlag, met oranje wat beskerming, wit reinheid en blou kalmte voorstel. Daar is ook tot 'n skoolwapen met drie ringe besluit na aanleiding van die drie goue ringe teen 'n rooi agtergrond op die volksplanter se wapen.

Die skool se skoollied lui as volg:




</doc>
<doc id="33758" url="https://af.wikipedia.org/wiki?curid=33758" title="Kaapse Afrikaanse Eisteddfod">
Kaapse Afrikaanse Eisteddfod

Die Kaapse Afrikaanse Eisteddfod is die oudste Afrikaanse eisteddfod in Suid-Afrika en is die eerste keer in 1927 aangebied.

Die Eisteddfod het voortgespruit uit die Afrikaanse afdeling van die Suid-Afrikaanse Eisteddfod en was die geesteskind van mnr. J.J. Jordaan, skoolhoof van Hoërskool Jan van Riebeeck en voorsitter van die Kaapse tak van die Suid-Afrikaanse Onderwysersunie, wat reeds van omstreeks 1922 verantwoordelik was vir bogenoemde afdeling. Toe die tweetalige eisteddfod in 1927 nie plaasvind nie, het 'n klompie Kaapse Afrikaanssprekendes die geleentheid aangegryp en die eerste aflewering van die Afrikaanse kunswedstryd het op Saterdag 15 Oktober 1927 in Kaapstad begin. Daar was amper 400 inskrywings. Tien jaar later het dit reeds op 1 300 gestaan Dit is in sy geheel deur die "Huisgenoot" geborg. Tydens die eerste jaar was daar afdelings vir musiek, letterkunde en voordrag, soos die gebruik was tydens die Suid-Afrikaanse Eisteddfod, maar ook die nuwe afdeling "handearbeid", wat tekenwerk, naaldwerk, houtwerk en metaalwerk ingesluit het. Die destydse senator C.J. Langenhoven was die eerste erevoorsitter.

Hoewel die eisteddfod tradisioneel deur die Afrikaanse skole van die stadskom (Hoërskool Jan van Riebeeck en Laerskool Jan van Riebeeck) asook die suidelike voorstede ondersteun is, lok dit tans deelnemers van meer as 10 hoërskole, sowat 30 laerskole en talle privaat afrigters van oor die hele Kaapse Skiereiland. Daar is afdelings vir klavier, solosang, orkes-instrumente, blokfluit, koorsang, orkeste, spraakkuns en mimiek en letterkunde en kuns. Hoewel dit 'n Afrikaanse eisteddfod is en een van die doelwitte is om Afrikaans te bevorder, is dit nie slegs vir Afrikaanssprekendes nie.

Medaljes en sertifikate van die Kaapse Afrikaanse Eisteddfod is gesog, aangesien daar 'n hoë standaard van beoordeling deur beroepslui is.



</doc>
<doc id="33759" url="https://af.wikipedia.org/wiki?curid=33759" title="Pleknaamsveranderinge in Lesotho">
Pleknaamsveranderinge in Lesotho

Hier volg 'n lys van dorpe en stede in Lesotho waarvan die name verander is:



</doc>
<doc id="33761" url="https://af.wikipedia.org/wiki?curid=33761" title="Lys van ingelyfde NG gemeentes">
Lys van ingelyfde NG gemeentes

'n Lys van al die gemeentes van die Nederduitse Gereformeerde Kerk ingelyf by ander gemeentes, ingedeel volgens die huidige tien sinodes van die kerk, asook Midde-Afrika, wat nie meer 'n afsonderlike sinode is nie, maar bestaan het uit gemeentes in Zimbabwe, Zambië, Kenia en Tanzanië.

Die getal NG gemeentes het van 1985 tot begin 2012 met 93 afgeneem van 1 246 tot 1 153 en tot begin 2014 met nog 15 tot 1 138. In 2019 was dit nagenoeg 1 115.

Amper 200 gemeentes het egter ophou bestaan omdat heelwat nuwe gemeentes van bestaande gemeentes afgestig het of nuwe gemeentes deur die samesmelting van bestaande gemeentes ontstaan het. Deur die loop van 2011 het die pas waarteen gemeentes ingelyf, saamgesmelt of ontbind het, oënskynlik toegeneem vergeleke met vorige jare toe meer as 10 gemeentes ophou bestaan het. Van dié wat ingelyf is of ontbind het, was De Aar-Suid, Vryburg-Oos, Boksburg, Bloemhof-Oos, Lichtenburg-Noord en -Wes (saamgesmelt), Reitzpark (Welkom), Eloffsdal, Eloffsdal-Wes en Magaliesfort (Pretoria, al drie saamgesmelt), Claremont (Johannesburg) en Ogies.

In 2013 en 2014 het nog twee ou moedergemeentes aan die Rand verdwyn toe Springs (1920) by Springs-Noord ingelyf is en Benoni (1914) by Farrarmere (met die nuwe naam Jubilaté). Teen 2015 is dus reeds die volgende agt moedergemeentes by dogtergemeentes ingelyf: Alberton (1916), Benoni (1914), Boksburg (1894), Germiston (1899), Krugersdorp (1890), Randfontein (1939), Turffontein (1906) en Springs (1920). Die enigste van die groot dorpe en stede aan die Rand wat nog 'n moedergemeente oorgehad het, was Johannesburg (1887), Roodepoort (1905), Brakpan (1917) en Kempton Park (1943).

Gemeentes in kursief weergegee, bestaan nie meer nie. By besonder ou gemeentes (binne die verband van hul sinode) wat ingelyf is, word die stigtingsjaar tussen hakies aangedui.

Hoewel die getal gemeentes in die Wes-en-Suid-Kaaplandse Sinode van 1985 tot 2019 van 235 tot 227 afgeneem het, is in dié Sinode in dié tydperk 16 gemeentes afgestig. Vier gemeentes is in die snel ontwikkelende Suid-Kaap en Overberg afgestig: Danabaai (afgestig van Mosselbaai-Suid in 2004), Onrusrivier (afgestig van Hermanus in 2001), Reebok (afgestig op Klein-Brakrivier in 1999) en Suidpunt (afgestig van Bredasdorp op Struisbaai en L'Agulhas in 1996).

Vyf gemeentes het ontstaan in stadsgebiede wat vinnig uitgebrei het: Brackenfell-Proteahoogte (afgestig in 1987), Sonstraal (afgestig in Durbanville in 1987), Die Gemeenskapskerk (afgestig van Table View in 2006), Parow-Welgelegen (afgestig in 1988), Table View (afgestig in 1986 as Tafelbaai met die verdeling van die gemeente Bloubergstrand). Drie gemeentes het ontstaan aan die Weskus: Langebaan (afgestig van Hopefield in 1988), Grootmist (afgestig van Port Nolloth in 1993) en St. Helenabaai (afgestig van Vredenburg in 2005).

Drie was vir spesiale bediening: Riebeek Valley Community Church (gestig in 2006 op Riebeek-Kasteel vir Engelssprekende lidmate), Stellenbosch-Sentraal (afgestig in 1985 vir studente) en Worcester-De la Bat (afgestig vir gehoorgestremde lidmate in 1987). En Houtbaai was jare 'n deel van die tweekoppige NG gemeente Constantia, tot dit in 2014 afgestig het.

Hoewel sowat 30 gemeentes ingelyf is, het die gesamentlike getal gemeentes dus met net agt afgeneem en die getal belydende lidmate met 9 000 tot sowat 213 000 in 2011 toegeneem, net om weer te daal tot sowat 193 000 in 2015 en 182 384 in 2018.


Die volgende gemeentes se naam het verander:

Die getal gemeentes in dié sinode het van 1985 tot 2015 gedaal van 114 tot 106. Teen 2019 het dit nog afgeneem, tot 104. Die enigste nuwe gemeentes was die samesmelting van Oos-Londen-Suid en -Wes as De Brug in 1993 (wat in 2010 ingelyf is by Buffelsrivier), Gonubie by Oos-Londen in 1986, Port Elizabeth-Sherwood in 1987 en eers weer 21 jaar ná die laaste volwaardige stigting met die afstigting in 2008 van Sondagsriviermond van Uitenhage-Oos. Eers in 2015 was daar nog twee afstigtings: Waypoint-gemeenskapskerk in Port Elizabeth en Clearview op Maclear in die Noordoos-Kaap.

Etlike baie oue gemeentes het deur die voortdurende ontvolking van die platteland en deur die destydse regering se beleid om die sogenaamde tuislande te konsolideer, ophou bestaan. Hulle was onderskeidelik die 77ste (Komga), 86ste (Alice) en 87ste (Greykerk) oudste NG gemeentes in die land, asook die NG gemeente Du Plessis (1919), onder meer gesetel op die dorpie Cala in die destydse Transkei, Pondoland (1948) en Butterworth (1958), afgestig van Komga en sowat 20 jaar later weer by die moedergemeente ingelyf. Hulle stigtingsdatums word tussen hakies aangedui.

Op 13 September 2010 smelt ook die Middelburg, Oos-Kaap (gestig in 1852), saam met die dorp se ander NG gemeente, Middelburg-Uitsig, as Middelburg-Karoo. Dit is die oudste gemeente wat tot dusver met 'n ander gemeente verenig het. Ondanks die verdwyning van 10 gemeentes, het die gemiddelde getal belydende lidmate per gemeente afgeneem van 650 in 1985 tot 552 in 2012, 538 in 2014 en 496 in 2015 omdat die Sinode se totale getal belydende lidmate met 24,5 persent gedaal het van 74 092 in 1985 tot 55 975 in 2014 en daarna binne 'n jaar met 6 persent tot 52 616. In die hele NG Kerk was die afname tot in 2014 19,6 persent. Net in KwaZulu-Natal (42 persent tot in 2014) was die afname groter as in die Oos-Kaap.

Oos-Kaapland het dan ook teen 2015 38 gemeentes met 200 of minder belydende lidmate gehad: Cathcart 42 (vakant), Clearview 40 (vakant), Dordrecht 198 (vakant), Elliot 200 (eie leraar), Gamtoosvallei (Patensie) 189 (eie leraar), Glen Lynden 146 (eie leraar), Grasvoëlkop 140 (eie leraar), Hofmeyr 113 (eie leraar in 2016 ontvang), Indwe 69 (hulpleraar), Jamestown 88 (hulpleraar), Kensington 175 (pastorale hulp), King William's Town 128 (eie leraar), Klipplaat 27 (vakant), Lady Grey 187 (eie leraar), Loerie 137 (eie leraar), Maclear 139 (in kombinasie met Ugie), Misgund 108 (eie leraar), Molteno 178 (deel 'n leraar met Sterkstroom), Mthatha 83 (gekoppelde leraar), Murraysburg 135 (eie leraar), Nieu-Bethesda 42 (bedien deur leraar van Graaff-Reinet), Noupoort 39 ('n jaar vantevore 118) (eie leraar), Paterson 159 (eie leraar), Pearston 98 (kontrakpos), Port Elizabeth-Oos 133 (eie leraar), Port Elizabeth-Sentraal 70 ('n jaar vantevore 132) (eie leraar), Rietbron 114 (eie leraar), Sondagsriviermond 153 (eie leraar), Sondagsrivier-Suid 197 (eie leraar), Sterkstroom 94 ('n jaar vantevore 123) (bedien deur leraar van Molteno), Steynsburg 147 (eie leraar), Steytlerville 186 (eie leraar), Stutterheim 166 (eie leraar), Tarkastad 155 (eie leraar), Ugie 136 (bedien saam met Maclear), Venterstad 51 ('n jaar vantevore 96) (vakant), Waterford 45 (vakant). Waypoint 49 (vakant). In 1985 het net ses gemeentes in dié kategorie geval: Alice 61, Cathcart 186, Grahamstad-Grenspos 120, Nieu-Bethesda 56, Rietbron 189 en Waterford 166.

Agt-en-dertig ('n jaar vantevore was dit 32 en omstreeks 2012 26), oftewel meer as 'n derde van Oos-Kaapland se gemeentes het dus teen 2016 tot onder die kritieke drumpel van 200 lidmate gedaal wat in die meeste gevalle sinvolle, afsonderlike voortbestaan baie moeilik maak. Reeds in 2008 het die Sinode van Noord-Kaapland in sy ondersoek na die bediening van klein of afgeleë gemeentes bevind 'n gemeente met een leraar op die laagste kerf se bedryfskoste vir 'n jaar beloop R713 668. Met inflasie van 6 persent per jaar sou dit teen 2016 R1 140 000 beloop het. Vir 'n gemeente met 200 lidmate kom dit neer op 'n maandelikse bydrae per lidmaat van R475.


Die volgende gemeentes se naam het verander:

Net ses heeltemal nuwe gemeentes is van 1985 tot 2015 in dié sinode gestig: Orania in 1999, Vanderkloof op 13 November 2011 afgestig van Petrusville, Upington-Blydeville in 1985, Kimberley Bet-El in 2008 (afgestig van Kimberley-Harmonie), Kimberley-#Gacan op 30 Oktober 2011 (afgestig van Kimberley-Harmonie vir bediening in die San-taal Khwê) en Kimberley-!Xun-Alfa in 2012. Kimberley-Harmonie het in 1999 as gevolg van die samesmelting van drie gemeentes ontstaan terwyl Petrusville-Uitsig, voorheen 'n NG Sendinggemeente, voor die ontstaan van die Verenigende Gereformeerde Kerk in 2005 deel geword het van die Noord-Kaaplandse Sinode. In 2011 het Petrusville-Vanderkloof in sy twee samestellende dele verdeel toe die piepklein gemeente Petrusville (gestig 1881) met 60 belydende lidmate op sy eie gestaan het en Vanderkloof met 129. Die getal gemeentes het dus met twee toegeneem en toe op 82 te staan gekom, vergeleke met 81 in 1985.

Die belydende lidmate het in die 30 jaar tussen 1985 en 2015 afgeneem van 48 954 tot 30 018, wat beteken die gemiddelde getal belydende lidmate per gemeente het gedaal van 604 tot 366, terwyl die sieletal (doop- en belydende lidmate saam) afgeneem het met sowat 49 persent. Teen 2018 het die belydende lidmate net 26 887 getel, maar was daar steeds 82 gemeentes.


Die volgende gemeentes se naam het verander:

Dié sinode het van 1985 tot 2015 amper 45 persent van sy belydende lidmate en 'n kwart van sy gemeentes ('n daling van 71 tot 53) verloor. Die totaal sou selfs minder gewees het, as dit nie was dat Pongola (met sy 627 belydende lidmate in 2015) van die Oostelike Sinode na KwaZulu-Natal oorgedra is nie. Geen geheel en al nuwe gemeentes is in dié tydperk afgestig nie. Die laaste afstigting was Krantzkloof by Durban in 1984. Al gemeentes wat ontstaan het, was deur samesmeltings oftewel eenwordings. Teen 2018 het die belydende lidmate net 18 849 getel, vergeleke met 19 991 'n jaar vantevore, terwyl die getal gemeentes onveranderd op 53 bly staan het.

Die mees opmerklike afname in die getal gemeente was in provinsie se twee stede. Pietermaritzburg het die gemeentes Drakensberg (weliswaar op die nabygeleë Ixopo), Pietermaritzburg-Wes, Merrivale, Pietermaritzburg-Suid en Napierville verloor en gekrimp van 'n ring met nege gemeentes tot net vier: Pietermaritzburg, Pietermaritzburg-Noord, Hayfields en Greytown. In Durban het die gemeentes Durban-Noord, Durban Reformed Congregation, Durban-Suid, Montclair, Glenwood, Hillary en Malvern verlore gegaan, maar net Durban-Oos ontstaan, weliswaar uit 'n samesmelting.


Die Vrystaatse Sinode het tussen 1985 en 2011 'n kwart van sy belydende lidmate verloor: van sowat 132 000 tot sowat 94 000. Binne die kort bestek van drie jaar het dit tot in 2013 verder tot 87 000 gedaal en binne die volgende twee jaar tot einde 2015 tot 81 321. In 2018 was dit 73 465. Die getal gemeentes het tot einde 2018 met net 16 tot 154 afgeneem, waarskynlik omdat die ontvolking van die platteland (waar elke dorp in baie gevalle reeds net een gemeente het of waar gemeentes steeds met 'n verminderde aantal lidmate kan funksioneer) nie so geredelik aanleiding gee tot die inlywing van gemeentes nie. Minstens agt gemeentes is egter in dié tydperk in en om Bloemfontein ingelyf en drie op Kroonstad.

Nuwe gemeentes in dié tydperk gestig, is Aandbloem in 1999, Leeuwberg in 1998, Studentekerk in 1986, Universitasrif in 1986, Heuwelkruin in 1988 en Woodland Hills NG gemeenskapskerk (31 Oktober 2010, van Heuwelkruin afgestig), almal in Bloemfontein, Deneysville, wat in 1994 van Oranjeville afgestig het, Schonkenville in 2001 by Parys en Witteberge in 1997 op Bethlehem. Viljoensdrif (gestig in 1948) is ingelyf by Vaalpark, maar het in 2011 opnuut afgestig.


Vier nuwe gemeentes is van 1985 tot 2015 gestig (maar die laaste reeds in 1991) in dié sinode in hoofsaaklik stedelike gebied wat snel uitgebrei het, naamlik Falcon Ridge in 1991, Helikonpark 1986, Klerksdorp-Doringkruin in 1990 en Suikerbos (Drie Riviere-Oos) in 1985. Die totale getal gemeentes het nogtans afgeneem van 148 tot 138 en die getal belydende lidmate van byna 111 000 tot sowat 91 000. Tot einde 2018 het die getal gemeente met nog drie afgeneem en die getal belydende lidmate tot 77 245.


Die volgende gemeentes se naam het verander:

Die mees opvallende verskynsel in dié Sinode, wat eers bekendgestaan het as die Sinode van Noord-Transvaal, is die verdwyning van vyf van die middestadse gemeentes in Pretoria. In 1985 het die gemeentes Pretoria, Bronberg, Burgerspark, Arcadia, Meintjeskop en Harmonie 'n gesamentlike lidmaattal van byna 17 000 gehad. Trouens, net Meintjeskop (ook die eerste van die gemeentes wat ingelyf is) het minder lidmate gehad as die lidmaattal van die enigste oorblywende gemeente in 2008, Pretoria, waarby al die ander gemeentes ingelyf is. Daar was in 2008 meer as tien keer minder lidmate in die gebied wat eers die ses gemeentes beslaan het, en wat in 2008 almal deel gevorm het van die gemeente Pretoria. Die geweldige afname in die NG lidmaattal kan toegeskryf word aan die grootskaalse verhuising van Afrikaanssprekendes uit stadsbuurte soos Arcadia, Sunnyside en die middestad self. Hulle plek is in die meeste gevalle ingeneem deur swart inwoners wat met die afskaffing van die Groepsgebiedewet die eerste keer die geleentheid gekry het om na aan hulle werksplek in die middestad te kom woon. Dieselfde neiging het in die weste van die stad gebeur, waar die gemeentes Pretoria-Wes, Kwaggasrand en Ebenhaeser by Wespoort ingelyf is. Van 1990 tot 2011 het die getal gemeentes van 139 tot 112 (Midde-Afrika uitgesluit) afgeneem. En teen 2018 tot 105.


Die volgende gemeentes se naam het verander:

Wat in Kaapstad se suidelike voorstede, die middestede van Pretoria, Bloemfontein, Durban, Krugersdorp, Klerksdorp, Springs, Benoni, Boksburg, Alberton, Roodepoort en Germiston gebeur het, het ook in Johannesburg gebeur toe voormalige blanke groepsgebiede betrek is deur meesal swart intrekkers, wat voorheen ver buite die stad in townships moes woon. In Johannesburg was die geografiese gebied waarin dié neiging voorgekom het, net baie groter, en het dit tot die verdwyning van byna 20 gemeentes gelei. Afrikaanssprekendes het uit talle dele oos, wes, noord en suid van die middestad na verder geleë gebiede verhuis, terwyl die teenoorgestelde gegeld het vir swart inwoners.

In die ooste van die Goudstad is Belgravia eers by Malvern ingelyf en Bezuidenhoutsvallei by Jeppestown, waarna Malvern en Jeppestown as Kensington saamsmelt in 1992. In die weste het Aucklandpark met Melville saamgesmelt, terwyl sewe gemeentes, naamlik Cottesloe, Mayfair, Fordsburg, Langlaagte, Crosby-Wes, Johannesburg-Wes en Brixton, uiteindelik regstreeks of onregstreeks in die enkele gemeente Vergesig verenig is. In 2011 het Claremont ook ophou bestaan. In die noorde en noordooste is Johannesburg-Sterrewag en Noordoosrand by Johannesburg-Noord ingelyf en in 1999 smelt die gemeente saam met die Andrew Murray Congregation, wat tans hoofsaaklik 'n Engelstalige gemeente is, terwyl Parkhurst by Parksig ingelyf is, waarna dit Parkkruin geword het. In die suide is Johannesburg-Suid en Turffontein verenig as Deo Gloria. Rosettenville en Suid-Rand is ingelyf by Klipriviersberg, en Doornkop en Lougherin by Mondeor.

In die Johannesburgse middestad het die gemeentes Johannesburg en Johannesburg-Oos (die sogenaamde Irenekerk) in 1985 nog saam meer as 2 000 lidmate gehad. Aucklandpark (1995) en Johannesburg-Oos (1997) is later by Johannesburg ingelyf, maar uiteindelik het Aucklandpark met Melville saamgesmelt as die Melville Kruisgemeente. In die verkleinde Johannesburgse gemeente (wat in die sogenaamde Irenekerk van die ou Johannesburg-Oos dienste hou) was daar in 2008 minder as 200 lidmate oor en in 2011 60.

Aan die Oos-Rand is die sesde (Boksburg, 1894), tiende (Germiston, 1899), veertiende (Benoni, 1914), vyftiende (Alberton, 1916) en 25ste (Boksburg-Noord, 1936) oudste gemeentes in die Sinode by dogtergemeentes ingelyf vanweë die verandering in dié gebiede se demografie. Ook aan die Oos-Rand is Kemptonpark-Wes by Edleen ingelyf is, Randpark by Alberton-Suid, Springs by Springs-Noord, Springs-Sentraal by Selectionpark, Edenvale-Noord by Edenvale, Elandspoor en Andrew Murray Senderwood by Primrose-Môrewag, Esselenpark by Birchleigh-Noord, Benoni-Wes by Benoni, wat in 2012 by Farrarmere ingelyf is en nou bekendstaan as Jubilaté, Karee by Dunnottar, Brakpan-Suid by Brakpan-Wes, en Leondale by Elsburg-Suid.

Nuwe gemeentes tussen 1985 en 2016 gestig, is Andrew Murray Senderwood (in 2005 vir Engelssprekende lidmate; in 2012 ingelyf by Primrose-Môrewag), Birchleigh-Noord (in 1986), Deo Gloria (uit Johannesburg-Suid en Turffontein in 1994), Effata-vir-Dowes (in 1991), Kensington (wat in 1993 uit die samesmelting van Jeppestown en Malvern ontstaan het) en Trichardt (in 1987). Die getal gemeentes in die sinodale gebied het gedaal van 145 in 1985 tot 128 in 2008 en 118 begin 2016. Teen vroeg 2019 het nog drie ophou bestaan.

Die statistiek agterin die "Jaarboek van die Nederduitse Gereformeerde Kerke" stem nie altyd ooreen met die syfers in die "Jaarboek" se afdeling met gemeentebesonderhede nie: Die belydende lidmate agterin die 2013-boek is 84 443, maar al die gemeentes se belydende lidmate saamgetel, is 86 511. Dit is nietemin 'n merkwaardige afname sedert die 2010-syfer van 92 502 en 1995 se 102 751. Die jaarlikse afname van 1995 tot 2013 was 902, maar dit is blykbaar aan die versnel, want van 2005 tot 2013 was die afname 1 220 per jaar en van 2010 tot 2013 'n volle 1 997 per jaar. Die syfer in die "Jaarboek van 2016" is 77 843. Tussen 2013 en 2016 het die afname versnel tot 2 200 per jaar. As die afname teen dié tempo voortduur, sal daar teen 2051 nie 'n enkele lidmaat in die Hoëveldse Sinode oorbly nie. Teen einde 2018 het hulle 68 926 getel, 2 911 minder as 'n jaar vantevore.


Die volgende gemeentes se naam het verander:

Die voormalige Oos-Transvaalse Sinode het van 1985 tot 2012 'n merkwaardige toename van 21 000 belydende lidmate tot 99 000 beleef, die enigste Sinode buiten Wes-en-Suid-Kaapland waar die getal lidmate nié afgeneem het nie. Teen 2014 het dit egter teruggesak tot 95 288 en teen 2018 tot 89 383. Dit is ondanks die insluiting by KwaZulu-Natal van Pongola. Die toename was hoofsaaklik in die oostelike dele van Pretoria, waar talle makrogemeentes, onder meer die grootste gemeente van die Nederduitse Gereformeerde Kerk, die NG gemeente Moreletapark, geleë is. Die getal gemeentes het egter van 90 met vier tot 85 (2014) afgeneem en tot 84 in 2019, hoofsaaklik omdat die neiging hier was om bestaande gemeentes se getal lidmate te laat toeneem sonder dat nuwe gemeentes afgestig word. Die enigste uitsonderings was Verwoerdburgstad (nou kerksondermure, met 11 600 doop- en belydende lidmate in 2010 en 12 456 in 2012) in 1986, wat in 'n heel nuwe stadsdeel ontstaan het, Lux Mundi (voorheen Garsfontein-Oos) in 1988, Moreletapark in 1985 en Valleisig in 1989. Saam het die vier gemeentes in 2012 26 368 belydende lidmate gehad, net 80 minder as KwaZulu-Natal se 57 gemeentes. Die gemiddelde getal belydende lidmate van sowat 1 121 per gemeente (in 2014) is daarom ook veel groter as dié van die kerk as geheel se sowat 683. Die enigste ander afstigtings was Krugerwildtuin in 1986 en Dennesig op Middelburg in 1991.


Die volgende gemeentes se naam het verander:

Dié sinode se gemeentes is van 1985 tot 2010 deur drie tendense gekenmerk. Eerstens het 'n verandering in die demografie van die land se hoofstad, Windhoek, meegebring dat twee gemeentes in die noordweste van die stad eers saamgesmelt het as Windhoek-Noordland en toe by die gemeente Windhoek-Wes ingelyf is. Windhoek-Wes het egter in 2012 net 345 minder belydende lidmate gehad as die drie gemeentes se totaal in 1985.

Tweedens het alle dorpe op twee na (Walvisbaai met drie en Gobabis met twee), wat vroeër meer as een gemeente gehad het, teen 2008 net een gehad, te wete Keetmanshoop, Outjo, Mariental, Otjiwarongo, Grootfontein en Tsumeb. Eers in 2012 het Gobabis ook sy tweede gemeente verloor toe Gobabis-Suid by die moedergemeente ingelyf is. Dit het die situasie laat ontstaan dat alle Namibiese nedersettings met 'n NG kerk óf 'n enkele gemeente gehad het óf drie of meer (Windhoek en Walvisbaai), maar dit het in 2017 verander met die ontbinding (nie inlywing nie) van Walvisbaai-Noord. Volgens die NG Kerk se "Jaarboek" het die gemeente aan die einde net 50 lidmate oorgehad, maar dit was waarskynlik 'n ou syfer.

Derdens het die gemeentes Luhebu-Noord (1988), Western Caprivi (1986) en Wildevy (1984) uit sendingbedrywighede ontstaan terwyl Tsumkwe (1961) deel van die Sinode geword het. Die enigste nuwe gemeente in die tydperk van 1985 af was Hentiesbaai in 1995, terwyl Verre Noord, wat tydens die Grensoorlog in 1970 op Oshakati gestig is, en later by Tsumeb ingelyf is, weer in 2006 afgestig het. Oranjemund is ook van die Sinode van Wes-en-Suid-Kaapland na die Namibiese Sinode oorgedra, maar Oewer (Noordoewer) het in 2017 van Warmbad afgestig. Die getal gemeentes het so net van 45 afgeneem tot 44, hoewel die belydende lidmate met sowat 20% gedaal het. Die getal belydende lidmate het van 2018 tot 2019 se "Jaarboek" van 15 892 tot 14 669 afgeneem.


Die volgende gemeentes se naam het verander:

Die huidige getal gemeentes in Zimbabwe weerspieël nié die drastiese afname in die getal lidmate sedert die land se ekonomiese verval vroeg in die een-en-twintigste eeu begin het nie. Die destydse Sinode van Midde-Afrika het in 1985 uit sestien gemeentes bestaan. Intussen het die gemeente in Lusaka oorgeskuif van die Vrystaatse Sinode, waar dit deel was van die ring van Bloemfontein-Noord, om eers 'n gemeente van die Sinode van Midde-Afrika te word en tans te ressorteer onder die Ring van Midde-Afrika binne die Noordelike Sinode. Die laaste nuwe gemeentes in dié land is in 1976 (Chegutu en Kwekwe) en 1978 (Harare se Engelse gemeente wat tans die Cornerstone Congregation is) afgestig. Met die gedurige afname in lidmaattal (van altesaam byna 3000 in 1985 tot sowat 1 050 in 2015) het die getal gemeentes ook afgeneem, van 16 tot 11.


Die volgende gemeentes se naam het verander:

Al 10 die Zambiese gemeentes is mettertyd by Lusaka ingelyf, maar in 1998 stig 'n afsonderlike gemeente weer af op Kitwe vir die noorde van die land, waar die NG gemeente Nkana vroeër gesetel was. Die nuwe gemeente heet Dutch Reformed Church in Zambia Nkhana. Die 10 ingelyfde gemeentes was:


Die drie gemeentes in Kenia het saam met die Afrikaanse bevolking verdwyn. Hulle was "Loubser" op Thomson's Falls, "Vergenoeg" op Eldoret en die NG gemeente Nairobi, wat in 1958 gestig is en in 1959 130 belydende lidmate gehad het, maar blykbaar kort daarna verdwyn het.

"Meru" is in 1905 gestig en het die hele destydse Tanganjika beslaan.






</doc>
<doc id="33764" url="https://af.wikipedia.org/wiki?curid=33764" title="Franse Wikipedia">
Franse Wikipedia

Die Franse uitgawe van Wikipedia is op 23 Maart 2001 begin en is die sesde grootste aanlynensiklopedie gemeet aan die aantal gepubliseerde artikels, na die Engelse, Sweedse, Cebuano, Duitse en Nederlandse Wikipedias. Meer as 60% van die Franssprekende wikipediane woon in Frankryk, die res is hoofsaaklik uit België, Kanada en Switserland afkomstig.

Op 23 September 2010 het die Franse Wikipedia reeds meer as 1 000 000 inhoudsartikels bereik. Dit het tans artikels.

Aantal artikels:



</doc>
<doc id="33769" url="https://af.wikipedia.org/wiki?curid=33769" title="Poolse Wikipedia">
Poolse Wikipedia

Die Poolse weergawe van Wikipedia is die negende weergawe van Wikipedia en is op 26 September 2001 geskep. Die ensiklopedie het tans artikels en is die grootste Wikipedia, en die tweede grootste Slawiese Wikipedia.

Die Poolse Wikipedia begin eers as 'n onafhanklike projek onder die domein "wiki.rozeta.com.pl". Op versoek van die Engelse Wikipediane word die webwerf op 12 Januarie 2002 by die internasionale Wikipedias gevoeg as "pl.wikipedia.com" en op 22 November 2002 as "pl.wikipedia.org". Om domeinkaping te voorkom het die Poolse Wikipedia ook sy eie domein, "www.wikipedia.pl" wat 'n aanstuur is na "pl.wikipedia.org".

Die woorde ""Wikipedia, die vrye ensiklopedie"" in Pools is: "Wikipedia, wolna encyklopedia", wat uitgespreek word as .




</doc>
<doc id="33770" url="https://af.wikipedia.org/wiki?curid=33770" title="Japannese Wikipedia">
Japannese Wikipedia

Die Japannese weergawe van Wikipedia (ウィキペディア) is op 20 Mei 2001 geskep. Op 31 Augustus 2010 bevat dit reeds 700 000 artikels.

Die wikipedia het tans artikels, wat dit die grootste uitgawe van Wikipedia maak, na die Engelse, Sweedse, Duitse, Franse, Italiaanse, Poolse en ander Wikipedias.

Die Japannese Wikipedia word in Mei 2001 saam met 12 nie-Engelse Wikipedias opgerig. Die URL van die webwerf was daai tyd "<nowiki>http://nihongo.wikipedia.com</nowiki>". Aangesien die MediaWiki-sagteware nog nie met Japannese tekens kon werk nie, is die eerste bladsye in 'n Latynse alfabet genaamd Rōmaji geskryf.

Die eerste artikel heet "Nihongo No Funimekusu" en was volledig in Rōmaji geskryf. Tot einde Desember 2001 het die Wikipedia slegs twee artikels gehad.

Op 1 September 2002 word die sagteware opgegradeer na die sogenaamde "Fase III"-weergawe en die artikels word vanaf die ou na die nuwe weergawe oorgedra. Ná die opgradering is dit steeds moontlik om vroeër wysigings aan artikels te sien. Sommige artikels is deur mense geskryf wat nie Japannees as moedertaal praat nie. Belangrike onderwerpe soos "Japannese kultuur", "Japannese taal", "geografie" en "rekenaarprogrammering" is voorbeelde hiervan.

In dieselfde maand word begin om die koppelvlak na Japannees te vertaal. Teen die einde van die jaar was die wysigingsproses en die GNU-lisensie vir vrye dokumentasie vertaal.

Op 31 Januarie 2003 plaas 'n Japannese aanlyntydskrif, "Wired News Japanese edition", 'n artikel oor Wikipedia op hulle voorblad. Ná die gebeurtenis neem die aantal gebruikers dramaties toe en baie artikels word vertaal of nuut geskep.




</doc>
<doc id="33776" url="https://af.wikipedia.org/wiki?curid=33776" title="Italiaanse Wikipedia">
Italiaanse Wikipedia

Die Italiaanse uitgawe van Wikipedia word in Januarie 2002 geskep. Op 22 Januarie 2013 het dit reeds 1 000 000 artikels bevat, wat dit toe die vyfde grootste uitgawe van Wikipedia gemaak het, net na die Engelse, Duitse, Nederlandse en Franse Wikipedias. In Augustus 2005 steek dit die Spaanse en Portugese Wikipedias verby, waardeur dit die 8ste grootste Wikipedia word. Hierdie sprong is hoofsaaklik te danke aan 'n geoutomatiseerde opdatering wat die aantal artikels van 56 000 na 64 000 opstoot. Die groot bywerking staan bekend as operasie "Comuni spagnoli", wat artikels vir meer as 8 000 Spaanse distrikte skep. Op 8 September 2005 steek dit die Nederlandse Wikipedia verby en een dag later word die 100 000 artikelkerf bereik. Op 11 September steek hulle die Sweedse Wikipedia verby en word die 4de grootse taalweergawe danksy nog 'n geoutomatiseerde toevoeging van Franse distrikte.

Die wikipedia het tans artikels met meer as 1 242 000 geregistreerde gebruikers. Dit is tans die grootste Wikipedia na die Engelse, Sweedse, Duitse, Nederlandse, Franse, Russiese, Waray-Waray en Cebuano uitgawes.




</doc>
<doc id="33777" url="https://af.wikipedia.org/wiki?curid=33777" title="Engelse Wikipedia">
Engelse Wikipedia

Die Engelse weergawe van Wikipedia was die eerste uitgawe van hierdie aanlynensiklopedie en is op 15 Januarie 2001 begin. Na omtrent vyf jaar is die miljoenste artikel in Maart 2006 geskep. Hiermee laat hulle die ander Wikipedias, soos die Duitse, Franse en die Nederlandse Wikipedias, ver agter. Slegs 'n halfjaar later, op 9 September 2007 bereik die Engelstalige Wikipedia reeds hulle tweemiljoenste artikel, op 17 Augustus 2009 hulle driemiljoenste artikel, op 13 Julie 2012 hulle viermiljoenste artikel en op 1 November 2015 hulle vyfmiljoenste artikel.

Een van die twispunte op die Engelse Wikipedia is oor watter variëteit van Engels voorkeur moet geniet. Die mees voor die hand liggende kandidate is Amerikaanse Engels, Britse Engels en Internasionale Engels. Daar word besluit dat die dialek wat by die artikel sal pas voorkeur moet geniet. So sal Kanadese artikels in Kanadese Engels geskryf word, en sal Internasionale Engels meer geskik wees vir algemene artikels. Ongeag van die tipe Engels, moet die hele artikel konsekwent in dieselfde styl geskryf word.

In 2005 het die wetenskaplike tydskrif "Nature" 'n vergelykende studie gedoen om die kwaliteit van die Engelstalige Wikipedia teenoor die Encyclopædia Britannica te bepaal. Uit die ondersoek het dit geblyk dat wetenskaplike artikels in Wikipedia en Brittanica gemiddeld vier groot foute bevat, 162 klein foutjies is in Wikipedia gevind, maar slegs 123 is in die Brittanica gevind.

Aantal artikels:





</doc>
<doc id="33778" url="https://af.wikipedia.org/wiki?curid=33778" title="Danie Craven">
Danie Craven

Danie Craven (1910–1993), beter bekend as Danie Craven of Dok Craven, was 'n voormalige Suid-Afrikaanse rugbyspeler wat lewenslank aan die spel rugby toegewyd was. Hy het vir die Westelike Provinsie, Oostelike Provinsie, Noord-Transvaal en Springbokke uitgedraf en was een van Suid-Afrika se beste en bekendste rugby-administrateurs. Hy was Suid-Afrika se negentiende Springbokkaptein (in 4 toetse). Daarnaas het hy die Springbokke tussen 1949 en 1956 afgerig en was hy van 1956 tot 1992 president van die Suid-Afrikaanse Rugbyraad. As Springbokafrigter was hy een van die mees suksesvolle afrigters van alle tye. Meer as 20 boeke oor rugby het uit sy pen verskyn. Rugbystadions in Stellenbosch en Burgersdorp, asook die jaarlikse nasionale o.18-skolerugbyweek is na hom genoem.

Daniël Hartman Craven is op 11 Oktober 1910 in Lindley, Suid-Afrika as die derde van sewe kinders gebore. Hulle was ses seuns en een dogter, Myra, wie ook die jongste was. Sy pa het op 18 in die Anglo-Boereoorlog teen die Britte geveg en is in 'n Britse konsentrasiekamp geïnterneer. Hy is in 1938 getroud met Beyera Hayward, dogter van George Hayward LP. Uit daardie huwelik is drie seuns (George, Daniel en James) en 'n dogter (Joan) gebore. Ná die dood van Beyera is Danie met Merle Vermeulen getroud.

Craven het sy skoolloopbaan aan die Hoërskool Lindley voltooi waarna hy na die Universiteit van Stellenbosch is om in die sielkunde te gaan studeer. Daar het Danie uitgeblink en sy BA-grade in Sosiale Wetenskappe (1931) en Sosiale Antropologie (1932) verwerf. Hy het die graad Magister Artium in Etnologie (cum laude) in 1933 verwerf. Daarna het hy doktorsgraad in etnologie (volkekunde) in 1935 verwerf. Hy het gedurende 1960 en 1961 sy sielkunde II en III voltooi en daarna, in 1962, sy honneurs in sielkunde (cum laude) geslaag. In 1964 het hy 'n meestersgraad in sielkunde verwerf. In 1973 het hy, by die Universiteit van Pretoria 'n doktorsgraad in sielkunde verwerf. Hy het teruggekeer na Stellenbosch om in 1978 'n doktorsgraad in liggaamlike opvoeding te voltooi. Hy het ook 'n eredoktorsgraad van die Universiteit van Stellenbosch ontvang in Letterkunde en Filosofie.

Craven is op 4 Januarie 1993 by sy huis in Stellenbosch oorlede. Hy was 82 jaar oud. Sy outobiografie, "Ek speel vir Suid-Afrika", is reeds in 1949 gepubliseer. Gedurende die laaste 30 jaar van sy lewe was hy wêreldwyd as “Mnr. Rugby” bekend.

Danie se hoofposisie was skrumskakel – hy word gereken as een van die beste duik-aangeërs van alle tye – maar het ook verskeie kere uitgedraf op senter, losskakel en agtsteman. Hy het ook eenkeer as heelagter uitgedraf in 'n vriendskaplike wedstryd teen Australië. Sy grootste invloed was die legendariese A.F. Markötter van Stellenbosch wat op 'n keer aan Danie gesê het: "Onthou net, ek skreeu net op mense van wie ek hou." Hy het klubrugby gespeel vir die Universiteit van Stellenbosch, Albany (in Grahamstad), Garrison (in Pretoria) en hy het ook een wedstryd vir Steytlerville gespeel. Hy het vir die Westelike Provinsie, Oostelike Provinsie en Noord-Transvaal in provinsiale rugby uitgedraf. Van 1938 tot 1949 was hy 'n Springbokkeurder. In 1949 het hy begin om die Springbokke af te rig, nadat hy die span van die Universiteit van Stellenbosch afgerig het. Hy was tot 1956 nasionale rugbyafrigter. In sy era het die Springbokke 23 toetse gespeel waarvan hulle 17 gewen het. In 1956 het hy die President van die Suid-Afrikaanse Rugbyraad geword en was aan die hoof tot 1992, toe hy en Ebrahim Patel medepresidente geword het van die nuutgestigte Suid-Afrikaanse Rugbyvoetbalunie (nou SARU). In 1957 het hy 'n lid van die Internasionale Rugbyraad geword en was die voorsitter in 1962, 1973 en 1979.

Danie het op 5 Desember 1931 sy internasionale debuut teen Wallis in Swansea gemaak toe hy 21 jaar en 55 dae oud was. In daardie stadium het hy nog nie eens provinsiale rugby gespeel nie. Sy laaste toets was op 10 September 1938 (as kaptein) teen die Britse en Ierse Leeus in Kaapstad. Hy het in 28 internasionale wedstryde gespeel waarvan 16 toetswedstryde was (vier as kaptein) – 12 aan die wenkant en vier aan die verloorkant. Hy het in 22 ander toerwedstryde vir die Springbokke gespeel. Hy het ook in vyf posisies gespeel, nl.: skrumskakel, losskakel, senter, agtsteman en heelagter (hy was in 'n provinsiale wedstryd teen Queensland op heelagter). Ná sy aanstelling as afrigter in 1949 het die Springbokke hulle eerste tien wedstryde gewen, wat 'n reekssege van 4-0 teen die besoekende Nieu-Seelandse span ingesluit het.

Craven het die Suid-Afrikaanse span in die eerste toets teen Nieu-Seeland aangevoer in Wellington in 1937 en in al drie toetse teen die Britse en Ierse Leeus in 1938. Hy het die loting gewen in die laaste drie toetse met 'n gelukkige goue tien-shillingstuk wat die Burgemeester van Johannesburg aan hom gegee het. Met die uitbreek van die Tweede Wêreldoorlog was Danie reeds 27 jaar oud en sy speeldae verby. Die volgende toets wat Suid-Afrika sou speel was 11 jaar later met Craven as keurder en afrigter. Op die Springboktoer van 1931–32, toe Craven 'n speler was, het die Bokke slegs een toerwedstryd verloor. Met die Springboktoer van 1951–52, met Craven as afrigter, het hulle ook net een toerwedstryd verloor.

In 1988 het hy, teen die wense van die regering, na Harare gereis om samesprekinge met die leiers van die ANC te hou (wat op die tydstip 'n kriminele oortreding was) om 'n enkele rugbyvereniging te beding wat geïntegreerde spanne sou toelaat. Die eerste stap het die weg gebaan vir die vorming van die verenigde liggaam SARFU in 1992 met Craven as een van die mede-presidente, tot sy dood die volgende jaar. Hy het dus ononderbroke vir 37 jaar aan die hoof van rugby in Suid-Afrika gestaan. Hy het ook 'n leidende rol gespeel in die bekendstelling van die eerste nie-rassige rugbykompetisie in Suid-Afrikaanse sport, met die naam van die "Cravenweek" in 1964, wat skoolkinders van alle rasse betrek het. In sy afrigtingsera het Errol Tobias die eerste gekleurde Springbok geword. Van die boeke wat hy geskryf het sluit in:

Danie Craven is in 1997 aanvaar in die Internasionale Rugbyheldesaal (IRHOF) en was die eerste van nege Suid-Afrikaners. In 2007 het hy die derde ingelyfde geword in die Internasionale Rugbyraad se Heldesaal, met slegs die Rugbyskool en William Webb Ellis, die beweerde uitvinder van rugby, voor hom.

Buiten die Cravenweek dra die Danie Craven-stadion asook die Danie Craven-rugbymuseum in Stellenbosch sy naam.





</doc>
<doc id="33782" url="https://af.wikipedia.org/wiki?curid=33782" title="Soweto-opstand">
Soweto-opstand

Die Soweto-opstand was 'n reeks van betogings deur hoërskoolleerders in Suid-Afrika, wat die oggend van 16 Junie 1976 begin het.

Leerders uit talle skole in Soweto het in die strate gaan betoog teen die regering se instelling van Afrikaans as die onderrigtaal in swart skole. Nagenoeg 20 000 leerders het aan die protesaksie deelgeneem en die polisie het met brutale geweld teen hulle opgetree. Die dodetal, wat oor die algemeen as amptelike syfers genoem word, is 176, maar daar word geraam dat tot 700 dood is. Ter herdenking aan die gebeure van 16 Junie 1976 is die 16de Junie deesdae in Suid-Afrika 'n openbare vakansiedag, genaamd Jeugdag.

Swart Suid-Afrikaanse hoërskole het in opstand gekom teen die regeringsbesluit in 1974 wat alle swart skole verplig het om Afrikaans te gebruik, en Engels op 'n 50-50 grondslag, as die tale van onderrig. Die streeksdirekteur van Bantoe-onderwys, (Noord-Transvaal-streek) J.G. Erasmus, het aan kring-inspekteurs en skoolhoofde gesê dat vanaf 1 Januarie 1975 moet Afrikaans gebruik word vir leerders vanaf standerd vyf (graad 7) in wetenskap, wiskunde, en sosiale wetenskappe. Engels, as die onderrigtaal vir algemene wetenskap en praktiese vakke soos; huishoudkunde, naaldwerk, houtwerk, metaalwerk, kuns en landbouwetenskap. Inheemse tale mag net gebruik word vir godsdiensklasse, musiek en liggaamsopvoeding.

Die assosiasie van Afrikaans met apartheid het die kinders laat verkies om in Engels klas te kry. Selfs die Bantoestan-regerings het Engels en 'n inheemse taal as ampstale verkies. Engels het ook 'n vername status begin kry as die taal wat die meeste in die handel en nywerheid gebruik word. Die 1974 regeringsbesluit se doel was om die afname in die gebruik van Afrikaans onder die swart bevolking om te keer. Die Afrikaner-oorheersde regering het 'n klousule van 'n wet, wat in 1909 met die stigting van die Unie van Suid-Afrika uitgevaardig is, en wat net Engels en Hollands as ampstale aanvaar het (die Hollands is in 1925 met Afrikaans vervang), as verskoning gebruik om Afrikaans af te dwing. Terwyl alle skole klasse in beide Afrikaans en Engels moes aanbied, is blanke Suid-Afrikaners in hul moedertaal opgevoed.

Punt Janson, die adjunk-minister van Bantoe-onderwys, is aangehaal waar hy gesê het: "'n Swartman kan opgelei word om in fabrieke en op plase te werk. Hy mag vir 'n werkgewer werk wat Engels of Afrikaans praat, en die man wat hom opdragte gee mag Afrikaans of Engels praat. Hoekom moet ons nou begin stry oor die medium om opdragte uit te deel? ...Nee, ek het nie met hulle hieroor beraadslaag nie, en ek is ook nie van plan om dit te doen nie. Ek het die Grondwet van die Republiek van Suid-Afrika geraadpleeg..."

Die regeringsbesluit oor Afrikaans is met diepe minagting deur die swart bevolking bejeën — soos dit met die woorde van Desmond Tutu, biskop van Lesotho en later biskop van Johannesburg — beskryf is as, "die taal van die onderdrukker". Onderwysers-organisasies soos die African Teachers Association of South Africa, het ernstige besware teen die taaldekreet van die regering geopper. 'n Verandering in die onderrigtaal het die leerders verplig om meer te fokus om die taal te probeer verstaan, as wat daar gefokus kon word om die vakmateriaal te bestudeer en te begryp. Dit het die kritiese analise van die vakke se inhoud moeilik gemaak en kritiese denke onder die leerders ontmoedig.

Die weersin het opgebou totdat die sweer op 30 April 1976 oopgebars het, en die leerders van die Orlando West Junior School in Soweto begin staak, en geweier het om skool toe te gaan. Hulle rebellie het gou uitgebrei na ander skole in Soweto. Swart leerders het in opstand gekom want hulle het geglo in hul reg om op dieselfde vlak as wit Suid-Afrikaners behandel te word, en opvoeding te kry. 'n Leerder van Morris Isaacson High School, Teboho "Tsietsi" Mashinini, het 'n vergadering vir 13 Junie 1976 belê om 'n plan van aksie te bespreek. Die leerders het 'n aksiekomitee gestig, wat later as die Soweto Students' Representative Council bekend geword het, en daar is op 'n massabyeenkoms vir 16 Junie besluit sodat die leerders hul misnoë kan wys.

Die oggend van 16 Junie 1976 het tussen 10 000 en 20 000 swart leerders van hul onderskeie skole met 'n opmars na die Orlando-stadion begin vir 'n saamtrek om teen Afrikaans in hul skole te betoog. Baie van die leerders, wat aan die opstand deelgeneem het, het daardie oggend niksvermoedend by hul skole opgedaag sonder voorafkennis, maar spontaan deelgeneem. Die protesaksie is deur die Soweto Students' Representative Council's (SSRC) Action Committee, gereël met die steun van die groter Swartbewussynsbeweging. Soweto se onderwysers het die protesaksie gesteun nadat die Aksiekomitee hulle verseker het dat dit vreedsaam en gedissiplineerd sou wees.

Tsietsi Mashinini het die leerders vanaf die Morris Isaacson High School gelei om by die ander, wat vanaf die Naledi High School gestap het, aan te sluit. Onderweg na die stadion ontdek die leerders dat die polisie die pad op hul beplande roete versper. Die leier van die aksiegroep het almal gevra om nie die polisie uit te lok nie en 'n ander roete is gebruik wat die leerders uiteindelik terugbring het tot naby die Orlando hoërskool. Die groep, van tussen 3 000 tot 10 000 leerders, het al singende in die rigting van die skool beweeg met plakkate soos, "Down with Afrikaans", "We are not Boers", "Viva Azania" en "If we must do Afrikaans, Vorster must do Zulu."

Die polisie het hul hond op die optoggangers losgelaat en die dier is doodgemaak. 'n Traangasbom is tussen die leerders ingeskiet en hulle het begin om klippe en bakstene te gooi. Die polisie het toe op die leerders begin skiet.

Een van die eerste leerders wat doodgeskiet is, was die 13-jarige Hector Pieterson. Hy is by die Orlando West High School geskiet en het die simbool van die Soweto-opstand geword. Die polisie se aanvalle het aangehou en 23 mense is op die eerste dag van die opstand dood. Een van twee wit sterfgevalle was Dr. Melville Edelstein wat sy lewe gewy het aan maatskaplike werk onder die swartmense. Hy is uit 'n kantoor gesleep en deur sy aanvallers met grawe doodgeslaan, en/of met klippe gegooi. 'n Plakkaat, "Beware Afrikaners" om sy nek agtergelaat.

Die geweld het uitgebrei namate drankwinkels en biersale — as buiteposte van die apartheidsregering — geteiken is vir aanvalle. Motors is aan die brand gesteek en staatsgeboue in die gebied is geteiken. Die geweld het snags afgeneem en die polisie het die strate regdeur die nag gepatrolleer.

Noodklinieke is oorval met beseerde en bloeiende kinders. Die polisie het die hospitaal opdrag gee om vir hul lyste te gee met name van slagoffers met koeëlwonde. Die hospitaal se administrateur het dit deurgegee na die dokters, maar hulle het geweier om sulke inligting beskikbaar te stel. Die dokters het koeëlwonde as "absesse" aangeteken.

Die swaar gewapende 1 500 polisielede, wat op 17 Junie in Soweto ontplooi is, is met automatiese gewere, haelgewere en handkarabyne uitgereik.Hulle het in pantservoertuie rondgery, en met helikopters gesirkel wat uit die lig alles gemonitor het. Die Suid-Afrikaanse leër is ook op bystand gesit as 'n taktiese maatreël om die militêre mag te illustreer. Die enigste skarebeheer wat die polisie destyds kon toepas was om die mense uiteen te jaag.

Onluste het ook uitgekring na ander dorpe aan die Rand, en selfs in die Kaap het Kleurlingleerders begin deelneem. Soweto sou tot in 1978 onstuimig bly.

Die dodetal word gewoonlik as 176 aangegee, maar daar was nagenoeg 700 sterfgevalle. Die oorspronklike amptelike staatsyfer was dat net 23 leerders dood is; die aantal gewondes was oor 'n duisend geraam.

Na die opstand kon die ANC homself vestig as die leidende organisasie in die anti-apartheidstryd, aangesien die organisasie die beste daarin geslaag het om die leerders, wat teen apartheid in opstand gekom het, vir die stryd te organiseer. Alhoewel die swart bewussynsorganisasies se idees belangrik was om die klimaat te skep wat die leerders die selfvertroue gegee het om in opstand te kom, was dit die ANC se nie-rassige sieninge wat die diskoers van die anti-apartheidsbeweging onder die swart bevolking gedomineer het. Joe Slovo se werkstuk, "No Middle Road", wat rondom die tyd van die Soweto-opstand geskryf is, met sy voorspelling dat die apartheidsregering net twee vooruitsigte het; verdere onderdrukking, of 'n oorname deur die rewolusionêres — het 'n groot invloed gehad tydens die opstand.

Die geweld het ook losgebars in 'n tyd waar die Suid-Afrikaanse regering internasionaal onder druk was om apartheid te "transformeer" na 'n meer "heilsame" vorm van apartheid. Transkei, die eerste Bantoestan, is in Oktober 1976 deur die Suid-Afrikaanse regering as "onafhanklik" verklaar. Dié poging om aan die wêreld  Suid-Afrika se "toewyding" tot selfbeskikking te wys het egter lelik geboemerang toe die Transkei internasionaal as 'n vasalstaat uitgekryt is.

Vir die staat was die opstand die mees fundamentele uitdaging van apartheid tot dusver en die ekonomiese en politieke onstabiliteit wat dit veroorsaak het, is nog verder vererger met die strenger internasionale boikotte teen die land. Dit het nog 14 jaar langer gevat voordat Nelson Mandela vrygelaat is, maar die regering kon nooit weer die relatiewe vrede en sosiale stabiliteit van die vroeë 1970's herstel nie, as gevolg van die groeiende swart weerstand.

Baie wit Suid-Afrikaanse burgers was woedend oor die regering se optrede in Soweto, en sowat 300 wit studente van die Universiteit van die Witwatersrand het uit protes teen die doodmaak van kinders, deur die middestad van Johannesburg gestap. Swart werkers het begin staak en by die leerders aangesluit namate veldtog groter geword het. Die oproere het ook na swart woongebiede in ander stede begin uitbrei.

Studenteorganisasies het die energie en die woede van die jeug na politieke weerstand gelei. Studente in Tembisa het daarin geslaag om 'n suksesvolle en nie-gewelddadige solidariteitsmars te reël, maar 'n soortgelyke poging is in Kagiso deur die polisie getuit en teruggedryf met vyf mense wat doodgeskiet is. Die geweld het eers teen 18 Junie begin afneem. Die universiteit van Zoeloeland se rekords- en administrasiegeboue is aan die brand gesteek, en 33 mense is in Augustus in voorvalle in Port Elizabeth doodgeskiet. In Kaapstad sterf 92 mense in Augustus en September.

Die meeste bloedvergieting het teen die einde van 1976 aan 'n einde begin kom, maar teen daardie tyd was die dodetal al meer as 600 mense.

Die voortslepende geweld in Soweto het groot ekonomiese onstabiliteit veroorsaak. Die Suid-Afrikaanse Rand se waarde het vinnig geval en die regering is in 'n krisis gedompel.

Die African National Congress druk en versprei pamflette met die slagspreuk: ""Free Mandela, Hang Vorster"", wat die taalkwessie onmiddellik koppel aan die bevrydingsorganisasie se rewolusionêre erfenis en help om sy rol as die leier in die stryd te vestig.

Die VN se veiligheidsraad aanvaar Resolusie 392 wat die voorval en die Suid-Afrikaanse regering ten sterkste veroordeel.

'n Week na die opstand begin, ontmoet Henry Kissinger, die Amerikaanse minister van buitelandse sake, vir John Vorster in Wes-Duitsland om oor die situasie in Rhodesië te praat, maar die Soweto-opstand kom nie ter sprake nie. Kissinger en Vorster ontmoet weer in September 1976 in Pretoria, terwyl die polisie op betogers skiet wat elders teen sy besoek beswaar maak.

Uitgeweke lede van die African National Congress (ANC) eis internasionale optrede en meer ekonomiese sanksies teen Suid-Afrika.

Beeldmateriaal en foto's van die opstande skok miljoene mense oor die wêreld. Die foto van Hector Pieterson se lyk, soos dit deur die fotojoernalis, Sam Nzima se kamera vasgevang is, is oorsee met skok en verontwaardiging ontvang en internasionale veroordeling van die regering het van oral ingestroom.

Die Soweto-opstand is in die 1987-rolprent van die regisseur Richard Attenborough, "Cry Freedom," vasgevang, asook in die 1992 musiekfilm, "Sarafina!" Die betogings was ook die inspirasie vir André P. Brink se roman, " 'n" "Droë Wit Seisoen", en die rolprent met dieselfde titel in Engels, "A Dry White Season".





</doc>
<doc id="33788" url="https://af.wikipedia.org/wiki?curid=33788" title="Rotterdam">
Rotterdam

Rotterdam is 'n groot Nederlandse hawestad en die op een na grootste stad van Nederland. Rotterdam maak deel uit van die Randstadgebied en is in Zuid-Holland aan die "Nieuwe Maas" geleë, wat 'n tak van die Maas in die Ryn-Maas-delta is. Die "Maasstad" is ontstaan op dié rivier se noordelike oewer, maar het hom sedert ongeveer 1900 ook uitgebrei op die suidelike oewer, wat op die eiland IJsselmonde geleë is.

Die hawe van Rotterdam is een van die grootste en belangrikste hawens ter wêreld, en die grootste van Europa.

Met ongeveer 640 000 inwoners (2017) is Rotterdam die tweede grootste stad (naas Amsterdam) in Nederland.

Die seehawe, wat naas Nederland ook groot dele van Duitsland en dele van Wes-Europa bedien, is die oorheersende ekonomiese faktor in Rotterdam. Daarnaas speel groot maatskappye 'n beslissende rol in die plaaslike ekonomie - so verteenwoordig twee persent van die Rotterdamse maatskappye meer as vyftig persent van alle werkgeleenthede. 

Rotterdam se ekonomie baseer daarnaas op bedrywe waar die werkgeleenthede net soos in ander nywerheidslande verminder word - vervoer, logistiek en verwerkende nywerhede. Die opbrengs per werknemer is met €67 000 per jaar merkbaar hoër as die nasionale gemiddeld (€62 000 in Den Haag, €58 000 in Amsterdam), veral danksy die kapitaalintensiewe petrochemiese bedryf in die hawegebied.

Die Rotterdamse hawe, wat oor 'n afstand van veertig kilometer strek en 'n oppervlakte van 10 500 hektaar het, is een van die grootstes ter wêreld en verreweg die grootste in Europa. In 2006 het dit 378,4 miljoen ton se goedere gehanteer (2009: 385 miljoen ton) en was sodoende die derde belangrikste hawe na Sjanghai (China) (537 miljoen ton) en Singapoer (448,5 miljoen ton). Die naas-grootste Europese hawens was in daardie jaar Antwerpen, België (167,4 miljoen ton) en Hamburg, Duitsland (135,3 miljoen ton). Die hawe en hawe-gebaseerde ondernemings dra sowat sewe persent tot die Nederlandse bruto geografiese produk by en bied sowat 320 000 werksgeleenthede, waarvan 60 000 in die hawe self.

In 2000 was sowat die helfte van alle gehanteerde goedere sogenaamde "vogtige massagoedere" (waarvan sowat 80 persent ruolie, daarnaas chemikalieë, maar ook olies, vette en vrugtesap), 30 persent "droë massagoedere" en 20 persent houers.

Die Rotterdamhawe is verreweg die grootste handelsplek vir ruolie in Europa. Hier is in 2004 altesaam 101 miljoen ton olie ingevoer, waarvan die helfte via pyplyne na die Duitse Ruhrgebied en na Antwerpen vervoer is. Die ander helfte is in die hawegebied verwerk. Vier raffinaderye, wat dikwels in besit van meerdere ondernemings is, is in die hawe gesetel - naas veertig ander maatskappye uit die olie- en chemiese bedryf, vier gasprodusente en dertien ondernemings wat hulle op die stoor van olie en sy verspreiding toegespits het. 'n Aantal pyplyne loop vanuit die hawe na Duitsland en België, en produktepyplyn via die Ruhrgebied tot by die Rynhawe Ludwigshafen in Duitsland. Die hawegebied beskik oor interne pyplyne met 'n totale lengte van 1 500 kilometer.

Rotterdam se hawe hanteer daarnaas 'n groot persentasie van die Europese steenkoolinvoere. 102 houerkrane het in 2005 9 286 757 TEU ("Twenty-foot Equivalent Unit") se houers ontlaai - Rotterdam was sodoende nog voor Hamburg Europa se grootste houerhawe. Dit is ook Europa se voorste invoerhawe vir vrugte, groente en vrugtesap. In 2000 is 900 000 ton groente en vrugte gehanteer, en ook die Europese Sitrusvrugte-beurs is in Rotterdam gesetel.




</doc>
<doc id="33791" url="https://af.wikipedia.org/wiki?curid=33791" title="Orkaan Gustav">
Orkaan Gustav

Orkaan Gustav is 'n orkaan wat op 25 Augustus 2008 tydens die Atlantiese orkaanseisoen van 2008 oor die Karibiese gebied ontstaan het en tot 'n kategorie 3 orkaan gegroei het.

Gustav trek oor Haïti, die Dominikaanse Republiek en Jamaika waar dit 85 lewens eis. Daarna neem Gustav koers na die Kaaimanseilande en Kuba. In Kuba word 6 000 mense uit die pad van die orkaan ontruim. Olieplatforms in die Golf van Mexiko word ook ontruim.

Orkaan Gustav het die Amerikaanse kus op 1 September 2008 getref. Sowat 2 miljoen mense is as voorsorg uit die gebied ontruim.
Kort voordat die orkaan New Orleans getref het, is dit tot 'n kategorie 2-orkaan afgeskaal.



</doc>
<doc id="33793" url="https://af.wikipedia.org/wiki?curid=33793" title="Rēzekne">
Rēzekne

Rēzekne (Duits: "Rossiten") is 'n stad in die ooste van Letland.


</doc>
<doc id="33798" url="https://af.wikipedia.org/wiki?curid=33798" title="Wikibooks">
Wikibooks

Wikibooks is 'n sustersprojek van Wikipedia en is een van die Wikimedia Stigting se webwerwe. Die wikibooks werf is op 10 Julie 2003 van stapel gestuur. Die projek maak 'n versameling van vrye teksboeke wat in samewerkingsverband geskryf word op die Internet beskikbaar. Die werf is net soos Wikipedia 'n wiki, en enge persoon kan dus die inhoud opdateer of nuwe artikels skep. 

Die "Beck Foundation" het Wikimedia benader met die idee om 'n stel wikiboeke vir kinders te skep.
Die konsep word op 16 Oktober 2004 deur die Wikimedia Stigting goedgekeur, waarna dit op 24 Oktober deur Danny Wool op Meta-Wiki bekend gemaak word.



</doc>
<doc id="33799" url="https://af.wikipedia.org/wiki?curid=33799" title="Wikisource">
Wikisource

Wikisource of Wikibronne is 'n projek van die Wikimedia Stigting wat ten doel het om 'n vrye wiki met bronverwysings daar te stel wat in ander projekte aangehaal kan word.




</doc>
<doc id="33803" url="https://af.wikipedia.org/wiki?curid=33803" title="Instaanbediener">
Instaanbediener

In rekenaarnetwerke is 'n instaanbediener 'n bediener ('n rekenaarstelsel of 'n program) wat die versoeke van sy kliënte verwerk deur die versoeke na ander bedieners aan te stuur. 'n Kliënt bewerkstellig 'n verbinding met 'n instaanbediener en versoek 'n diens soos 'n lêer, verbinding, webblad of ander hulpbron wat op 'n ander rekenaar beskikbaar is. Die instaanbediener verskaf dan die hulpbron deur met die verlangde bediener te verbind en stuur dan 'n versoek namens sy kliënt. 'n Instaanbediener kan ook die kliënt se versoek of die bediener se reaksie wysig en kan selfs die diens lewer sonder om aan die spesifieke bediener te verbind. In hierdie geval sal dit die eerste versoek aan die ander bediener in 'n kasgeheue stoor en dit dan met daaropvolgende versoeke vinnig beskikbaar stel. 'n Instaanbediener wat alle versoeke en reaksies onveranderd aanstuur word gewoonlik 'n deurgangspoort (gateway) of tonnelbediener genoem.

'n Instaanbediener kan op die gebruiker se rekenaar of op 'n spesifieke sleutelpunt tussen die gebruiker en die bestemde bedieners op die Internet geplaas word.

Instaanbedieners kan een of meer van die volgende funksies vervul:

'n Instaanbediener kan reageer op diensversoeke sonder om die gespesifiseerde bediener te kontak deur die inhoud van 'n vorige versoek deur die kliënt of selfs 'n ander kliënt wat gestoor is te herwin. Dit word kasberging genoem. Kasbedieners hou plaaslike kopieë van gereelde versoeke en stel groot organisasies in staat om die gebruik en koste van bandwydte beduidend te verminder en terselfdertyd die werkverrigting van die stelsels te verhoog. Daar bestaan gewoonlik goed gedefinieerde reëls vir kasberging. In die verlede het sommige instaankasbedieners verskeie probleme gehad (soos onder andere die onvermoë om gebruikersidentifikasie te doen). Sommige van hierdie probleme word in RFC 3143 beskryf.

'n Instaanbediener wat hoofsaaklik op WWW verkeer gefokus is word 'n webinstaanbediener genoem. Die algemeenste gebruik van webinstaanbedieners is om webkasberging te doen. Die meeste instaanbedieners (bv. Squid) verskaf die vermoë om toegang tot sekere URL'e te weier deur van 'n swartlys gebruik te maak en stel die administrateur in staat om inhoud te filter. Dit word gewoonlik gedoen in 'n korporatiewe omgewing maar word ook toenemend in huise en kleiner ondernemings gebruik. Sommige webinstaanbedieners pas die formaat van die webblaaie aan vir 'n spesifieke doel of gehoor (byvoorbeeld selfone en handrekenaars).

'n Webinstaanbediener kan ook inhoud filter en sodoende administratiewe beheer oor die inhoud bewerkstellig wat deur die instaanbediener aangestuur word. Hierdie soort sagteware word dikwels in kommersiële en nie-kommersiële organisasies (veral skole) om te verseker dat die gebruik van die Internet voldoen aan die organisasie se aanvaarbare gebruiksbeleid.

Algemene metodes wat gebruik word om inhoud te filter sluit in: URL Swartlyste of DNS Swartlyste, MIME-filters of sleutelwoord filters op die inhoud. 'n Inhoudsfilter sal ook dikwels gebruikeridentifikasie ondersteun om web toegang te beheer. So 'n instaanbediener skep ook dikwels 'n log wat besonderhede kan verskaf oor URL'e wat deur spesifieke gebruikers besoek word of om die gebruik van bandwydte te monitor. Somtyds kommunikeer sulke instaanbedieners ook met daemon programme en/of ICAP gebaseerde antivirus sagteware om beskerming te verleen teen virusse en ander kwaadwillige sagteware deur die inkomende inhoud na te gaan alvorens dit die netwerk ingestuur word.

Webinstaanbedieners kan ook gebruik word om die identiteit van die internetgebruiker vir privaatheidsdoeleindes te beskerm.

Instaanbedieners kan ook gebruik word om internet verkeer te onderskep. Dit kan gebruik word deur mense om die datavloei tussen die kliënt en die web af te luister. Alle bladsye wat besoek word asook vorms wat ingevul word kan so onderskep en ondersoek word. Hierdie instaanbedieners staan ook bekend as deursigtige instaanbedieners. Verbindings wat deur die kliënt webblaaiers gemaak word, word in die geval aangestuur sonder dat enige verstellings op die kliënt se kant gedoen word en ook dikwels sonder die gebruiker se medewete.

Dit is dikwels moontlik om die teenwoordigheid van 'n onderskeppende instaanbediener te bespeur deur die eksterne IP-adres te vergelyk met die adres wat deur 'n eksterne webbediener waargeneem word of deur die HTTP-hoofde aan die bediener kant te vergelyk.




</doc>
<doc id="33805" url="https://af.wikipedia.org/wiki?curid=33805" title="Little Rock">
Little Rock

Little Rock is die hoofstad en grootste stad van die deelstaat van Arkansas. Dit het 'n bevolking van sowat 187 duisend mense en dit is geleë aan beide kante van die Arkansasrivier. Little Rock se bynaam is "The Rock".



</doc>
<doc id="33808" url="https://af.wikipedia.org/wiki?curid=33808" title="Bankdruk">
Bankdruk

Bankdruk (Engels: "Bench press") is 'n oefening waarby 'n bepaalde weerstand of gewig vanuit 'n lêende posisie op 'n spesiale bank opgestoot word.

Bankdruk is een van die sportsoorte wat tydens die Paralimpiese Spele beoefen word.



</doc>
<doc id="33810" url="https://af.wikipedia.org/wiki?curid=33810" title="Google Chrome">
Google Chrome

Google Chrome is 'n oopbron webblaaier wat deur Google ontwikkel word en ten doel het om 'n veiliger, vinniger, en meer gebruikersvriendelike webblaaier daar te stel wat gevorderde webtoepassings kan ondersteun.

Google Chrome maak van die WebKit-vertoonenjin gebruik. Dit maak ook deels gebruik van ander oopbrontegnologieë, veral dié van Mozilla. Google Chrome is gebaseer op "Chromium", een van Google se oopbronprojekte.

Die nuus oor Google Chrome het bekend geword nadat die maatskappy per abuis inligting daaroor op hulle webjoernaal gepos het. Google het kort daarna 'n wêreldwye betaprogram, op 2 September 2008, van stapel gestuur.

Google Chrome is aanvanklik net vir Microsoft Windows beskikbaar gestel. Weergawes vir Linux en Mac OS X is wel later beskikbaar gestel.

Die webblaaier beskik nie oor 'n Afrikaanse speltoetser (soos by Firefox) nie, alhoewel 'n versoek daarvoor ingedien is.

Van Google Crome se eienskappe sluit in:



</doc>
<doc id="33811" url="https://af.wikipedia.org/wiki?curid=33811" title="Google">
Google

Google LLC (NASDAQ: GOOG) is 'n multinasionale Amerikaanse onderneming wat op internet-gebaseerde dienste en produkte fokus, waaronder advertensie-verwante tegnologieë, soekenjins (waarvan die bekendste die onderneming se naam dra), wolkrekenaardienste, sagteware en hardeware. Tans word dit as een van die "Big Four" of groot vier ondernemings in die tegnologiebedryf beskou - naas Amazon, Apple en Facebook. Die onderneming se missieverklaring is «om die wêreld se inligting te organiseer en dit op 'n universele basis toeganklik en nuttig te maak».

Google is in September 1998 deur Larry Page en Sergey Brin, twee Ph.D.-studente aan die Kaliforniese Stanford-universiteit, in die motorhuis van 'n vriend gestig. Die onderneming se hoofkantoor, "Googleplex", is in Mountain View, Kalifornië geleë. Die maatskappy het op 19 Augustus 2004 op die Amerikaanse beurs genoteer.

Die woord "google" is 'n afgelei van "googol". Googol is 'n sinoniem vir 'n 1 met honderd nulle.

Oorspronklik sou Google as "Googol" bekend gestaan het, maar as gevolg van 'n spelfout deur een van die stigters word dit later Google. 'n Ander moontlike rede is dat die domeinnaam googol.com toe reeds beset was.



</doc>
<doc id="33816" url="https://af.wikipedia.org/wiki?curid=33816" title="KLM">
KLM

Koninklijke Luchtvaartmaatschappij (KLM) of internasionaal bekend as "Royal Dutch Airlines" is Nederland se grootste lugvaartmaatskappy en die oudste lugvaartmaatskappy ter wêreld. KLM se hooflughawe en spil is Schiphol. In Mei 2004 het die Franse lugdiens (Air France) die lugdiens oorgeneem deur middel van 'n ruil van aandele. Weens regsoorwegings bly die twee lugdienste eers aparte ondernemings, wat steeds hulle eie handelsmerke en veral die SkyTeam-alliansie insluit.

KLM is op 7 Oktober 1919 gestig. Die eerste vlug was op 17 Mei 1920 van Croydon lughawe, Londen, na Amsterdam. In 1920 het KLM 440 passasiers en 20 ton vrag vervoer en in 1921 het hul eerste geskeduleerde vlugte begin.

Toe die Duitsers op 10 Mei 1940 Nederland binneval, het KLM alle Europese aktiwiteite gestaak. Die hoofkantoor is verplaas na Willemstad, Curaçao en die aktiwiteite op die Amerikaanse kontinente het voortgegaan. Na die Tweede Wêreldoorlog was KLM die eerste lugredery om 'n geskeduleerde vlug tussen Europa en New York te begin.

In 1950 verhoog die aantal passasiers wat KLM vervoer tot 356 069 en in November 1958 begin KLM die eerste poolroete, na Tokio. 

In Maart 1960 het KLM die eerste DC-8 in sy vloot opgeneem en in 1966 die eerste DC-9. Die DC-8 was die grootste vliegtuig van sy tyd. 
In 1971 het KLM die eerste lugdiens geword om die groot Boeing 747-200 aan te koop. 

In 1980 styg KLM se passasiers tot 9 715 069. In 1983 het Boeing die boonste dek van 'n aantal 747-200s verleng. In Junie 1989 het KLM die eerste Boeing 747-400 in die vloot opgeneem en 'n jaar later het KLM en "Northwest Airlines" 'n alliansie begin. KLM vervoer 16 miljoen passasiers in 1990.

In Maart en Junie 2002 het KLM aangekondig dat die Boeing 767 en die 747-300 vervang sou word deur die Boeing 777 en die Airbus A330. Die eerste B777 is op 25 Oktober 2003 in diens geneem en die eerste A330 op 25 Augustus 2005. 

In November 2010 het KLM aangekondig dat "Martinair" (deel van KLM) die vervoer van passasiers sou staak en dat al Martinair se werknemers oorgeplaas sou word na KLM. 

Sedert Maart 2011 werk KLM saam met "InselAir" op roetes in die Karibiese gebied.



</doc>
<doc id="33817" url="https://af.wikipedia.org/wiki?curid=33817" title="Paralimpiese sokker">
Paralimpiese sokker

Paralimpiese sokker is 'n aanpassing van sokker vir atlete met gestremdhede. Die sport word gewoonlik volgens die reëls van FIFA, die Internasionale Sokkerfederasie, gespeel.

Die twee mees prominente variasies van Paralimpiese Sokker is:

Paralimpiese sokker word internasionaal beoefen en is ook op die program van die Paralimpiese Spele.

Vyf-per-kant sokker word beoefen deur spelers met visuele gestremdhede. Die span mag van 'n gids en 'n doelwagter met normale sig gebruik maak. Die bal word van 'n geraasmaker voorsien sodat spelers dit kan volg.

Sewe-per-kant sokker word beoefen deur spelers wat motoriese probleme as gevolg van harsingbeskadiging ondervind. Die tipe beskadiging vind meestal plaas as gevolg van geboortetrauma (Serebrale Parese).

Sewe spelers per span durf mekaar op 'n kleiner voetbalveld (75 m x 55 m) aan. Die doelgebied is ook kleiner (5 m x 2 m).



</doc>
<doc id="33820" url="https://af.wikipedia.org/wiki?curid=33820" title="Sitvlugbal">
Sitvlugbal

Sitvlugbal is 'n variant van die saalsport vlugbal.

Die sport word op 'n veld van 6 by 10 meter gespeel (kleiner as die speelveld van vlugbal wat 9 by 18 meter groot is). Die veld word deur 'n net in twee gedeel. Hierdie net is 115 sentimeter hoog vir die mans, en 105 sentimeter vir die dames. Die twee spanne bestaan uit ses spelers elk.

Die spelreëls is grotendeels dieselfde as die van vlugbal, maar spelers moet met hulle bors of sitvlak aan die grond raak tydens die speel van die bal. Dit maak die sport geskik vir mense wat een of beide van hulle bene verloor het.

Sitvlugval word internasionaal beoefen en is ook op die program van die Paralimpiese Spele.



</doc>
<doc id="33821" url="https://af.wikipedia.org/wiki?curid=33821" title="Boccia">
Boccia

Boccia (BOCH-CHEE-AH): is 'n sport, soortgelyk aan bocce, vir atlete met gestremdhede. Die sport is ontwerp vir persone met serebrale parese en ander motoriese gestremdhede. Dit word in meer as 40 lande wêreldwyd beoefen en is ook op die program van die Paralimpiese Spele. Boccia is vir die eerste keer op die 1984-Paralimpiese Spele ingevoer.

Boccia kan individueel, in spanne van twee of spanne van drie lede elk gespeel word. Tydens die spel moet 'n leerbal so naby moontlik aan die wit bal (die doel) gegooi word. Die bal kan met die hand of met die voet gegooi word. As die atleet 'n ernstige beperking het, mag hy 'n hulpmiddel gebruik om die bal op te tel. Daar word met rooi en blou balle gegooi. Dit word normaalweg op 'n baan met 'n harde oppervlak beoefen.

Die wit bal is net so groot soos die ander balle. Om te begin gooi 'n persoon van een van die spanne die wit bal. Vervolgens probeer hy om met sy eie bal so naby moontlik aan die wit bal te kom. Die een span gebruik die blou balle, terwyl die ander die rooi balle gebruik. Dan gooi iemand van die ander span en probeer sy bal so naby as wat hy kan aan die wit bal te kry. Die spel hou aan tot iemand die wit bal tref of die balle opraak. Dan is die ander span weer aan die beurt. Vir elke bal wat nader aan die wit bal as die teenstander se bal is, kry jy een punt. Die span wat aan die einde van die wedstryd die meeste punte het, wen.

Die aantal balle en rondtes per wedstryd wissel. Die individuele wedstryde bestaan uit vier rondtes en elke spanlid het ses balle. Tydens duo's is daar vier rondtes met drie balle per spanlid (altesaam ook ses). By trio's is daar ses rondtes en twee balle per speler (ook ses).


</doc>
<doc id="33824" url="https://af.wikipedia.org/wiki?curid=33824" title="Doelbal">
Doelbal

Doelbal (Engels: "goalball") is 'n balsport vir persone met 'n visuele gestremdheid. Die sport is in 1946 deur die Oostenryker Hans Lorenzen en die Duitser Sepp Reindle ontwerp om veterane uit die Tweede Wêreldoorlog met 'n visuele gestremdheid te help rehabiliteer.

Doelbalspelers dra 'n toegeplakte skibril, wat dit vir atlete sonder 'n visuele gestremdheid ook moontlik maak om aan die sport deel te neem.

Doelbal word in twee helftes van 10 minute elk gespeel op 'n veld van 18 by 9 meter groot. Elk van die twee spanne het 'n maksimum van ses spelers, waarvan drie in die veld staan. Elke span speel op hulle eie helfte van die veld. Deur 'n onderhandse gooi word die rinkelbal, 'n 1,25 kg swaar bal met 'n klokkie daarin, na die doel van die ander span gegooi. Die doel strek oor die volledige breedte van die veld. Die spelers van die ander span moet slegs op gehoor bepaal waar die bal is en probeer om die bal uit hulle doelgebied te hou.

Beide helftes van die veld is verdeel in drie gebiede van drie meter elk. Hierdie gebiede van buite na binne is: die spangebied, die gooigebied en die neutrale gebied.

Na 'n oortreding word die bal oor die algemeen aan die teenstanders oorhandig. Die oortredings is:

Tydens 'n strafgooi moet een van die opposisie se spelers die doel verdedig. Strafgooie word toegeken wanneer:


</doc>
<doc id="33827" url="https://af.wikipedia.org/wiki?curid=33827" title="Nama">
Nama

Nama is 'n Khoisan-taal wat deur die Namas en Damaras in Namibië, Botswana en Suid-Afrika gepraat word. Daar is meer as 270 000 mense met Nama as moedertaal. Andere benamings vir Nama sluit in: "Namataal", "Nama/Damara", "Namakwa", "Namaqua", "Bergdamara" en "Tama".

Nama is verwant aan die taal van die Hai//om San.

In Namibië word Nama as 'n "nasionale taal" erken. In Suid-Afrika is Nama nie een van die elf ampstale nie, maar is wel in die grondwet opgeneem as taal wat deur die nasionale regering beskerm en gekultiveer moet word. Daar is pogings om die taal in Suid-Afrika te bevorder. In 2018 is die Namataal by sommige skole in die Noord-Kaap bekendgestel



</doc>
<doc id="33828" url="https://af.wikipedia.org/wiki?curid=33828" title="Amerikaanse presidentsverkiesing 2008">
Amerikaanse presidentsverkiesing 2008

Die Amerikaanse presidentsverkiesing van 2008 (Engels: "United States presidential election, 2008") is op 4 November 2008 gehou om te bepaal wie George W. Bush as die 44ste President van die Verenigde State van Amerika sal opvolg. Volgens Amendement XXII van die Grondwet van die Verenigde State kon Bush nie vir 'n derde termyn verkies word nie. Barack Obama van die Demokratiese Party verslaan die Republikeinse John McCain in die verkiesing en word so dié land se eerste Afro-Amerikaanse president. Hy is op 20 Januarie 2009 in die amp beëdig.

Die verdeling van stemme tussen die deelstate was dieselfde as tydens die presidentsverkiesing van 2004 en is gebaseer op die sensus van 2000.

Die presidentsverkiesing is op dieselfde dag gehou as die parlementsverkiesing vir die Huis van Verteenwoordigers en die Senaat. In 11 deelstate het daar ook goewerneursverkiesings plaasvind.

Die twee kandidate was:



</doc>
<doc id="33832" url="https://af.wikipedia.org/wiki?curid=33832" title="Squid">
Squid

Squid is 'n instaanbediener en webkas demoon. Dit het vele gebruike wat insluit die versnelling van 'n webbediener deur herhaalde versoeke (DNS, Webblaaie en ander hulpbronne) in 'n kas te stoor vir 'n groep mense wat netwerkhulpbronne deel, dit kan ook help met netwerksekuriteit deur verkeer te filter. Alhoewel dit hoofsaaklik gebruik word vir HTTP en FTP sluit Squid ook beperkte ondersteuning van verskeie ander protokolle in soos onder andere TLS, SSL, Gopher en HTTPS. Die ontwikkelingsweergawe van Squid (3.1) sluit IPv6 en ICAP ondersteuning in.

Squid is al vele jare in ontwikkeling. Die vroegste werk is deur die Universiteit van Kalifornië, San Diego gedoen en is befonds deur twee toekennings van die Nasionale wetenskapstigting in Amerika. Squid word tans byna uitsluitlik deur vrywilligers ontwikkel.

Squid is hoofsaaklik ontwerp om op Unix-soort stelsels te loop maar kan ook op Windows loop. Squid word onder die voorwaardes van die GNU General Public License vrygestel en is daarom vrye sagteware.



</doc>
<doc id="33833" url="https://af.wikipedia.org/wiki?curid=33833" title="Karibiese See">
Karibiese See

Die Karibiese See (Engels: "Caribbean Sea", Spaans: "Mar Caribe") is 'n tropiese see in Sentraal-Amerika, suidoos van die Golf van Meksiko. Die water in die see is deel van die Atlantiese Oseaan.

Die see is ryk aan eilande wat veral gewild is onder Amerikaanse toeriste as gevolg van die tropiese klimaat. Snorkel is een van die gewilde aktiwiteite wat hier beoefen kan word.


</doc>
<doc id="33834" url="https://af.wikipedia.org/wiki?curid=33834" title="Namas">
Namas

Nama of Namaqua is die naam van 'n bevolkingsgroep in Botswana, Namibië en Suid-Afrika. Die Namas word as deel van die Khoikhoi-groep beskou en was in die verlede Hottentotte(n) genoem. Die benaming Hottentotte verwys na hul spreektaal waarin klieks (suigklanke) gebruik word. Die Namas en die Damaras gebruik beide Nama as taal.

Oorspronklik woon die Namas alleen in die gebied van die Oranjerivier, in die suide van Namibië en noorde van Suid-Afrika. Mettertyd trek die Namas noord as gevolg van diamantmynbou bedrywighede. In die noorde kom hulle in konflik met die Hereros. Beide volke was veeboere en vele oorloë is oor hoofsaaklik die eienaarskap van weigronde geveg.

Gedurende 'n opstand van die Nama teen die Duitsers in 1904-1907 het ongeveer die helfte van die Namabevolking omgekom (sien Namibiese volksmoord 1904).

In die jaar 2005 word die aantal Namas in Namibië geskat op ongeveer 60 000. Van die vanne wat algemeen onder die Namas gebruik word dui op vroeëre kontak met blankes:

Van die bekende Nama-leiers was:

Baie Namas het onlangs die Islam geloof aangeneem, waardeur hulle nou die grootste islamitiese bevolkingsgroep in Namibië vorm.


</doc>
<doc id="33837" url="https://af.wikipedia.org/wiki?curid=33837" title="Lisa Gerrard">
Lisa Gerrard

Lisa Gerrard (* Melbourne, 12 April 1961) is 'n Australiese sangeres en komponis wat internasionale faam behaal het met die groep "Dead Can Dance" waarvan sy saam met Brendan Perry die kern gevorm het. In 2000 het Gerrard die Golden Globe Award en 'n Oscar vir haar bydrae tot die musiekklankbaan van die rolprent "Gladiator" gewen. Gerrard het ook aan die musiekklankbaan van "Man on Fire" gewerk. Sy staan bekend vir haar diep alt-sangstem.



</doc>
<doc id="33840" url="https://af.wikipedia.org/wiki?curid=33840" title="HTTPS">
HTTPS

Hypertext Transfer Protocol over Secure Socket Layer oftewel HTTPS is 'n URI-skema wat gebruik word om aan te dui dat 'n veilige HTTP-verbinding gemaak is. Dit is sintakties identies aan die <nowiki>http://</nowiki> skema wat gewoonlik gebruik word om toegang tot hulpbronne te verkry deur die HTTP-protokol. Deur die https: URL te gebruik word aangedui dat die HTTP protokol gebruik moet word maar dat 'n ander TCP-poort (443) by verstek gebruik moet word en dat 'n bykomende laag tussen die HTTP en TCP-protokol ingevoeg moet word wat versluiering en identifikasie funksies insluit. Hierdie stelsel is deur Netscape ontwikkel om die bevestiging van identiteit en versluierde kommunikasie te verskaf en word oral oor die Wêreldwye Web gebruik vir die beveiliging van sensitiewe kommunikasie soos onder ander betalinstransaksies en korporatiewe intekenings.

Streng gesproke is https nie 'n afsonderlike protokol nie maar verwys na die kombinasie van 'n normale HTTP interaksie oor 'n versluierde SSL- of TCLS-verbinding. Dit verseker 'n redelike mate van beskerming teen afluisteraars en man-in-die-middel tipe aanvalle.

'n https: URL kan 'n spesifieke TCP-poort aanvra; indien nie word die verbinding deur middel van poort 443 bewerkstellig (gewoonlik gebruik HTTP poort 80).

Om 'n webbediener voor te berei om https-verbindings te aanvaar moet die administrateur 'n publieke sleutelsertifikaat vir die webbediener skep. Hierdie sertifikate kan vir Unix-gebaseerde bedieners geskep word met nutsprogramme soos OpenSSL se ssl-ca of met SuSE se gensslcert. Hierdie sertifikaat moet onderteken word deur 'n sertifiseringsowerheid van die een of ander aard wat kan bevestig dat die sertifikaat inderdaad aan die betrokke instansie behoort. Webblaaiers word gewoonlik versprei met die sertifikate van die bekendste sertifikaatowerhede sodat hulle sertifikate kan verifieer wat deur hulle geteken is.

Organisasies kan ook hulle eie sertifikaatowerhede bestuur, veral as hulle verantwoordelik is vir die opstel van webblaaiers om toegang tot hulle eie werwe te verkry (soos byvoorbeeld, werwe op 'n maatskappy se intranet). Dit stel hulle dan in staat om maklik hulle eie ondertekeningsertifikate by te voeg tot die sertifikate wat saam met die blaaier versprei word.

Sommige werwe, veral dié wat as 'n stokperdjie bedryf word, gebruik selfgetekende sertifikate op openbare werwe. Hierdie werwe beskerm wel teen eenvoudige afluistering maar anders as die bekende sertifikate vereis hierdie metode 'n ander veilige metode om die egtheid van die sertifikaat te bevestig as dit teen man-in-die-middel soort aanvalle wil beskerm.

Die stelsel kan ook gebruik word om 'n kliënt se identiteit te bevestig om sodoende toegang tot 'n webbediener te beperk tot slegs gemagtigde gebruikers. Om dit te doen sal die werfadministrateur 'n sertifikaat vir elke gebruiker skep en in hul blaaier inlaai. Hierdie sertifikate bevat die naam en e-pos adres van die gemagtigde gebruiker en word outomaties nagegaan deur die bediener met elke verbinding om die gebruiker se identiteit te bevestig, dikwels sonder die gebruik van 'n wagwoord.

Die vlak van beskerming hang grootliks af van die implementering deur die webblaaier en die bedienersagteware en die kriptografiese algoritme wat ondersteun word.

https beskerm slegs data wat versend word teen afluistery en man-in-die-middel aanvalle. Wanneer die data eers sy bestemming bereik het, is dit slegs so veilig as die rekenaar waarop dit voorkom.

https is onveilig as dit toegepas word op openbaar beskikbare statiese inhoud. 'n Indeks van die werf kan deur 'n program opgestel word en die URI van die versluierde hulpbron kan afgelei word deur slegs afleidings te maak vanuit die onderskepte versoeke/antwoorde se groottes. Dit maak dit vir 'n indringer moontlik om toegang tot die gewone teks (die openbaar beskikbare inhoud) te verkry asook die versluierde teks. 

Omdat SSL onder http werk en geen kennis het van enige hoër vlak protokolle nie, kan SSL bedieners streng gesproke slegs een sertifikaat vir 'n besondere IP/poort kombinasie verskaf. Dit beteken dat dit in baie gevalle nie moontlik is om virtuele bedieners te gebruik met https nie.

Die nuutste weergawe van Internet Explorer het die aantal waarskuwings verhoog wat voorkom as sertifikate nie geregistreer is nie. Die koste verbonde aan registrasie van sertifikate op die sogenaamde "root chains" kan tussen om en by R200 tot effens meer as R10 000 beloop.



</doc>
<doc id="33842" url="https://af.wikipedia.org/wiki?curid=33842" title="Richtersveld">
Richtersveld

Die noordelikste deel van Namakwaland staan bekend as die Richtersveld. Hierdie afgesonderde gebied het bekend geraak weens sy ryk mineralebronne. Later jare is dit deur die meer avontuurlustige toeriste ontdek. Op natuurkundige sowel as kulturele gebied is die Richtersveld uniek.

Dit is 'n geografies-afgeleë gebied en daarom nog in 'n redelik ongeskonde toestand. Aan die westekant grens die streek aan die Atlantiese Oseaan van Alexanderbaai ongeveer by die Oranjerivier se mond suidwaarts tot by Port Nolloth. Die Oranjerivier van sy mond tot by Noordoewer in Namibië en Vioolsdrif vorm die noordelike grens. Die 90 km op die R382 tussen Port Nolloth en Steinkopf vorm so ongeveer die oosgrens en die N7 nasionale pad tussen Vioolsdrif en Steinkopf is die oosgrens. Rofweg vorm die grense dus 'n vierkant.

Hier woon min mense; 'n bevolking van 11 982 in 3 543 huishoudings is getel gedurende die 2011-sensus. Afgesien van die twee kusdorpe Alexanderbaai en Port Nolloth is die ander nedersettings soos Kuboes, Lekkersing, Sanddrif, Eksteenfontein en Sendelingsdrif baie klein. In eersgenoemde twee dorpe en op die myne woon en werk 'n aantal mense wat nie oorspronklike inwoners is nie.

Die Richtersveld is die tuiste van lede van die Namas, 'n volk wat tot die Khoikhoi behoort. Van hulle beoefen nog hul tradisionele semi-nomadiese leefwyse. Klein familiegroepe trek met hul skape en bokke agter goeie weiveld aan en leef in matjieshuise. Alhoewel hierdie leefwyse al 2 000 jaar bestaan, word dit ernstig bedreig. Slegs 300 van die nomade is oor en almal is oud. Oorbeweiding vind plaas, want die gebied om in rond te trek het verklein weens privaat grondbesit. Daarby vernietig mynbou die omgewing. Baie Namas werk op die myne en gaan die tradisies gevolglik verlore.

In 1830 het dr. E. Richter van die Rynse Sendinggenootskap in Barmen, Duitsland die omgewing besoek. Die gevolg daarvan was die stigting van 'n sendingstasie te Kuboes vir die Namas en die Basters. Hierna staan die hele gebied met 'n totale bevolking van slegs 400 bekend as die Richtersveld. Presiese grense is nooit aangedui nie.

Weens die Groepsgebiedewet vestig 68 gesinne van die Bosluis Basters onder die leiding van eerw. Eksteen in 1948 hulle in die gebied. Hul dorpie staan sedertdien bekend as Eksteenfontein.

Die Boesmans, Nama en Basters het in een volk voortbestaan.

Tegnies-gesproke is die gebied 'n droë bergwoestyn. 'n Gemiddelde reënval van slegs 50 mm per jaar word aangeteken. Dit val hoofsaaklik in die winter en dit val elke jaar. Die Oranjerivier is die enigste standhoudende waterbron.

'n Somertemperatuur van oor die 50 grade C is nie vreemd nie. In die winter sak die nagtemperatuur soms tot onder vriespunt.

Die Benguela-stroom is die bron van die malmokkies, die dik vogbelaaide mis wat in die herfsmaande van die kus af inrol. Dit bedek die plante met 'n fyn mis en is daarom 'n kernelement in die streek se vrugbaarheid.

In die winter waai die bergwind.

Ten spyte van die lae reënval is die Richtersveld een van die mees biologies-diverse woestyne in die wêreld. Omdat die Richtersveld in 'n oorgangsgebied tussen winter- en somerreënval lê, is daar al 360 bloeiende plantspesies op een vierkante km getel. Die plante se lewensiklus is aangepas by die lae reënval. Geen gebied in die wêreld kan spog met 'n groter verskeidenheid korsmosse nie.

In die Richtersveld groei 4 849 vetplantsoorte waarvan 40% nie elders voorkom nie. Hiervan is 70 spesies geskik as veldkos en 40 spesies het medisinale nut. 54 spesies het 'n ander nut, soos byvoorbeeld die maak van tou en seep of dien as brandhout. Verskeie van die plante kan hallusinasies veroorsaak en sommige is baie giftig.

Die halfmens ("Pachypodium namaquanum") is endemies aan die Richtersveld. Hierdie skaars plant groei tot 5 m hoog en leef van vog uit die malmokkies. Drie soorte kokerbome kom hier voor, naamlik "Aloe dichotoma", "Aloe pillansii" (ook bekend as die basterkokerboom) en die "Aloe ramosissima" (die nooienskokerboom). In die Richtersveld Nasionale Park (RNP) is 'n kokerboomwoud bestaande uit die "Aloe dichotoma". Daar is 'n groot verskeidenheid vygiespesies wat 'n besondere deel vorm van die biodiversiteit van die streek. Die Pearson-aalwyn word slegs in die RNP en die aangrensende berge van Namibië aangetref. Die botterboom ("Tylecodon paniculatus") is 'n vetplant wat wydverspreid in die hele streek voorkom. Ghaap ("Hoodia gordonii") het medisinale eienskappe. Boesmankers ("Sarcocaulon patersonii") is gebruik as vuurmaakhout, maar dit veroorsaak te veel rook.

Die Richtersveld is die tuiste van 'n wye verskeidenheid diere. Veral die omheinde myngebiede het bygedra tot die behoud hiervan. Uniek is die wêreld se kleinste skillpad, die Namakwa-padloper wat maar 10 cm lank word. Ook kom die Hartmannse Bergkwagga hier voor, maar hier is geen springbokke nie. Op die RAMSAR-vleiland broei 'n sestigtal voëlspesies.

Langs die Oranjerivier word daar op klein skaal geboer, hoofsaaklik met lemoene en volstruise. Aan die kus is oesterplase en word vis gevang. Mynbou het voorheen 'n groter rol in die ekonomie gespeel. Koper en diamante is die bekendste minerale hier, maar daar is ook neerslae van tin, kwartsiet, swaarspaat (bariet), gips en kalksteen. Koper was moeilik om te ontgin en was boonop ver van die mark. Op land is die diamantbronne uitgeput. Spoeldiamante in die kuswaters word ook skaarser. Die dorp Alexanderbaai is nou oopgestel vir mense wat nie aan die myne verbonde is nie en verwag word dat toerisme die ekonomiese vakuum vul.

Weinig paaie kom in die streek voor. En die wat daar is, is meesal grondpaaie geskik vir vragmotors en vierwielaangedrewe voertuie. Die spoorlyn vanaf Kaapstad kom slegs tot by Bitterfontein. Hawegeriewe by Alexanderbaai en Port Nolloth is klein. Skeepvaart op die Oranjerivier vir handelsdoeleindes is onmoontlik.

Hierdie bewaringsgebied is in 1998 begin en is in Junie 2007 tot een van Suid-Afrika se agt wêrelderfenisgebiede verklaar. Hierdie reservaat lê rofweg in die middel van die Richtersveld. Aan die suide en die weste lê weiveld. Die Oranje, die N7-nasionale pad en die Nababiep-natuurreservaat vorm die oosgrens, Die Van der Sterrberge lê aan die noordekant. Omdat die RNP die Namaboere toelaat om hul vee in die park te laat wei en omdat daar nog mynboubedrywigheid plaasvind, is dit nie deel van die bewarea nie. Die werelderfenisgebied is dus beperk tot die 160 000 ha van die bewarea.

Die park is in 1991 gestig en lê noord van die Van der Sterrberge tot by die Oranjerivier en beslaan 'n gebied van 162 000 ha. Oor die rivier in Namibië lê die Ai-Ais-natuurreservaat met sy beroemde Visrivierafgronde. Dit het 'n 440 000 ha beslaan. In 2003 het die twee parke saamgesmelt met die naam ǀAi-ǀAis/Richtersveld Oorgrenspark. Saam met uitbreidings in Namibië is die park nou 3 600 000 ha groot.

Die mond van die Oranjerivier is as RAMSAR-vleiland van internasionale belang verklaar. Helaas is dit baie beskadig deur mynbou op die oewers van die rivier.

Die land tussen die kus en die RCC en die RNP is hoofsaaklik in privaat besit, en daar vind meesal mynbou plaas. Sowel die nasionale park as die bewarea bly die eiendom van die gemeenskap van Namas en Bosluis-Basters.




</doc>
<doc id="33843" url="https://af.wikipedia.org/wiki?curid=33843" title="Hartsfield-Jackson Atlanta Internasionale Lughawe">
Hartsfield-Jackson Atlanta Internasionale Lughawe

Die Hartsfield-Jackson Atlanta Internasionale Lughawe (IATA-kode: ATL; ICAO: KATL) is die internasionale lughawe van die stad Atlanta in die deelstaat Georgia in die suidooste van die Verenigde State van Amerika. Die lughawe se bedryfsmaatskappy is die "Department of Aviation of the City of Atlanta" (Munisipaliteit van Atlanta). Met omtrent 89,4 miljoen passasiers (2007) en 730 000 ton vrag (2006) jaarliks is Hartsfield-Jackson die besigste ter wêreld. Die lughawe beskik oor 5 aanloopbane wat tussen 2 743 en 3 624 m lank is.
Verder is die lughawe die tuishawe en primêre spil van Noord-Amerika se grootste lugredery, Delta Air Lines, en van AirTran Airways. Delta se spil is die grootste ter wêreld.

Die lughawe het twee terminaalgeboue: die Noordterminaal en die Suidterminaal. Tussen die twee terminale lê die Hoofterminaal met inweeg-toonbanke en sekuriteitsbehere. In die Hoofterminaal bereik die reisigers die vertreksale T, A, B, C en D, E. Die terminaal E bedien internasionale vlugte en was spesiaal vir die Olimpiese Somerspele in 1996 ingerig.

Die meeste van die vertreksale is aanmekaar verbind met 'n stel gange, roltrappe en ondergrondse vervoerstelsel (people mover). Alhoewel die T-saal aan die E-saal grens is hulle nie direk aan mekaar verbind nie. Dit is gevolglik vir reisigers baie moeilik om van T na E oor te stap.



</doc>
<doc id="33844" url="https://af.wikipedia.org/wiki?curid=33844" title="Windows Internet Explorer">
Windows Internet Explorer

Windows Internet Explorer is 'n webblaaier wat deur Microsoft ontwikkel word waarmee mens webbladsye op die Internet kan lees. Internet Explorer is een van die standaard komponente van die Windows-bedryfstelsel. Die blaaier is sedert 1999 die mees gebruikte webblaaier ter wêreld. Voorheen was die amptelike naam "Microsoft Internet Explorer", dikwels afgekort tot IE of MSIE. Met weergawe 7 van Internet Explorer is die naam "Microsoft Internet Explorer" gewysig na "Windows Internet Explorer".

Internet Explorer het nog altyd sekere webstandaarde afgeskeep, wat dit moeilik vir ontwikkelaars maak om webbladsye te bou. Weergawe 7 is egter heelwat verbeter en los baie CSS-probleme op, maar veroorsaak ook nuwe probleme. Dit skep ekstra werk omdat ontwikkelaars soms aparte CSS-kode vir IE5, IE6 en nou ook IE7 moet skryf.

Van die bekende probleme sluit in:

Op 20 Desember 2007 word dit bekend dat Internet Explorer 8 uiteindelik die Acid2-toets geslaag het.



</doc>
<doc id="33845" url="https://af.wikipedia.org/wiki?curid=33845" title="Kaapstad Internasionale Lughawe">
Kaapstad Internasionale Lughawe

Die Kaapstad Internasionale Lughawe (IATA: CPT, ICAO: FACT) is die tweede grootste lughawe in Suid-Afrika na Johannesburg se O.R. Tambo Internasionale Lughawe en lê sowat 22 kilometer oos van die middestad. Die lughawe is in 1955 as die "DF Malan Lughawe" geopen en word later in die negentiger jare na Cape Town International Airport (CTIA) herdoop. Die volume van lugverkeer het sedert die jaar 1994 aansienlik toegeneem. Tans is daar jaarliks sowat 8,3 miljoen passasiers (2007) wat in Kaapstad aankom of vertrek. Daar word verwag dat die passasiersgetalle tot by die jaar 2015 tot 14 miljoen sal styg.

Kaapstad Internasionale Lughawe is die tweede spil van die Suid-Afrikaanse Lugdiens en is vir die meeste buitelandse toeriste die poort na Suid-Afrika.



</doc>
<doc id="33847" url="https://af.wikipedia.org/wiki?curid=33847" title="Poes">
Poes

Poes is 'n obsene woord in Afrikaans wat na die menslike vulva (eksterne vroulike geslagsorgane) verwys. Dit is die direkte ingebruikneming van die Nederlandse woord "poes" wat na 'n wyfiekat verwys. Daar kan ook verwys word na die korrelasie tussen die Afrikaanse gebruik van die woord "poes" en die Engelse gebruik van die woord "puss" of "pussy" wat ook na die vroulike geslagsdele verwys. Dit is gewoonlik onaanvaarbaar om die woord in formele of beskaafde geselskap te uiter.

Die woord "poes" kom gereeld in Kaapse bendetaal voor, waar dit na persone kan verwys ("'n regte poes wees", "iemand vir 'n poes vat" - 'n flous wees, iemand vir 'n dwaas neem) of as 'n uiting van woede kan dien ("jou ma se poes").



</doc>
<doc id="33852" url="https://af.wikipedia.org/wiki?curid=33852" title="Louvre">
Louvre

Die Louvre (Frans: "Musée du Louvre" of kortweg: "Le Louvre") is 'n baie groot museum in die hart van Parys, Frankryk. Dit lê noord van die Seine en kan maklik met die moltrein bereik word.

Die Louvre Paleis wat die museum huisves, was oorspronklik 'n fort wat in die 12de eeu deur Philip II gebou is. Oorblyfsels van hierdie gebou kan steeds in die kelder gesien word. Dit is nie bekend of die fort die eerste gebou op hierdie plek was nie; daar is sprake dat Philip wysigings aan 'n bestaande toring aangebring het.

Deur die loop van die Middeleeue is die Louvre Paleis gereeld verander. In 1536 het Francis I die terrein volgens die Franse Renaissance-styl gerestoureer. Francis het werke aangeskaf wat uiteindelik die kern van die Louvre se bates sou uitmaak, insluitend Leonardo da Vinci se "Mona Lisa."

Teen die middel 18e eeu was daar 'n toenemende aantal voorstelle om 'n openbare galery te skep en op 14 Oktober, 1750, het Louis XV ingestem en 'n uitstalling van 96 stukke uit die koninklike versameling.

Die Louvre (Frans: "Musée du Louvre" of kortweg: "Le Louvre") is die grootste museum ter wêreld en 'n historiese monument in die hartjie van Parys, Frankryk. Dit lê noord van die Seine, in die eerste arrondissement en kan maklik met die moltrein bereik word. Die Louvre is gebou in die laat 12de eeu en was oorspronklik 'n Franse koninklike kasteel.

Dit bestaan uit drie vleuels; die Richelieu-vleuel, die Sully-vleuel en die Denon-vleuel.

'n Deel van die versameling bestaan uit Europese skilderye. Die Mona Lisa van Leonardo da Vinci is seker die beroemdste versamelstuk wat hier gehuisves word.

Die museum bevat ook 'n versameling van Egiptiese, Mesopotamiese, Griekse, Etruskiese en Romeinse oudhede. Die bekende beeldhouwerke uit die klassieke Oudheid sluit die kode van Hammoerabi, die Venus van Milo en die Nike van Samothrake in.

Die Louvre Paleis waarin die museum gehuisves word, was oorspronklik 'n fort wat in die 12de eeu deur Philip II gebou is. Oorblyfsels van hierdie gebou kan steeds in die kelder gesien word. Die fort was moontlik nie die eerste gebou op hierdie plek nie; daar is sprake dat Philip wysigings aan 'n bestaande toring aangebring het.

Deur die loop van die Middeleeue is die Louvre Paleis gereeld verander. In 1536 het Francis I die terrein volgens die Franse Renaissance-styl gerestoureer. Francis het werke aangeskaf wat uiteindelik die kern van die Louvre se bates sou uitmaak, insluitend Leonardo da Vinci se "Mona Lisa."

Teen die middel 18e eeu was daar 'n toenemende aantal voorstelle om 'n openbare galery te open en op 14 Oktober, 1750, het Louis XV tot 'n uitstalling van 96 stukke uit die koninklike versameling toegestem. ’n Lokaal is vir hierdie uitstalling beskikbaar gestel.

Gedurende die Franse Revolusie is die Louvre in ’n openbare museum verander. In Mei 1791 het die Vergadering verklaar dat die Louvre ’n plek sou wees waar “monumente van al die wetenskappe en kunste bymekaar gebring sou word.”

Antonio Canova se Psyche Revived by Cupid's Kiss was ’n opdragwerk van 1787 en is in 1824 geskenk.

Die museum is op 10 Augustus 1793, op die eerste herdenking van die monargie se ondergang, geopen

Onder Napoleon Bonaparte is ’n noordelike vleuel parallel aan die Grande Galerie geopen, en die versameling is deur suksesvolle militêre veldtogte uitgebrei. As huldeblyk is die museum in 1803 tot die "Musée Napoléon" hernoem, en Spaanse, Oostenrykse, Hollandse en Italiaanse werke is by die versameling gevoeg, óf as buit óf deur verdrae soos die Verdrag van Tolentino.

Ná die Franse nederlaag by Waterloo (1815) het die werke se voormalige eienaars op hulle terugbesorging aangedring. Die Louvre se administrateurs was teësinnig en het baie werke in hulle privaatversamelings weggesteek. By wyse van reaksie het die eienaars Londen se hulp ingewin, en baie werke is terugbesorg.

Gedurende die Derde Republiek (1870–1940) is die Louvre se versameling hoofsaaklik deur skenkings aangevul.

Die uitbreiding van die museum het na afloop van die Eerste Wêreldoorlog afgeneem, en die versameling het nie baie noemenswaardige werke verkry nie. Gedurende die Tweede Wêreldoorlog is die meeste van die kuns uit die museum verwyder, en die waardevolle werke is weggesteek. Toe Duitsland die Sudetenland beset, is baie van die belangrike kunswerke soos die Mona Lisa tydelik na die Château de Chambord verskuif. Sekere beeldhouwerke soos die Gevleuelde oorwinning van Samotrake en die Venus de Milo is na die Château de Valençay gestuur. Teen 28 Desember, 1939, was die meeste werke uit die museum verwyder behalwe dié wat te swaar was, en “onbelangrike skilderye wat in die kelder agtergebly het”. Vroeg in 1945, na die bevryding van Frankryk, het kuns na die Louvre begin terugkeer.

In 1983 het die Franse President François Mitterrand met die Grand Louvre-restourasierojek begin. Die argitek I.M. Pei het die opdrag ontvang en het voorgestel dat ’n glaspiramide bo ’n nuwe ingang in die Cour Napoléon opgerig word. Die piramide en sy ondergrondse portaal is op 15 Oktober 1988 ingewy. Die tweede fase van die Grand Louvre-plan, La Pyramide Inversée (die omgekeerde piramide) is in 1993 voltooi.

Die Musée du Louvre bevat meer as 380 000 voorwerpe; 35 00 kunswerke word in agt kuratoriese departemente uitgestal, met meer as 60 600 vierkante meter wat aan die permanente versameling afgestaan is. Die museum ontvang daagliks ’n gemiddeld van 15 000 besoekers, waarvan 65% buitelandse toeriste is.

Die Louvre word deur die Franse regering besit, maar sedert die 1990’s het die museum meer onafhanklikheid verkry. Sedert 2003 is daar van die museum verwag om self die nodige fondse vir projekte te geneer. Met die aandag wat die Louvre in die boek The Da Vinci Code en die gelyknamige rolprent (2006) ontvang het, het die museum $2,5 miljoen verdien deur verfilming in sy galerye toe te laat.

Hierdie departement wat uit meer as 50 000 stukke bestaan, sluit artefakte van die Nyl-beskawing in wat vanaf 4 000 v.C. tot die 4de eeu n.C. dateer het. Die versameling, een van die grootstes ter wêreld, bied ’n oorsig oor Egiptiese lewe vanaf Antieke Egipte, die Middelkoninkryk, die Nuwe Koninkryk, Koptiese kuns, en die Romeinse, Ptolemeïese, en Bisantynse tydperke in. Nadat Jean-Franqois Champollion die Rosettasteen vertaal het, het Charles X opdrag gegee dat ’n Egiptiese Oudhede-departement geskep word.

Die Groot Sfinks (c. 2 000 v.C.) waak oor die versameling wat in meer as 20 vertrekke uitgestal word. Werke sluit in kuns, papirusrolle, mummies, gereedskapstukke, juwele, speletjies, musiekinstrumente en wapens.

Die Nabye-Oosterse Oudhede, die tweede jongste departement, dateer uit 1881 en bied ’n oorsig oor die vroeë Nabye-Oosterse beskawings en “eerste nedersettings” voor die koms van Islam. Die departement bestaan uit drie geografiese areas: die Levant, Mesopotamië (Irak), en Persië (Iran). Van die bekendste werke is die 2.25-meter hoë Kodeks van Hammurabi wat in 1901 ontdek is en ’n duidelike uiteensetting van die Babiloniese Wette bevat.

Die Griekse, Etruskiese en Romeinse departement bevat stukke van die Mediterreense Bekken wat uit die Neolitiese era tot die 6de eeu dateer. Hierdie departement is een van die museum se oudstes. Die versameling het oorspronklik op marmerbeelde soos die Venus de Milo gefokus. Werke soos die Apollo Belvedere is gedurende die Napoleontiese Oorloë verkry, maar hierdie werke moes ná Napoleon I se ondergang in 1815 terugbesorg word. In die 19e eeu verkry die Louvre verskeie kunswerke, insluitend vase van die Durand-versameling, en bronsstukke soos die Borghese Vaas van die Bibliothèque nationale.

Die Islamitiese kunsversameling, die museum se jongste departement, strek oor “dertien eeue en drie kontinente”. Hierdie uitstallings wat uit keramiek-, glas-, metaal-, hout-, ivoorwerke, tapyte, tekstiele en miniatuurbeeldjies bestaan, bevat meer as 5 000 werke en 1 000 fragmente. Nadat dit oorspronklik deel van die dekoratiewe kunste-departement was, is ’n aparte afdeling in 2003 aan hierdie werke afgestaan. Die versameling bevat drie bladsye van die Shahnameh, ’n epiese digbundel deur Ferdowsi in Persies, en die Barberini-vaas, ’n Siriese metaalwerk.

Die beeldhoudepartement bestaan uit werke wat voor 1850 geskep is en nie aan die Etruskiese, Griekse en Romeinse departement behoort nie. Die versameling het oorspronklik uit slegs 100 werke bestaan; die res van die koninklike beeldhouversameling was by Versailles. Dit het tot 1847 klein gebly toe Léon Laborde beheer oor die departement ontvang het. Laborde het die Middeleeuse afdeling ontwikkel en die eerste standbeelde en beeldhouwerke in die versameling aangekoop. In 1986 is alle post-1850 werke na die nuwe Musée d'Orsay verskuif.

Die Objets d'art-versameling strek vanaf die Middeleeue tot in die middel 19e eeu. Die departement het as ’n onderafdeling van die beeldhouwerkdepartement begin, spesifiek vir koninklike besittings en die oorplasing van werke van die begraafplaas van Franse monarge, onder andere die Kroningswaard van die Konings van Frankryk. Met die verkryging van die Durand-versameling in 1825 is “keramiek-, erde- en gebrandskilderde werke” by die departement gevoeg. Die koms van Romantisisme het belangstelling in Renaissance- en Middeleeuse kunswerke laat opvlam, en die Sauvageot-skenking het die departement met 1 500 middeleeuse en glasuurerdewerke uitgebrei. In 1862 het die Campana-versameling die afdeling met skenkings van goue juwele en majolikas, hoofsaaklik uit die 15de en 16de eeue, uitgebrei.

Die skilderkunsversameling bevat meer as 7 500 werke wat vanaf die 13de eeu tot 1848 dateer, en word deur 12 kurators bestuur. Bykans twee-derdes van die kunswerke is deur Franse kunstenaars, en meer as 1 200 is Noord-Europese werke. Die versameling het by Francis begin wat werke van Italiaanse meesters Raphael en Michelangelo verkry het en Leonardo da Vinci na sy hof gebring het. Na die Franse Rewolusie het die Koninklike Versameling die kern van die Louvre gevorm.
Die Italiaanse bydrae is duidelik, veral die Renaissance-versameling. Die Hoë Renaissance-versameling sluit Leonardo da Vinci se Mona Lisa, Maagd en Kind by St. Anne, Johannes die Doper en Madonna van die Rotse in.

Die La Caze-versameling, ’n bemaking aan die Musée du Louvre in 1869 deur Louis La Caze, was die grootste persoonlike bydrae in die museum se geskiedenis. La Caze het 584 skilderye uit sy persoonlike versameling aan die museum geskenk.

Die afdrukke en sketse-departement bestaan uit werke wat op papier gedoen is. Die oorsprong van die versameling was die 8 600 werke uit die Koninklike Versameling (Cabinet du Roi), wat mettertyd via staatsverkryging, aankope en skenkings uitgebrei is. Die versameling bestaan uit drie afdelings: die Cabinet du Roi; 14,000 koninklike koperdrukplate; en skenkings van Edmond de Rothschild wat 40 000 afdrukke, 3,000 sketse en 5 000 geïllustreerde boeke insluit. Weens die broosheid van die papier word slegs ’n gedeelte van die versameling op ’n slag uitgestal



</doc>
<doc id="33854" url="https://af.wikipedia.org/wiki?curid=33854" title="Doebai">
Doebai

Die term Doebai kan verwys na:



</doc>
<doc id="33857" url="https://af.wikipedia.org/wiki?curid=33857" title="22ste eeu">
22ste eeu

Die 22ste eeu sal in die jaar 2101 in aanvang neem en teen die einde van die jaar 2200 ten einde kom.


</doc>
<doc id="33858" url="https://af.wikipedia.org/wiki?curid=33858" title="10de eeu v.C.">
10de eeu v.C.

Die 10de eeu v.C. het geduur van 1000 tot 901 v.C.


</doc>
<doc id="33862" url="https://af.wikipedia.org/wiki?curid=33862" title="Robbie Klay">
Robbie Klay

Robbie Klay is 'n Afrikaanse sanger en akteur. Hy sing al van vyfjarige ouderdom en sy eerste album, "Kan 'n man dan nie", is uitgereik toe hy slegs 9 jaar oud was. Sy debuut as akteur was in die Afrikaanse TV-drama "Amalia", waar hy die rol van "Buks van Wyk", Amalia se seun vertolk het. Hy het ook al op verskeie aktualiteitsprogramme soos "Kwela", "Geraas", "Voorblad" en "KTV" verskyn.

Klay is op 20 Junie 1986 in Pretoria, Suid-Afrika gebore. Hy het kuns en drama studeer by die Pro Arte Hoërskool in Pretoria. Klay het dramakursusse voltooi in 2003 aan die Technikon Pretoria, en in 2007 by "TVI Actors Studio" in Los Angeles, Kalifornië.

Sy buite-egtelike dogtertjie, Jaydhen, is gebore toe hy 15 jaar oud was.

Klay het in 2008 'n saak van seksuele molestering teen medesanger Jurie Els aanhangig gemaak. In sy finale uitspraak het regter Chris Eksteen Klay se getuienis as onvoldoende afgemaak en Els vrygespreek. In September 2010 het Naledi Uitgewers Jurie Els se outobiografie "Ver van Vrede" uitgegee. Een derde van die boek is aan die hofsaak afgestaan en Els haal direk uit die amptelike hooggeregshofrekord aan.

In Desember 2010 word Klay 'n tweede keer pa nadat hy 'n 15-jarige skoolmeisie swanger gemaak het.

Sy albums:




</doc>
<doc id="33863" url="https://af.wikipedia.org/wiki?curid=33863" title="URI">
URI

'n URI (Engels vir Uniform Resource Identifier) is 'n kompakte string karakters wat 'n netwerkbron identifiseer of daarna verwys. Die hoof doel van die verwysing is om bronne op 'n netwerk, tipies oor die Wêreldwye Web, te kan opsoek.

'n URI kan geklassifiseer word as 'n URL (Uniform Resource Locator), 'n URN (Uniform Resource Name) of selfs beide. 

Mens kan aan 'n URN dink as 'n persoon se naam, terwyl 'n URL na die persoon se adres sal verwys. Die URN definieer die bron se identiteit terwyl die URL 'n metode bied om dit op die netwerk te vind. 






</doc>
