<doc id="33867" url="https://af.wikipedia.org/wiki?curid=33867" title="Hendrik Witbooi">
Hendrik Witbooi

Hendrik Witbooi (1830, Pella, Suid-Afrika – Vaalgras, 29 Oktober 1905) was die "kaptein" (leier) van die Witbooi-Nama, ten tye van die Namibiese volksmoord 1904–1908. Hy staan bekend as 'n groot militêre strateeg en was 'n simbool vir Namibië se stryd om onafhanklikheid.

Hendrik Witbooi (ca. 1840- 1905) word beskou as een van die merkwaardigste figure in die geskiedenis van Namibië. Hy was kaptein van die Witboois en later leier van die Namastamme in Namibië. Hy het veral oorlog teen die Herero's gevoer en later met die Duitse gesag gebots. Hendrik Witbooi is in omstreeks 1840 op die sendingstasie Pella net suid van die Oranjerivier gebore. 

Hy was 'n lid van die Kwowese of Witboois, 'n Khoi-stam waarvan Hendrik se oupa, Cupido (Kido) of David Witbooi (ca. 1780-1875), die leier was. Hendrik se pa is Moses of Klein Kido (ca. 1810 - 1888) genoem. In omstreeks 1850 het die Witboois na Groot-Namakwaland getrek en hulle in die gebied van die Rooinasie by Hoachanas gevestig. Kido het sy woonplek Gibeon genoem. 

In 1863 is 'n sendingstasie op Gibeon geopen, en Hendrik het 5 jaar later ook klasse begin bywoon. Hy het onder meer ook geleer om te skryf. Intussen het Hendrik as jong man deelgeneem aan die talle oorloë wat daar tussen die Witboois en die Rooinasie uitgebreek het. Tussen 1884 en 1893 het hy 'n · soort dagboek gehou waarin hy sy ervarings opgeteken en afskrifte van belangrike briewe gemaak het. 

Hendrik het onder meer in sy dagboek geskryf dat hy 'n opdrag van God ontvang het om "as verlosser van sy volk" die Herero's aan die die Witboois te onderwerp. Hierdie "opdrag" kon Hendrik nie dadelik uitvoer nie omdat sy vader, Moses Witbooi, nog amptelik die kaptein van die Witboois was. In 1883 het daar egter 'n openlike botsing tussen hom en sy vader gekom toe Moses se swaer, Paul Visser, van die Rehoboth-Basters se vee gesteel en 'n deel van die buit aan Moses gegee het. 

Hendrik het die diefstal ten sterkste afgekeur en 'n vergadering byeengeroep. Daar is besluit dat Hendrik en sy ondersteuners van hul eie vee as vergoeding aan die Basters sou gee. Moses het deur sy houding die respek van baie van sy onderdane verloor, terwyl Hendrik se aanhang terselfdertyd toegeneem het. Hy het ook van sy vader se pligte begin oorneem. 

In 1884 het Hendrik met sy 200 volgelinge noordwaarts opgeruk om die Herero's aan sy gesag te onderwerp, en op 24 Junie is daar by Onguheva, tussen Rehoboth en Aris, 'n slag tussen die Witboois en die Herero's gelewer wat omtrent gelykop verloop het. Nadat vrede tussen Hendrik en Maharero gesluit is, het Hendrik met verhoogde aansien na Gibeon teruggekeer. 

Die daaropvolgende jaar het hy by Osona, tussen Windhoek en Okahandja, 'n tweede keer met die Herero's slaags geraak. Die keer het die Witboois verloor en 2 van Hendrik se seuns is in die slag dood. Hendrik Witbooi en sy volgelinge het toe by Nausas saamgetrek om die neerlaag te wreek. Op 17 April 1886 het die Witboois die Herero's weer by Okahandja aangeval. 

Hierdie aanval het egter ook misluk, die Witboois het gevlug en die hele laer by Nausas is deur die Herero's geplunder. Hendrik Witbooi het egter kort daarna die Herero's in kennis gestel dat hy voortaan soos Jan Jonker van die sogenaamde Afrikaner-Hottentotte 'n guerrilla- of kleinoorlog teen hulle sal voer. Vanaf Hoornkrans, wes van Rehoboth, het hy in 1888 sy dreigement begin uitvoer. 

In voortdurende strooptogte het hy duisende beeste gebuit en steeds ryker en magtiger geword. In 1888 het Paul Visser sy swaer Moses op Gibeon vermoor nadat hy hom gedwing het om die kapteinskap aan hom af te staan. Hendrik het daarop egter vir Paul Visser in ŉ geveg doodgeskiet en die onbetwiste kaptein van die Witboois geword. Hendrik wou die ander Khoi-khoi-groepe nou ook onder sy gesag bring, en die een na die ander kaptein het dan ook voor hom die knie gebuig. Teen 1880 het Duitse koloniste hulle egter begin vestig en ingrawe in die gebied wat as Duitswes-Afrika (vandag Namibië) bekend geword het. 

Teen 1890 het verskeie plaaslike stamhoofde reeds verdrae met Duitsland aangegaan, waarvolgens laasgenoemde die stamme onder sy "beskerming" geneem het, maar Hendrik Witbooi het hom nie laat oorhaal nie. Aanbiedinge van onder meer die Duitse bevelvoerder in Duitswes-Afrika, Kurt von Francois, om met Duitsland 'n "beskermingsverdrag" aan te gaan, is deur Hendrik met minagting van die hand gewys. Von Francois het gevolglik besluit om die Witboois met wapengeweld te onderwerp. 

Die Duitsers het die Witboois op 12 April 1893 met 'n aanval op hul vesting by Hoornkrans verras. Hendrik Witbooi en sy krygers het daarin geslaag om betyds te vlug, maar die Duitsers het sowat 70 vroue en kinders vermoor en 'n hele vesting vernietig. In 1894 het Von Francois se opvolger, majoor Theodoor Leutwein, met 'n groot troepemag daarin geslaag om die Witboois te onderwerp. Hendrik was verplig om ook ŉ beskermingsverdrag met die Duitsers te sluit. 

Vir die volgende 10 jaar (tot 1904) het die Witboois vreedsaam in die omgewing van Gibeon gewoon. Hendrik het op Rietmond naby die huidige Mariental saam met ŉ klompie van sy volgelinge gaan woon. Hy het goed met die Duitse amptenare oor die weg gekom en hom as 'n lojale bondgenoot bewys. Met die verskillende opstande, soos die van die Swartboois in 1898, die Basters van Grootfontein in 1900 en die Herero's in 1904, het hy sy Witboois as troepe vir die Duitsers afgestaan. 

Dit was dus 'n verrassing toe Hendrik Witbooi in Oktober 1904 die wapen teen alle Blankes opgeneem het. Daar word vertel dat 'n Baster met die naam Shepherd Stuurman hom aangehits het met die storie dat hy (Stuurman) deur God gestuur was om die Blankes uit Afrika te verdryf. Hendrik het die Duitse magistraat op Gibeon toe in kennis gestel dat hy oorlog teen die Blankes verklaar Die magistraat het hom na Rietmond gehaas om Hendrik van sy plan te laat afsien, maar die Duitsers op Mariental is sonder Hendrik se medewete vermoor. 

Die moord het tot verdere bloedvergieting gelei; veral in die omgewing van Gibeon, waar baie Afrikaners gewoon het, moes die Blanke mans en selfs kinders dit ontgeld. 'n Jaar lank het Hendrik die stryd teen die Duitse oormag volgehou. Hy het die Witboois in kleiner groepe verdeel en self met 'n groep na die dorre Kalahari uitgewyk. Hier het hy op meesterlike wyse 'n guerrilla-oorlog teen die Duitsers gevoer. Op 29 Oktober 1905 het Hendrik Witbooi 'n Duitse voorradewa naby Vaalgras aangeval, maar hy was nie bewus van die Duitse troepe wat die wa vanuit Vaalgras tegemoetgery het nie. In die skermutseling wat daarop gevolg het, is Hendrik in die regterdy getref. Hy is op 'n perd getel en deur een van sy onderdane vasgehou, maar is binne 'n uur dood. Sy volgelinge het hom inderhaas begrawe en hul vlugtog voor die Duitse troepe voortgesit. Hendrik se graf is nooit opgespoor nie.

Nadat die Herero in 1904 in opstand kom hou Hendrik Witbooi homself eers afsydig. Hy waarsku die Hereroleider Samuel Maharero dat hy die Europese koloniseerder as 'n groter bedreiging sien as die onderlinge stryd tussen die inheemse volke. Nadat die Herero in Augustus 1904 verslaan word, voer Witbooi verskeie Namastamme aan in die stryd teen die Duitsers. Hierdie opstand staan ook as die Hottentotteopstand bekend. Generaal Lothar von Trotha loof 'n beloning uit vir diegene wat die Namakaptein aankeer en waarsku die Nama dat hulle dieselfde lot as die Herero (sien ook Namibiese volksmoord 1904–1908) tegemoet sal gaan.

Hendrik Witbooi sit egter die stryd voort en word op 29 Oktober 1905 by Vaalgras in die Karasberge uit sy saal geskiet, hy is kort daarna oorlede. Sonder hul strategiese leier word die Namas verslaan deur die Duitsers. Manne, vroue en kinders word opgesluit in konsentrasiekampe waar baie van hulle sterf. 'n Aantal stryders word as dwangarbeiders uitgevoer na ander Duitse kolonies soos Togo en Kameroen. Baie kom daar om en net 'n klein aantal word uiteindelik gerepatrieer.

Hendrik Witbooi word gesien as die eerste Namibiër wat die verskillende volke bymekaar probeer bring het in die stryd teen die Europese koloniseerder en onderdrukker. Na die land se onafhanklikheidswording word sy foto op Namibië se banknote gedruk. Sy agterkleinseun Hendrik was ook jare lank visiepresident van die SWAPO-party.




</doc>
<doc id="33870" url="https://af.wikipedia.org/wiki?curid=33870" title="Anne Frank">
Anne Frank

Anne Frank (12 Junie 1929 – Maart 1945) was 'n Joodse meisie, gebore in Frankfurt am Main in Duitsland. Sy het postuum internasionale bekendheid verwerf met die publikasie van haar dagboek, waarin sy haar ervaringe tydens die Duitse besetting van Nederland tydens die Tweede Wêreldoorlog aangeteken het. Die boek is later tot ’n toneelstuk en rolprent verwerk.

Anne het in 1933 saam met haar familie na Amsterdam verhuis, na die Nazi's se gesag in Duitsland versterk het. Met die Duitse besetting van Nederland, wat in 1940 begin, was hulle daar vasgevang: siende dat die vervolging van die Joodse bevolking toegeneem het, het die familie in Julie 1942 ondergronds gaan skuil in 'n weggesteekte kamer van 'n kantoorgebou van haar vader, Otto Frank. Na twee jaar is hulle, saam met ander mense wat geskuil het, verraai en afgevoer na 'n konsentrasiekamp. Anne Frank het sewe maande na haar arrestasie aan tifus gesterf in die Bergen-Belsen-konsentrasiekamp in Nedersakse, slegs enkele dae na die dood van haar suster, Margot Frank. Haar vader, die enigste oorlewende van die groep, het ná die oorlog na Amsterdam teruggekeer, waar hy ontdek het dat haar dagboek behoue gebly het. Sy pogings het in 1947 tot die publikasie daarvan gelei. Dit is uit die oorspronklike Nederlands deur Lina Spies vertaal en vir die eerste keer in 2007 in Afrikaans uitgegee as "Die Agterhuis".

Die dagboek, wat Anne op haar dertiende verjaarsdag ontvang het, beskryf haar lewensloop van 12 Junie 1942 tot 1 Augustus 1944. Dit is reeds in baie ander tale vertaal en is een van die wêreld se mees gelese boeke, asook die basis vir verskeie rolprente en toneelstukke. Die kwaliteit van Anne Frank se skryfwerk is ook erken en sy het deur die jare ontwikkel tot een van die bekendste en mees bespreekte slagoffers van die Joodse volksmoord.

Sy is op 12 Junie 1929 as Annelies Marie Frank in Frankfurt, Duitsland gebore, as die tweede dogter van Otto Frank (1889–1980) en Edith Frank-Holländer (1900–1945). Margot Frank (1926–1945) was haar ouer suster. Die Frank-gesin was liberale Jode wat in 'n geassimileerde gemeenskap van Jode en nie-Jode gewoon het: hulle kinders het saam met Rooms-Katolieke, Protestantse en Joodse maats grootgeword. Die gesin het ook nie al die gewoontes en tradisies van Judaïsme nageleef nie. Edith Frank was die meer gelowige ouer, terwyl Otto Frank, 'n gedekoreerde Duitse offisier van die Eerste Wêreldoorlog, geïnteresseer was in akademiese studies en 'n uitgebreide biblioteek besit het; beide ouers het hulle kinders aangemoedig om te lees.

'n Verkiesing vir die munisipale raad is op 13 Maart 1933 in Frankfurt gehou, wat Adolf Hitler se Nazi-party gewen het. Antisemitiese (anti-Joodse) betogings het gou daarna begin plaasvind en die Frank-gesin het gevrees oor hul uiteindelike lot, indien hulle in Duitsland sou vertoef. Later daardie jaar het Edith en die kinders na Aken, op die westelike grens van Duitsland, verhuis, waar hulle saam met Edith se moeder, Rosa Holländer, gebly het. Otto Frank het in Frankfurt gebly, maar na hy 'n aanbod ontvang het om 'n besigheid in Amsterdam te begin, het hy daarheen verhuis om die besigheid te organiseer en blyplek vir sy familie te reël. Die Frank-gesin was deel van sowat 300 000 Jode wat tussen 1933 en 1939 uit Duitsland gevlug het.
Otto het by "Opekta" begin werk, 'n besigheid wat die vrugte-ekstrak pektien (plantjellie) verkoop het, en 'n woonstel gekry op die Merwedeplein in Amsterdam. Teen Februarie 1934 was Edith en hul kinders ook in Amsterdam. Die twee meisies is by skole ingeskryf: Margot by 'n publieke skool en Anne by 'n Montessori-skool. Margot het vaardigheid in rekenkunde getoon en Anne 'n aanleg vir lees en skryf. Anne se vriendin Hannah Goslar het later onthou hoe Anne vanaf jonk reeds dikwels geskryf het, maar haar werk met haar hande toegehou het en geweier het om die inhoud van haar werk te bespreek. Margot en Anne het duidelik verskillende persoonlikhede gehad: Margot was goedgemanierd, terughoudend en leergierig, terwyl Anne meer openhartig, energiek en ekstrovert was.

Otto het 'n tweede bedryf begin in 1938: Pectacon, 'n groothandelaar in kruie, pekelsoute en gemengde speserye, wat gebruik is in die vervaardiging van wors. Herman van Pels, wat later saam met die gesin sou wegkruip, was 'n werknemer by Pectacon, waar hy advies gegee het oor speserye. Hy was 'n Joodse slagter wat saam met sy gesin uit Osnabrück, Duitsland gevlug het. In 1939 het Edith se moeder by die Frank-gesin ingetrek en by hulle gebly tot en met haar dood in Januarie 1942.

Duitsland het Nederland in Mei 1940 ingeval en die besettingsregering het begin met die vervolging van Jode deur die implementering van beperkende en diskriminerende wette, verpligte registrasie en rasseskeiding het gou gevolg. Margot en Anne het in hulle studies uitgeblink en baie maats gehad, maar 'n edik is uitgevaardig waarvolgens Joodse kinders slegs Joodse skole kon bywoon en die kinders is by die Joodse skool (of "Lyceum") ingeskryf. In April 1941 het Otto, in 'n poging om te keer dat Pectacon as 'n Joodse besigheid gekonfiskeer word, sy aandele in die bedryf aan Johannes Kleiman oorgedra en bedank as direkteur. Die besigheid is gelikwideer en alle bates oorgedra aan Gies & Co, onder leiding van Jan Gies. Otto het in Desember 1941 'n soortgelyke proses gevolg om Opekta te red. Die besighede is met min merkwaardige veranderinge voortgesit en hulle voortgang het vir Otto Frank 'n klein inkomste beteken, waarmee hy vir sy gesin kon voorsien.

Met die ingebruikneming van 'n Duitse wet uit 1941 is alle Jode wat uit Duitsland gevlug het, insluitende die Frank-gesin, van burgerskap ontneem. Anne Frank sou die res van haar lewe staatloos bly.

Anne het op 12 Junie 1942 'n dagboek vir haar dertiende verjaardag ontvang; dit was 'n boek wat sy 'n paar dae vantevore aan haar vader in 'n winkelvenster uitgewys het. Dit was in werklikheid 'n handtekeningboek, gebind met rooi-en-groen geruite wol en met 'n klein slot op die voorkant, maar Anne het besluit om dit as 'n dagboek te gebruik en byna onmiddellik haar eerste inskrywing gemaak. Alhoewel baie van haar vroeë inskrywings die meer alledaagse aspekte van haar lewe beskryf, bespreek sy ook sommige van die veranderinge wat in Nederland plaasgevind het sedert die Duitse besetting. In die inskrywing van 20 Junie 1942 noem sy baie van die beperkings wat op die lewens van die Nederlandse Joodse bevolking geplaas is en vertel sy ook van haar smart rondom die dood van haar ouma, vroeër daardie jaar. Anne het daarvan gedroom om 'n aktrise te word. Sy was mal oor rolprente, maar toegang tot rolprentteaters is die Nederlandse Jode op 8 Januarie 1941 verbied.

In Julie 1942 het Margot Frank 'n mededeling van die "Zentralstelle für jüdische Auswanderung" ("Sentrale departement vir Joodse emigrasie") ontvang, waarin sy beveel word om te rapporteer vir verplasing na 'n werkkamp. Otto het aan Anne vertel dat die gesin sou wegkruip in 'n kamer bo en agter die "Opekta"-gebou in Prinsengracht, 'n straat langs een van Amsterdam se kanale, waar sommige van sy mees vertroude werknemers hulle sou help. Die rapporteringsbevel aan Margot het beteken dat hulle 'n aantal weke vroeër moes verhuis as wat hulle verwag het.

Die gesin het op Maandagoggend, 6 Julie 1942, na die geheime skuiling te Prinsengracht 263 verhuis; Anne was 13 jaar oud. Hulle woonstel is in wanorde agtergelaat, om die indruk te skep dat hulle skielik weggegaan het. Otto het 'n nota agterlaat waarop daar geïnsinueer word dat hulle na Switserland gevlug het. Die behoefte aan geheimsinnigheid het genoodsaak dat hulle Anne se kat, Moortje, moes agterlaat. Siende dat Jode nie toegelaat is om van openbare vervoerstelsels gebruik te maak nie, het hulle etlike kilometers ver moes loop. Elke lid van die gesin het 'n aantal lae klere gedra, aangesien hulle dit nie kon waag om met bagasie gesien te word nie. Die "achterhuis" was 'n drieverdieping ruimte, met die ingang op 'n soldervloer bo die kantore van Opekta. Twee klein kamers, met 'n aangrensende badkamer en toilet, was op die eerste verdieping; bo dié kamers was 'n groter oop ruimte, met 'n klein kamer langs dit. 'n Klein leer het vanuit die kleiner kamer tot die solder gelei. Die deur na die agterhuis is later deur 'n boekrak verberg, om seker te maak dat dit nie ontdek word nie. Die hoofgebou, ongeveer 'n blok vanaf die Westerkerk, was onmerkwaardig: 'n ou gebou, tipies soos die ander geboue in die westelike dele van Amsterdam.

Victor Kugler, Johannes Kleiman, Miep Gies, en Bep Voskuijl was die enigste werknemers wat geweet het dat die gesin daar geskuil het en was, saam met Miep se man, Jan Gies, en Voskuijl se vader, Johannes Hendrik Voskuijl, die gesin se "helpers" tydens hul onderduiking. Hierdie kontakpersone was die enigste verbinding tussen die bewoners van die agterhuis en die buitewêreld en hulle het die Frank-gesin ingelig oor oorlogsnuus en politieke ontwikkelings. Daar is aan hulle behoeftes voorsien, hulle is veilig gehou en van kos voorsien, iets wat mettertyd al hoe moeiliker geword het. Anne het oor hulle toewyding geskryf en oor hulle pogings om almal in die huis op te beur tydens die gevaarlikste tye. Almal het geweet dat, indien hulle gevang word, hulle die dood in die gesig sou staar: die verskuiling van Jode was strafbaar met die dood.
Die Pels-gesin het op 13 Julie 1942 by die Frank-gesin aangesluit; Hermann, Auguste en 16-jaar oue Peter van Pels. In November het Fritz Pfeffer, 'n tandarts en vriend van die familie, ook daar skuiling kom soek. Anne het geskryf oor haar genoeë rakende nuwe mense om mee te gesels, maar dit het nie lank geduur voor daar spanning ontwikkel het tussen mense wat geforseer word om in sulke beperkte ruimtes te woon nie. Na Anne haar kamer met Pfeffer moes deel, het sy hom as onuitstaanbaar geag en 'n hekel gehad aan sy indringing. Sy het ook rusies gehad met Auguste van Pels, wie sy as dwaas beskou het. Sy het Hermann van Pels en Fritz Pfeffer as selfsugtig beskou, veral ten opsigte van die hoeveelheid voedsel wat hulle geëet het. Alhoewel sy aanvanklik nie ten gunste van die skaam en lomp Peter van Pels was nie, het sy later 'n affiniteit vir hom ontwikkel en die twee het 'n romantiese verhouding begin. Sy het haar eerste soen van hom ontvang, maar die kalwerliefde het gekwyn namate sy haarself afgevra het of haar gevoelens vir hom eg is, of bloot ontstaan het vanweë hul gedeelde gevangenisskap. Anne het 'n noue band met elk van die helpers ontwikkel en Otto Frank het later onthou hoe sy hulle daaglikse besoeke met ongeduldige entoesiasme afgewag het. Hy het genoem dat Anne 'n besonders gehegte vriendskap met Bep Voskuijl gehad het, "die jong tikster... die twee van hulle het dikwels in die hoekie gestaan en fluister".

In haar skrywes het Anne haar verhoudings met die lede van haar gesin en die duidelike verskille in hulle persoonlikhede ondersoek. Volgens Anne was sy die meeste geheg aan haar vader; dié het later opgemerk dat hy "beter oor die weg gekom het met Anne as met Margot, wie meer geheg was aan haar moeder. Die rede daarvoor is miskien dat Margot byna nooit haar gevoelens gewys het nie en nie so baie ondersteuning nodig gehad het nie, aangesien sy nie so baie aan gemoedskommelings soos Anne gely het nie."
Anne het dikwels geskryf oor haar moeilike verhouding met haar moeder en oor haar gemengde gevoelens jeens haar. Op 7 November 1942 het sy haar "minagting" vir haar moeder beskryf en haar onvermoë om haar met "haar sorgloosheid, haar sarkasme en haar onhartelikheid" te konfronteer en afgesluit "Sy is nie 'n moeder aan my nie". Later, toe Anne haar dagboek hersien het, het sy haar geskaam vir haar houding en geskryf "Anne, is dit regtig jy wat haat genoem het, o Anne, hoe kon jy?". Sy het tot die besef gekom dat sy ook 'n aandeel in die misverstande gehad het wat uit hulle verskillende persoonlikhede gespruit het en dat sy tot haar moeder se lyding bygedra het. Na hierdie bewuswording het sy begin om haar moeder met respek en verdraagsaamheid te behandel.

Die meisies het gehoop om so gou as wat hul kon na skool terug te keer en hulle studies voort te sit. Margot het 'n kursus in snelskrif gevolg, onder Bep Voskuijl se naam, en 'n hoë punt gekry. Sy het ook 'n dagboek gehad, maar dit blyk verlore te wees. Anne het die meeste van haar tyd spandeer aan lees en studies en sy het dikwels aan haar dagboek gewerk: sy het nie alleen nuwe inskrywings gemaak nie, maar ook bestaandes hersien. Sy het nie slegs oor daaglikse gebeure verhaal nie, maar ook geskryf oor haar gevoelens, opvattings en ambisies, onderwerpe wat sy gevoel het sy nie met ander kon bespreek nie. Namate haar vertroue in haar skryfvaardigheid gegroei het en sy meer volwasse geword het, het sy oor meer abstrakte dinge begin skryf, soos haar geloof in God en hoe sy die aard van die mens definieer. Sy het volgehou met haar reëlmatige inskrywings tot met haar finale inskrywing op 1 Augustus 1944.

Die agterhuis is vroeg op 4 Augustus 1944 deur die Duitse Sekuriteitspolisie bestorm. Dis was moontlik na 'n wenk van 'n anonieme aandraer, maar dit kan ook ander redes gehad hê. Die groep was onder leiding van Karl Silberbauer, Oberscharführer ("Oppertroepvoerder") van die Schutzstaffel en lid van die Sicherheitsdienst, en het ten minste drie ander lede van die Sekuriteitspolisie ingesluit. Pfeffer, die Frank- en Van Pels-gesin is na Gestapo-hoofkwartiere geneem waar hulle oornag aangehou en ondervra is. Hulle is op 5 Augustus vervoer na die Huis van Bewaring, 'n propvol gevangenis in Weteringschans, 'n straat in Amsterdam. Hulle is twee dae later na die Westerbork-kamp naby Hooghalen, in die noorde van Nederland, verplaas. Westerbork was in prinsiep 'n tydelike verblyfkamp; met die aankoms van die Frank-gesin het reeds 100 000 Jode daardeur gestroom na ander konsentrasiekampe. Siende dat hulle onderduikers was, is hulle as kriminele beskou en na die Strafkaserne gestuur vir harde arbeid.

Victor Kugler en Johannes Kleiman is ook gearresteer en gevange geneem by die strafkamp vir vyande van die regime te Amersfoort. Kleiman is na 'n aantal weke vrygestel, maar Kugler is in verskeie werkkampe aangehou tot aan die einde van die oorlog. Miep Gies en Bep Voskuijl is deur die polisie ondervra, maar nie aangehou nie. Hulle het die volgende dag na die agterhuis teruggekeer, waar hulle Anne se bladsye gevind het – oor die vloer versprei. Hulle het die bladsye versamel, saam met verskeie foto-albums van die familie, en Gies het haar voorgeneem om hulle na die oorlog aan Anne terug te gee. Gies het op 7 Augustus 1944 Silberbauer gekonfronteer en hom probeer omkoop om die gevangenes vry te laat, maar hy het geweier.

Op 3 September 1944 is die groep gedeporteer tydens die laaste deportasie van Westerbork na die Auschwitz-konsentrasiekamp; die reis het drie dae geneem. In die chaos wat die ontlading van die treine omring het, is die mans met geweld van die vroue en kinders geskei; ook Frank Otto is van sy gesin geruk. Uit die 1 019 passasiers is 549 (onder wie alle kinders jonger as vyftien) direk na die gaskamers gestuur. Anne het vyftien maande vroeër haar vyftiende verjaardag gevier en was een van die jongste van die nuwe aankomelinge wat die gaskamers op daardie oomblik gespaar is. Sy het gou agtergekom dat die meeste mense met hulle aankoms na die gaskamers gestuur word en het nooit geweet dat die hele groep uit die agterhuis hierdie vonnis vrygespring het nie. Sy het aanvaar dat haar vader, in sy middel vyftigs en nie besonders sterk of fiks nie, onmiddellik ná hulle skeiding vermoor is.

Saam met die ander vroulike gevangenes wat nie na hulle onmiddellike dood gestuur is nie, is Anne geforseer om te ontklee en ontsmet te word. Haar kop is geskeer en sy het 'n tatoeëermerk met 'n identifiserende nommer op haar arm ontvang. Deur die dag is die vroue vir slawearbeid gebruik: Anne is gedwing om rotse te vervoer en grassooie te spit. Snags is hulle in 'n beknopte kaserne geprop. Ooggetuies het later vertel dat Anne teruggetrokke en huilerig geword het wanneer sy gesien het hoe kinders na die gaskamers gelei word. Ander vertel weer dat sy meer dikwels sterkte en moed getoon het en dat haar vriendelikheid en selfversekerde karakter dit moontlik gemaak het om ekstra broodrantsoene vir haar, Margot en Edith te kry. Siekte was wydverspreid en dit was nie lank voor Anne se vel met scabies besmet is nie. Sy en Margot is na 'n siekeboeg geskuif, wat in konstante donker gehul is en gewemel het van muise en rotte. Edith het opgehou met eet en elke happie kos vir haar dogters gespaar, wat sy deur 'n selfgemaakte gat onder in die muur van die siekeboeg aan hulle gegee het.
Daar is op 28 Oktober begin met 'n seleksie van die vrouens wat na Bergen-Belsen-konsentrasiekamp geskuif sou word. Meer as 8 000 vrouens, onder wie Anne, Margot en Auguste van Pels, is na Bergen-Belsen vervoer. Edith Frank is agtergelaat en het later aan verhongering gesterf. By Bergen-Belsen is tente opgerig om die instroming van gevangenes te akkommodeer en namate die bevolking gegroei het, het die dodetal ook toegeneem weens die vinnige verspreiding van siektes. Twee van Anne se vriendinne, Hanneli Goslar en Nanette Blitz, is gevange geneem in 'n ander deel van die kamp en Anne is vir 'n kort tydjie met die twee herenig. Sowel Goslar as Blitz het die oorlog oorleef en het later die vlugtige gesprekke wat hulle deur 'n heining met Anne gevoer het, bespreek. Blitz het haar as kaalkop, uitgeteer en bibberend beskryf en Goslar het opgemerk dat Auguste van Pels saam met Anne en Margot was. Margot was ernstig siek en Auguste het na haar omgesien. Blitz en Goslar het egter nie Margot self gesien nie, aangesien sy te swak was om haar slaapbank te verlaat. Anne het aan hulle vertel dat sy geglo het dat haar ouers dood was en daarom nie langer wou leef nie. Goslar het later geskat dat hulle ontmoetings laat in Januarie of vroeg in Februarie 1945 plaasgevind het.

In Maart 1945 het 'n tifusepidemie deur die kamp versprei en ongeveer 17 000 gevangenes het gesterf. Ooggetuies het later vertel dat Margot in haar verswakte toestand uit haar slaapbank geval het en dat die skok van die val haar doodgemaak het. 'n Paar dae ná Margot se afsterwe is Anne ook oorlede. Volgens die getuies het dit slegs 'n paar weke plaasgevind voor die bevryding van die kamp deur Britse troepe op 15 April 1945, hoewel die presiese datum nie aangeteken is nie. Ná die bevryding is die kamp afgebrand om die verspreiding van siekte stop te sit; Anne en Margot is op 'n onbekende plek in 'n massagraf begrawe.

Daar is ná die oorlog beraam dat, van die 107 000 Jode wat tussen 1942 en 1944 uit Nederland gedeporteer is, slegs 5 000 oorleef het. Daar is ook beraam dat tot 30 000 Jode in Nederland gebly het met hulp van die Nederlandse ondergrondse beweging. Omtrent twee derdes van hierdie groep het die oorlog oorleef.

Otto Frank het sy gevangenisskap in Auschwitz oorleef. Ná die oorlog het hy na Amsterdam teruggekeer, waar hy onderdak gevind het by Jan en Miep Gies. Hy het probeer om sy familie op te spoor en uitgevind van Edith se dood in Auschwitz. Hy was steeds hoopvol dat sy dogters die oorlog oorleef het, maar het ná 'n aantal weke ontdek dat Anne en Margot ook gesterf het. Hy het ook probeer uitvind wat met sy dogters se maats gebeur het en vasgestel dat baie van hulle vermoor is. Sussane Lederman, wat dikwels in Anne se dagboek genoem word, is saam met haar ouers vergas. Haar suster, Barbara, 'n gehegte vriendin van Margot, het egter oorleef. Dit het geblyk dat 'n aantal van die Frank-susters se skoolmaats wel oorleef het, asook ander Frank-familielede: hulle het in die middel van die dertigerjare uit Duitsland gevlug en in Switserland, die Verenigde Koninkryk en die Verenigde State toevlug gevind.

Nadat die Rooi Kruis die dood van Anne en Margot bevestig het, het Miep Gies in Julie 1945 Anne se dagboek aan haar vader teruggegee, saam met 'n bondel los aantekeninge wat sy ook bewaar het, in die hoop om dit eendag weer aan Anne te kan oorhandig. Otto Frank het later genoem dat hy nie besef het dat Anne so 'n akkurate en goed geskrewe rekord van hulle onderduiking gehou het nie. In sy gedenkskrif beskryf hy wat 'n pynlike proses dit was om die dagboek te lees, om die beskrewe gebeurtenisse te onthou en te herroep hoe Anne sommige van die amusante hoofstukke vir hom voorgelees het. Hy het nou ook vir die eerste keer die private kant van sy dogter ontdek, in die dele van haar dagboek wat sy met niemand bespreek het nie. Vir hom was dit "'n openbaring... ek het geen idee gehad dat haar gedagtes en gevoelens so diepgaande was nie... Sy het al hierdie gevoelens vir haarself gehou". Hy was aangegryp deur haar herhaalde, aangetekende begeerte om 'n skryfster te wees en het dit oorweeg om die dagboek te publiseer.

Anne se dagboek het begin as 'n private uitdrukking van haar gedagtes en sy het telkemale geskryf dat sy nooit sou toelaat dat enige iemand dit lees nie. Sy het haar lewe, familie, metgeselle en situasie openhartig beskryf en ook besef dat sy 'n groeiende ambisie het om fiksie te skryf wat later gepubliseer sal word. In Maart 1944 het sy 'n radio-uitsending deur Gerrit Bolkestein gehoor, 'n lid van die Nederlandse regering in ballingskap; Bolkestein het vertel hoe hy na die oorlog 'n openbare rekord van die Nederlandse mense se verdrukking onder Duitse besetting sou skep. Hy het genoem dat hy ook briewe en dagboeke wil publiseer en Anne het besluit dat sy haar werk sal instuur wanneer die tyd aanbreek. Sy het begin om haar werk te redigeer, sommige dele het sy verwyder of herskryf, met die oog op die uiteindelike publisering daarvan. Haar oorspronklike aantekeninge is voorsien van addisionele notaboeke en los velle papier. Sy het skuilname vir die mense in haar huishouding en hul helpers bedink. Die Van Pels-gesin het Hermann, Petronella en Pieter van Daan geword en Fritz Pfeffer is as Albert Düssell voorgestel. In die geredigeerde weergawe is elke inskrywing aan ene "Kitty" gerig, 'n fiktiewe karakter in Cissy van Marxveldt se reeks romans oor Joop ter Heul, 'n reeks wat Anne graag gelees het. Otto het haar oorspronklike dagboek ("weergawe A") en haar geredigeerde weergawe ("weergawe B") gebruik om die eerste gepubliseerde weergawe saam te stel. Hy het sommige gedeeltes verwyder, met name dié waar Anne krities teenoor haar ouers (veral haar moeder) is, sowel as dele waarin sy haar groeiende seksualiteit bespreek. Hy het ook die ware name van sy eie familielede teruggeplaas, maar die skuilname van die ander persone behou.

Otto het die dagboek aan die geskiedkundige Annie Romein-Verschoor gegee, wie nie daarin kon slaag om 'n uitgewer te vind nie. Sy het dit aan haar man, Jan Romein, gegee, wie 'n artikel daaroor geskryf het. Die artikel, "Kinderstem", het op 3 April 1946 in die koerant "Het Parool" verskyn en daarin het Romein geskryf dat die dagboek "in 'n kind se stem gestotter en al die afskuwelikheid van fascisme verpersoonlik, soveel te meer as al die bewyse by Neurenbereg tesame". Sy artikel het die aandag van uitgewers getrek en die dagboek is in 1947 in Nederland as "Het Achterhuis" gepubliseer, gevolg deur 'n tweede druk in 1950.

Die boek is in 1950 vir die eerste keer in Duitsland en Frankryk gepubliseer en in 1952 in die Verenigde Koninkryk, ná dit deur verskeie uitgewers afgekeur is. Die eerste Amerikaanse weergawe het in 1952 verskyn, waar dit suksesvol was en positiewe resensies ontvang het. Die dagboek was ook suksesvol in Frankryk en Duitsland, maar dit het nie daarin geslaag om 'n leserskring te vind nie en teen 1953 was dit uit druk. Dit was besonders suksesvol in Japan, waar die kritici dit aangeslaan het en die eerste uitgawe meer as 100 000 kopieë verkoop het. Anne Frank is daar geïdentifiseer as 'n belangrike kulturele figuur wie die verwoesting van die jeug tydens die oorlog verteenwoordig het. Die eerste Afrikaanse uitgawe het in 2007 verskyn, getiteld "Die Agterhuis".

Frances Goodrich en Albert Hackett het 'n toneelstuk geskryf wat op die boek gebaseer is. Die toneelstuk het sy eerste opvoering op 5 Oktober 1955 in New York gehad en het later die Pulitzer-prys vir drama gewen. Die toneelstuk is deur 'n 1959-rolprent gevolg, "The Diary of Anne Frank", 'n kritiese en kommersiële sukses. Die lewensbeskrywer Melissa Müller het later geskryf dat die dramatisering "grootliks bygedra het tot die romantisering, sentimentalisering en veralgemening van Anne se verhaal". Met die loop van die jare het die gewildheid van die dagboek gegroei en in baie skole vorm dit deel van die kurrikulum en word Anne Frank telkens aan 'n nuwe generasie lesers voorgestel. In Nederland is Anne Frank opgeneem in die "Canon van Nederland": 'n lys van vyftig chronologiese onderwerpe wat nie in die geskiedenisles op 'n Nederlandse skool mag ontbreek nie.

Die Nederlandse Instituut vir Oorlogsdokumentasie het in 1986 die "Kritiese Uitgawe" van die dagboek gepubliseer. Dit sluit vergelykings van alle bekende geredigeerde en ongeredigeerde weergawes in. Dit sluit ook 'n bevestiging van die dagboek se egtheid in, sowel as ekstra geskiedkundige inligting oor die familie en dagboek self.

Cornelis Suijk, 'n voormalige direkteur van die Anne Frank-stigting en die president van die United States Holocaust Memorial Museum, het in 1999 aangekonding dat hy oor vyf bladsye besit wat deur Otto Frank verwyder is voor die eerste publikasie van die dagboek. Volgens Suijk het Otto die bladsye aan hom gegee kort voor sy dood in 1980. Die inskrywings bevat onder meer kritiese aanmerkings oor Otto en Edith se gespanne huwelik en bespreek Anne se tekort aan liefde jeens haar moeder. Omstredenheid het gevolg toe Suijk verklaar het dat hy die publiseringsregte oor hierdie vyf bladsye besit en dat hy van plan was om hulle te verkoop om geld in te samel vir sy Amerikaanse stigting. Die Nederlandse Instituut vir Oorlogsdokumentasie, die amptelike eienaar van die dagboek, het Skuijk beveel om die bladsye te oorhandig. In 2000 het die Nederlandse Ministerie van Opvoeding, Kultuur en Wetenskap ingestem om VS$300 000 aan Suijk se stigting te skenk en die bladsye is in 2001 teruggegee. Hulle is sedertdien by nuwe uitgawes van die dagboek gevoeg.

Die dagboek is vir sy letterkundige meriete geprys. Die dramaturg Meyer Levin het Anne vir haar skryfstyl geprys, menende dat sy daarin geslaag het om die spanning van 'n goed gekonstrueerde roman vol te hou. Hy was verder so beïndruk met die kwaliteit van haar werk dat hy kort na die publisering daarvan, in samewerking met Otto Frank, 'n dramatisering daarvan geskep het. Die digter John Berryman het geskryf dat dit 'n unieke uitbeelding was, nie slegs van adolessensie nie, maar ook van die "omvorming van 'n kind tot 'n persoon, soos dit plaasvind, in 'n presiese, vertroude, ekonomiese styl, verbluffend in die eerlikheid daarvan".

In haar inleiding van die dagboek se eerste Amerikaase uitgawe beskryf Eleanor Roosevelt dit as "een van die wysste en ontroerendste aantekeninge oor die oorlog en die impak daarvan op menslike wesens wat ek ooit gelees het". John F. Kennedy het Anne tydens 'n 1961-toespraak bespreek en gesê dat "van al die skares wat deur die geskiedenis opgekom het vir menslike waardigheid in tye van groot lyding en verlies, is geen stem meer meeslepend as dié van Anne Frank nie". In dieselfde jaar het die Sowjetse skrywer Ilya Ehrenburg van haar geskryf: "een stem praat namens ses miljoen – nie die stem van 'n wyse of 'n digter nie, maar van 'n gewone klein meisie".

Met die siening van Anne as 'n erkende skrywer en mensliewende persoon, is daar na haar verwys as 'n simbool van die Joodse Volksmoord en as 'n verteenwoordiger van vervolging in die algemeen. Hillary Clinton het tydens haar ontvangingstoespraak vir die Elie Wiesel-filantropiese toekenning in 1994 uit Anne Frank se dagboek voorgelees en vertel dat sy "ons wakker maak tot die dwaasheid van onverskilligheid en die verskriklike tol wat dit van ons jeug eis", met verwysing na meer onlangse gebeure in Sarajevo, Somalië en Rwanda. Na hy 'n filantropiese toekenning van die Anne Frank-stigting in 1994 ontvang het, het Nelson Mandela aan 'n skare in Johannesburg vertel dat hy Anne Frank se dagboek in die tronk gelees het en dat hy baie aanmoediging daaruit verkry het. Hy het haar worsteling teen die Naziïsme vergelyk met sy worsteling teen apartheid en 'n parallel tussen die twee filosofieë getrek met die kommentaar: "omdat hierdie gelowe duidelik vals is en omdat hulle deur mense soos Anne Frank betwis is en altyd betwis sal word, is hulle bestem om te misluk". Die Tsjeggiese skrywer en politikus Václav Havel het in 1994 gesê dat "Anne Frank se erfenis springlewend is en ons ten volle kan aanspreek" in verhouding met die politiese en sosiale veranderings wat in dié tyd in die voormalige Oosbloklande plaasgevind het.

Primo Levi, die Joods-Italiaanse chemikus en skrywer, het voorgestel dat die rede hoekom Anne Frank dikwels geïdentifiseer word as die enkele verteenwoordiger van diegene wat soos sy gely en gesterf het, is omdat "Een enkele Anne Frank vir ons meer aangrypend is as die tallose ander wie net soos sy gely het, maar wie se gesigte in die skadu's bly … miskien is dit beter so; as ons daartoe in staat was om die lyding van al hierdie mense in te neem, sou ons nie daartoe in staat wees om te lewe nie". In haar slotboodskap in Melissa Müller se biografie oor Anne Frank het Miep Gies 'n soortgelyke gedagte uitgespreek, maar sy het juis probeer om die nosie van Anne as 'n simbolisering van die ses miljoen slagoffers van die Joodse Volksmoord te verdryf: "Anne se lewe en dood was haar individuele lot, 'n individuele lot wat ses miljoen keer oor en oor gebeur het. Anne kan nie, en behoort nie, te staan vir die baie individue wat deur die Nazi's van hulle lewens beroof is nie... Maar haar lot help ons om die ontsaglike verlies wat die wêreld as gevolg van die Joodse Volksmoord gely het, te begryp".

Otto Frank het die res van sy lewe gespandeer as die voog van sy dogter se nalatenskap: "Dit is 'n vreemde rol. In die normale familieverhouding is dit die kind van die beroemde ouer wat die eer en die las het om die taak voort te sit. In my geval is die rol omgedraai". Hy het ook onthou hoe sy uitgewer sy mening oor die sukses van Anne se dagboek gegee het, menende dat "die dagboek so baie areas van die lewe omvat, dat elke leser iets kan vind wat hom aangryp". Die Oostenrykse Nazi-jagter Simon Wiesenthal het later 'n soortgelyke opinie gelug, toe hy gemerk het dat Anne Frank se dagboek die wêreld se bewussyn van die Volksmoord wyer versprei het as wat die geval was tydens die Neurenberg-verhore, omdat "mense met hierdie kind geïdentifiseer het … dít was die impak van die Joodse Volksmoord, hierdie was 'n familie soos my familie, soos jou familie en so kon jy dit verstaan".

In Junie 1999 het die tydskrif "Time" 'n spesiale uitgawe uitgegee getiteld "Time 100: The Most Important People of the Century". Anne Frank is gekies as een van die "Helde en Ikone" en die skrywer Roger Rosenblatt het haar erfenis met die volgende kommentaar beskryf: "Die passies wat die boek vlam laat vat, stel voor dat almal Anne Frank besit, dat sy bo die Joodse Volksmoord, Judaïsme, meisiewees en selfs goedheid gestyg het en 'n totemistiese gestalte van die moderne wêreld geword het – die morele individuele verstand, omring deur die masjinerie van verwoesting, wat aandring op die reg om te lewe en die toekoms van die mensdom te bevraagteken, maar ook daarvoor te hoop". Hy meld ook dat, alhoewel haar moed en pragmatisme bewonder word, haar vermoë om haarself te analiseer en die kwaliteit van haar werk die sleutelkomponente van haar aanloklikheid is. Hy skryf dat "die rede vir haar onsterflikheid is basies letterkundig; sy is 'n uitsonderlike skryfster, vir enige ouderdom, en die kwaliteit van haar werk blyk die direkte resultaat van 'n genadeloos eerlike gemoedstoestand te wees".

Na die dagboek laat in die 1950's wye bekendheid verwerf het, is verskeie aantygings teen die dagboek gepubliseer, waarvan die eerste in Swede en Noorweë. Onder die aantygings was dat die dagboek eintlik deur die Amerikaanse romanskrywer Meyer Levin geskryf is en dat Anne Frank nie werklik bestaan het nie.

In 1958 is Simon Wiesenthal tydens 'n opvoering van "The Diary of Anne Frank" in Wene deur 'n groep protesteerders aangekeer. Hulle het beweer dat Anne Frank nooit bestaan het nie en Wiesenthal uitgedaag om haar bestaan te bewys deur die man te vind wie haar gearresteer het. Wiesenthal het sy soektog na Karl Silberbauer begin en hom uiteindelik in 1963 gevind. Tydens 'n onderhoud het Silberbauer sy rol erken en Anne Frank deur middel van 'n foto geïdentifiseer as een van die mense wat hy gearresteer het. Hy het 'n volledige verslag van die gebeurtenisse gelewer en onthou hoe hy 'n tas vol papier op die vloer uitgegooi het. Sy verslag het vorige getuienisse deur onder andere Otto Frank beaam.

Teenstanders van die dagboek het volgehou dat dit nie deur 'n kind geskryf is nie, maar as pro-Joodse propoganda geskep is en Otto Frank is van bedrog beskuldig. Frank het in 1959 in Lübeck, Duitsland regstappe teen Lothar Stielau geneem. Stielau, 'n onderwyser en voormalige lid van die Hitlerjeug, het 'n skoolkoerant gepubliseer waarin die dagboek as 'n vervalsing beskryf word. Die aanklag is later gewysig om Heinrich Buddegerg in te sluit. Buddegerg het 'n brief ter ondersteuning van Stielau geskryf, wat in 'n Lübeck-koerant gepubliseer is. Die hof het die dagboek ondersoek en in 1960 verklaar dat die handskrif ooreenstem met dié in briewe wat deur Anne Frank geskryf is en dat die dagboek die ware Jakob is. Stielau het sy bewering herroep en Otto Frank het die saak gestaak.

Hy het egter in 1976 weer regstappe geneem, die keer teen Heinz Roth in Frankfurt, Duitsland. Roth het pamflette gepubliseer waarin beweer word dat die dagboek 'n vervalsing is. Die regter het bepaal dat Roth 500 000 Duitse Mark beboet sou word en vir ses maande in gevangenis geneem sou word, indien enige verdere pamflette gepubliseer sou word. Roth het appèl aangeteken, maar is in 1978 oorlede, 'n jaar voor die appèl afgewys is.

Otto Frank het in 1976 ook regstappe teen Ernst Römer geneem, na dié 'n pamflet getiteld "Die Dagboek van Anne Frank, Blitsverkoper, 'n Leuen" versprei het. Tydens die verhoor het Edgar Geiss dieselfde pamflet in die hofsaal versprei – hy is ook vervolg. Römer is met 1500 Mark beboet en Geiss tot ses maande gevangenis gevonnis. Die vonnis is tydens Geiss se appèl verkort, maar die saak teen hom is tydens 'n volgende appèl laat vaar, siende dat die statutêre beperking op laster reeds verval het.

Met Otto se dood in 1980 is die oorspronklike dagboek en los velle aan die Nederlandse Instituut vir Oorlogsdokumentasie gelaat en die Instituut het die Nederlandse Ministerie van Geregtheid in 1986 opdrag gegee om 'n forensiese studie van die dagboek uit te voer. Die handskrif in die dagboek is met bekende voorbeelde vergelyk en daar is gevind dat die handskrif met Anne s'n ooreenkom en dat die papier, gom en ink beskikbaar was in die tyd wat die dagboek na bewering geskryf is. Die uiteindelike besluit was dat die dagboek eg is en hulle bevindings is gepubliseer in wat tans bekend staan as die "kritiese weergawe" van die dagboek. Op 23 Maart 1990 het die Hamburgse Streekhof ook die egtheid van die dagboek bevestig.

In 1991 het die Volksmoord-ontkenners Robert Faurisson en Siegfried Verbeke 'n boekie saamgestel onder die titel "The Diary of Anne Frank: A Critical Approach" ("Die Dagboek van Anne Frank: 'n Kritiese Benadering"). Hulle het beweer dat Otto Frank die dagboek geskryf het; hulle aantygings het berus op 'n aantal beweerde weersprekings in die dagboek, dat skuiling in die agterhuis onmoontlik sou wees en dat die styl en handskrif van die werk nie dié van 'n tiener is nie. Die Anne Frank-huis in Amsterdam en die Anne Frank-fonds in Basel het 'n burgerlike regsaak in Desember 1993 begin, om enige verdere verspreiding van "The Diary of Anne Frank: A Critical Approach" in Nederland stop te sit. Die Amsterdamse Streekhof het op 9 Desember 1998 hul uitspraak ten gunste van die eisers gelewer en enige verdere ontkenning van die egtheid van die dagboek en enige ongevraagde publikasies in dier voege verbied, met 'n boete van 25 000 gulde per oortreding.

Op 3 Mei 1957 het Otto Frank, saam met 'n groep burgers, die "Anne Frank Stichting" gestig, in 'n poging om die Prinsengracht-gebou van sloping te red en toeganklik vir die publiek te maak. Die Anne Frank-huis is op 3 Mei 1960 geopen. Dit bestaan uit die Opekta-warehuis, die Opekta kantore en die "Achterhuis". Al die vertrekke is oningerig, sodat besoekers maklik deur die kamers kan loop. Sommige persoonlike besittings van die voormalige inwoners is wel agtergelaat, soos foto's van rolprentsterre wat Anne teen 'n muur geplak het, 'n deel muurpapier waarop Otto telkens die lengtes van sy groeiende dogters gemerk het en 'n kaart op een van die mure waarop hy die vooruitgang van die Geallieerdes genoteer het. Dié besittings word nou almal agter Perspex-velle bewaar. Vanaf die klein kamer, waarin Peter van Pels gewoon het, is toegang tot 'n loopweg, wat die gebou aan die buurgebou verbind. Dié geboue is ook deur die stigting aangekoop en word gebruik om die dagboek te huisves, sowel as wisselende tentoonstellings wat die verskillende aspekte van die Joodse Volksmoord weergee asook ander bestuderings van rassistiese onverdraagsaamheid die wêreld oor. Dit het ontwikkel tot een van Amsterdam se gewildste toeriste-bestemmings en het in 2005 'n rekordgetal van 965 000 besoekers gehad. Die Huis verskaf ook inligting oor die internet, sowel as reisende tentoonstellings, vir diegene wat nie in staat is om die huis te besoek nie. In 2005 het sulke tentoonstellings na 32 lande in Europa, Asië, Noord- en Suid-Amerika gereis.
In 1963 het Otto Frank en sy tweede vrou, Elfriede Geiringer-Markovits, die Anne Frank-fonds opgestel as 'n liefdadigheidsorganisasie gebaseer in Basel, Switserland. Die fonds samel geld in om te skenk "soos dit goeddink". Met sy dood is die dagboek se kopiereg, soos beveel in Otto se testament, oorgedra aan die fonds, met die voorwaarde dat die eerste 80 000 Switserse franke aan sy erfgename gegee word. Enige verdere inkomste kan deur die fonds gebruik word vir ander waardige projekte soos deur die administrateurs besluit. Die fonds bied op 'n jaarlikse basis finansiële ondersteuning vir die mediese sorg van die Regverdiges onder Volke. Dit het tot op hede onder meer gepoog om jong mense oor rassisme op te voed en het sommige van Anne Frank se skrywes aan die "United States Holocaust Memorial Museum" in Washington, D.C. uitgeleen vir 'n tentoonstelling in 2003. Die fonds se jaarlikse verslag van 2003 gee 'n aanduiding van die bestuurders se pogings om op 'n globale vlak hulp te verleen, met die ondersteuning van projekte in Duitsland, Israel, Indië, Switserland, die Verenigde Koninkryk en die Verenigde State van Amerika.

Die woonstel op Merwedeplein, waarin die Frank-gesin van 1933 tot 1942 gewoon het, was in privaatbesit tot vroeg in die 2000's, toe 'n dokumentêre program die publiek se aandag daarop gevestig het, waaruit dit duidelik was dat die gebou vervalle geraak het. 'n Nederlandse woningkorporasie het die gebou gekoop en, met behulp van foto's geneem deur die Frank-gesin en beskrywings van die woonstel en meubels in briewe deur Anne, het hulle die woonstel se 1930-gedaante herstel. Teresien da Silva van die Anne Frank-huis en Anne Frank se neef, Bernhard Elias, het ook tot die projek bygedra. Die gebou is in 2005 heropen met die doel om 'n toevlugsoord te bied vir 'n gekose skrywer wie nie daartoe in staat is om vrylik in sy eie land te skryf nie. Elke gekose skrywer word een jaar gegee, waartydens hulle in die woonstel mag woon en werk. Die eerste skrywer wat hiervoor gekies is, was die Algeriese romanskrywer en digter, El-Mahdi Acherchour.
In Junie 2007 het Elias, Anne se neef, sowat 25 000 famliedokumente aan die Anne Frank-huis geskenk. Tussen hulle was foto's van die Frank-familie wat in Duitsland en Nederland geneem is, asook die brief wat Otto in 1945 aan sy moeder gestuur het, om haar in te lig dat sy vrou en dogters in Nazi-konsentrasiekampe gesterf het.

In November 2007 was daar sprake dat die Anne Frank-boom gevel sou word: Anne het 'n uitsig op 'n kastanjeboom in die erf van Keizersgracht 188 gehad en hom in haar dagboek beskryf. 'n Skimmelsiekte het die stam van die boom in 2007 getref en daar was 'n gevaar dat dit op een van die bystaande geboue sou val. Die Nederlandse ekonoom, Arnold Heertje, wie ook tydens die Tweede Wêreldoorlog ondergeduik het, het gesê: "Dit is nie sommer enige boom nie. Die 'Anne Frank-boom' het alles te maak met die vervolging van die Jode.' Die "Tree Foundation", 'n groep boombewaringsaktiviste, het 'n siviele saak ingestel in 'n poging om die boom te red. Die saak het internasionale media-aandag ontvang. 'n Nederlandse hof het die stadsamptenare en bewaringsaktiviste beveel om alternatiewe oplossings te ondersoek en saam 'n oplossing te vind. Die partye het op 'n staalkonstruksie besluit, wat die boom se lewe met tot 15 jaar sal verleng.

Deur die jare is daar 'n aantal rolprente oor Anne Frank vervaardig en haar lewe en skrywes het 'n uiteenlopende groep kunstenaars en sosiale kommentators geïnspireer om na haar te verwys in letterkunde, musiek, televisieprogramme en ander media. In 1999 het die tydskrif "Time" haar genoem as een van die helde en ikone van die 20ste eeu, in hul lys van "Die Belangrikste Mense van die Eeu". Haar inskrywing begin: "Sy het die Nazi's getrotseer met haar dagboek wat in 'n geheime solderkamer gehou is en 'n brandende stem verleen aan die stryd om menslike waardigheid".




</doc>
<doc id="33872" url="https://af.wikipedia.org/wiki?curid=33872" title="Garnisoen">
Garnisoen

Garnisoen (afgelei van die Franse woord: garnison) is 'n militêre term vir 'n onbepaalde aantal soldate wat op 'n spesifieke plek (soos 'n fort) gestasioneerd is, oorspronklik om die plek te bewaak, maar ook dikwels met die plek as tuisbasis.


</doc>
<doc id="33874" url="https://af.wikipedia.org/wiki?curid=33874" title="Pous Alexander IV">
Pous Alexander IV

Alexander IV was die 181ste pous van die Rooms-Katolieke Kerk van 1254 tot 1261.
Pous Alexander IV is gebore as Rinaldo Conti (of Rinaldo di Jenne) ongeveer in 1199 in Jenne naby Anagni in Italië. Sy pa was graaf Philip van Jenne. Aan sy ma se kant was hy familie van die grawe van Segni, soos Pous Innocentius III en sy oom Pous Gregorius IX. Pous Gregorius IX maak hom kardinaal-diaken en beskermheer van die Franciskane in 1227, Camerlengo van die Rooms-Katolieke Kerk in 1229 en biskop van Ostia in 1231. Hy word dekaan van die kollege van kardinale in 1240. Op 12 Desember 1254 volg hy Pous Innocentius IV op en word gekroon op 20 Desember 1254. Hy regeer tot sy dood op 25 Mei 1261 en word opgevolg deur Pous Urbanus IV. 
Die naam ‘Alexander’ beteken 'kryger'.

Pous Alexander IV het Pous Innocentius IV opgevolg as voog van Conradin, die laaste Hohenstaufen keiser. Die pous het egter teen Conradin saamgesweer en sy oom Manfred teengestaan. Alexander het Manfred se mense met ekskommunikasie en interdik gedreig op 25 Maart 1255, maar dit het geen gevolg gehad nie. Hy kon ook nie die Engelse en Noorse konings oorreed om 'n kruistog teen die Hohenstaufens te begin nie. Rome het na die Ghibellynse kant oorgegaan en die pous het na Viterbo gevlug.

Pous Alexander se pontifikaat is gekenmerk deur pogings om die Ortodokse en die Roomse Kerke te versoen, die instelling van die Inkwisie in Frankryk, die ondersteuning van die bedelordes en pogings om 'n kruistog teen die Tartare te organiseer na die tweede aanval op Pole in 1259.
Op 12 April 1261 gee die pous 'n bul aan koning Hendrik III van Engeland wat hom onthef van sy eed wat die koning geneem het in die Voorsienings van Oxford. Dit het gely tot die tweede baronne-oorlog.

Met die bul "Licet Ecclesiae Catholicae" rig hy op 9 April 1256 die orde van kluisenaars van die heilige Augustinus op.




Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="33878" url="https://af.wikipedia.org/wiki?curid=33878" title="Vaalgras">
Vaalgras

Vaalgras is 'n dorpie in suid-ooste van Namibië naby Keetmanshoop.

Die Nama-leier, Hendrik Witbooi is op 29 Oktober 1905 hier oorlede tydens gevegte met die Duitsers.


</doc>
<doc id="33880" url="https://af.wikipedia.org/wiki?curid=33880" title="Moltrein">
Moltrein

'n Moltrein (Engels: "Underground, Subway, Tube", Nederlands: "Metro") is 'n ondergrondse spoorwegvervoerstelsel in groot stede wat die middestad met die omliggende stedelike gebiede verbind. Dit bestaan uit 'n netwerk van lyne wat ondergronds in tonnels of bogronds op viadukte loop. Geen verkeer of ander spore kruis moltreinspore nie. Aan albei punte van 'n moltrein is 'n stuurkajuit sodat die trein in enige rigting kan beweeg. Gewoonlik is daar deure aan albei kante van die trein sodat passasiers op twee verskillende perrone kan afklim. Treine kan kort op mekaar volg omdat gevorderde sinjaalstelsels gebruik word. Hulle kan ook baie vinnig wegtrek en stilhou. Die moltrein is 'n vinnige, gerieflike vervoermiddel vir pendelaars vanaf verskillende voorstede na en van 'n stad of ander voorstede.
Die grootste moltreinstelsels (meeste passasiers) is:

Die meeste moltreinstasies lê gewoonlik ondergronds. As die lyn op viadukte loop lê hulle gewoonlik bokant die grond. Passasiers gaan met hysers of roltrappe af/op na die moltreinstasie toe. Die perrone is gewoonlik op dieselfde hoogte as die vloer van die spoorwegwaens.Stede met die meeste moltreinstasies

Die eerste moltreinlyn ter wêreld is op die 10 Januarie 1863 in Londen opgerig en is deur 'n stoomlokomotief getrek. Die oorskakeling na elektrisiteit is voltooi nadat steenkoollokomotiewe se stoom en roet die stasies en die reisigers bevuil het. Die eerste moltrein op die Europese vasteland is in 1896 in Boedapest (Hongarye) opgerig. Die eerste spoorlyn van die Paryse Metro is tydens die aanloop tot die Wêreldtentoonstelling van 1900 opgerig en 'n paar maande na die aanvang van die tentoonstelling ingehuldig.


</doc>
<doc id="33883" url="https://af.wikipedia.org/wiki?curid=33883" title="Namibiese volksmoord 1904-1908">
Namibiese volksmoord 1904-1908

Die Namibiese volksmoord 1904 word beskou as die eerste volksmoord van die 20ste eeu. Dit het plaasgevind in Duits-Suidwes-Afrika (hedendaagse Namibië) van 1904 tot 1907 gedurende die sogenaamde Wedloop om Afrika. Op 12 Januarie 1904 het die Herero's onder Samuel Maharero in opstand gekom teen die Duitse koloniale regering waarin Duitse setlaars ook gesterf het. In Augustus het die Duitse generaal Lothar von Trotha die Herero's in die Slag van Waterberg verslaan en hulle die woestyn van Omaheke ingedryf waar die meeste van hulle weens dors omgekom het. In Oktober het die Namas ook die wapen teen die Duitsers opgeneem en hulle het dieselfde lot as die Herero's oorgekom. In geheel is tussen 24 000 en 65 000 Herero's (geraam op 50% na 70% van die totale Hererobevolking) en 10 000 (50% van die totale Namabevolking) doodgemaak. Die volksmoord is gekenmerk deur wydverspreide dood deur hongersnood en die inname van water wat deur die Duitsers in die Namibwoestyn met gif behandel is.

In 1985 het die "Whitaker-verslag" van die Verenigde Nasies Duitsland se poging tot die uitwissing van die Herero- en Namavolk van Suidwes-Afrika as een van die eerste volksmoorde van die 20ste eeu erken. Die Duitse regering het in 2004 amptelik vir die gebeure om verskoning gevra. Op 10 Julie 2015 het die Duitse regering as regsopvolger van die Duitse Keiserryk die gebeure amptelik as volksmoord erken.

Die Herero's was oorspronklik 'n stam van beeswagters wat in 'n deel van Duits-Suidwes-Afrika gewoon het. Die gebied waarin die Herero's gewoon het was bekend as Damaraland.

Gedurende die "Wedloop om Afrika" het die Britte dit duidelik gestel dat hulle nie in die gebied belangstel nie. Die gebied is gevolglik in Augustus 1884 tot 'n Duitse protektoraat verklaar; op daardie tydstip was dit die enigste oorsese gebied wat aan Duitsland behoort het, wat geskik gelyk het vir blanke nedersetting. Daar is vanuit die staanspoor verset aangeteken deur die Khoikhoi teen Duitse besetting alhoewel 'n vae vrede in 1894 gesluit is. In daardie jaar het Theodor Leutwein die goewerneur van die gebied geword en dit het 'n tydperk van vinnige ontwikkeling ondergaan wat tot groot ontevredenheid gelei het terwyl Duitsland die "Schutztruppe" (koloniale ryksmag) gestuur het om die gebied tot bedaring te bring.

Europese setlaars is aangemoedig om hulle te vestig op grond wat van die inboorlinge afgeneem is, wat gelei het tot groot ontevredenheid. Oor die volgende dekade het die grond en vee wat noodsaaklik was vir die voortbestaan van die Herero- en Namalewenstyl, in die hande van Duitsers beland wat in Suidwes-Afrika aangekom het. Die Duitse koloniale oorheersing was ver van egalitaries; inboorlinge is gebruik vir slawe-arbeid en hulle grond het dikwels aan koloniste gegaan.

Alhoewel diamante voorgehou word as een van die hoofbelange van Duitsland in die gebied, en ook voorgehou word as een van die hoofredes vir die volksmoord, het daar eers sedert 1908 verslae verskyn van diamante in die gebied. Duitse koloniste het die Herero's en Namas uitgebuit, maar sover huidige dokumentasie kan vasstel het diamante geen rol gespeel in die volksmoord nie.

In 1903 het sommige van die Namastamme onder leiding van Hendrik Witbooi in opstand gekom teen die Duitsers. Verskeie faktore het daartoe gelei dat die Herero's in Januarie 1904 by die Namas aangesluit het.

Een van die grootste kwessies was grondregte. Die Herero's het teen 1903 reeds meer as 'n kwart van hulle grond (130 000 km²) aan Duitse koloniste afgestaan en dit was voor die voltooiing van die Otavi-spoorweg wat van die kus na Duitse nedersettings in die binneland gelei het. Die voltooiing van hierdie spoorweg sou veroorsaak dat die Duitse kolonies meer toeganklik is en dit sou ook lei tot groter toestroming van Europeërs na die gebied. Samesprekinge oor die moontlikheid van die oprigting en plasing van die Herero's in reservate was nog 'n aanduiding van die Duitse koloniste se sin van eienaarskap oor die land.

'n Nuwe beleid oor skuldvordering wat in November 1903 ingestel is, het ook 'n rol gespeel in die opstand van die Herero's. Jare lank het die Herero's die gewoonte gehad om geld by blanke handelaars te leen teen hoë rente. Hierdie skuld is lank nie betaal nie omdat die Herero's nie geld gegenereer het waarmee hulle die skuld kon delg nie. Om hierdie groterwordende probleem op te stel, het goewerneur Leutwein bepaal dat alle skuld wat nie in die komende jaar terugbetaal is nie, afgeskryf word. Weens 'n tekort aan kontant het handelaars dikwels vee of enige voorwerp wat die skuld sou delg, geneem. Dit het 'n gevoel van afsydigheid jeens die Duitsers laat ontstaan.

Daar was ook rassespanning tussen die twee groepe; die deursnee- Duitse kolonis het die inboorlinge as 'n goedkoop bron van arbeid gesien en ander het hulle uitwissing gesteun. Om die gaping tussen die Europeërs en die Afrikane te illustreer het die Duitse Koloniale-liga voorgehou dat die getuienis van sewe Afrikane gelykstaande was aan die getuienis van een Europeër.

Die Herero's het gevoel dat hulle opstand vroeg in 1904 geregverdig was. Onder leiding van hoofman Samuel Maharero het hulle Okahandja omsingel en die verbindings met Windhoek, die koloniale hoofstad, afgesny. Maharero het 'n manifes uitgereik waarin hy sy manskappe verbied het om Engelse en Boere wat nie met die stamme ingemeng het nie, se lewens te spaar, asook vroue en kinders in die algemeen.

Die tydsberekening van hulle aanval was ideaal. Nadat goewerneur Leutwein 'n groot Hererostam sover gekry het om die wapen neer te lê, was hy oortuig daarvan dat die res van die inboorlinge hul wil om te veg verloor het en het hy die helfte van sy troepe aan die kolonie onttrek.

Leutwein is gedwing om versterkings en 'n ervare offisier van die Duitse hoofstad, Berlyn, te ontbied. Luitenant-generaal Lothar von Trotha is op 3 Mei aangestel as Opperbevelhebber van Duits-Suidwes-Afrika en hy het op 11 Junie saam met 14 000 troepe geland.

Die burgerlike Leutwein was ondergeskik aan die Koloniale Departement van die Pruisiese Buitelandse Kantoor wat aan kanselier Bernhard von Bülow verslag gelewer het. Von Trotha het egter aan die Duitse Generalestaf verslag gelewer wat slegs ondergeskik was aan keiser Wilhelm II. Leutwein wou graag die mees vasberade Hererorebelle verslaan en dan 'n politieke skikking met die res beding. Von Trotha wou egter die inboorlingverset met geweld verslaan. Generaal Von Trotha se redenering vir die gebruik van geweld is gebaseer op rasisme na aanleiding van die volgende uitspraak wat hy gemaak het: "My intieme kennis van baie Afrika-stamma (Bantoe en andere) van oraloor het my daarvan oortuig dat die Kaffer nie verdrae respekteer nie maar slegs brute krag."

Generaal Von Trotha het sy voorgestelde oplossing vir die opstande van die Herero's in 'n brief bekend gemaak voor die Slag van Waterberg tussen die Herero's en die Duitse weermag:
"Ek glo dat 'n volk soos hierdie uitgewis behoort te word of indien dit nie moontlik is deur taktiese maatstawwe nie, hulle van die land verdryf behoort te word ... Dit sal slegs moontlik wees indien die watergate van Grootfontein tot by Gobabis beset word. Die gedurige beweging van ons troepe sal ons in staat stel op die klein groepies van die volk te vind wat teruggetrek het sodat ons hulle kan doodmaak."
Von Trotha se troepe het tussen 3 000 en 5 000 Herero's by die Slag van Waterberg verslaan op 11 en 12 Augustus 1904 maar hulle was nie daartoe in staat om die militêre bedreiging te omsingel en uit te skakel nie. Soos wat die Herero's teruggeval het, het Jan Cloete wat opgetree het as 'n gids vir die Duitsers, gruweldade van die Duitsers aanskou en die volgende daaroor te sê gehad:
"Ek was daar toe die Herero's verslaan is in die omgewing van Waterberg. Na die slag is alle mans, vroue en kinders wat in Duitse hande beland het, of hulle gewond was of nie, genadeloos doodgemaak. Die Duitsers is die res agterna en almal wat langs die pad raakgeloop is, is doodgeskiet en gesteek. Die meeste van die Hereromans was ongewapen en kon dus nie weerstand bied nie. Hulle het net met hul vee probeer wegkom."
Die oorlewendes het met hulle gesinne teruggetrek in die rigting van Betsjoeanaland nadat die Britte aan die Herero's asiel toegestaan het onder die voorwaarde dat hulle nie die opstand op Britse grond sou voortsit nie. Ongeveer 24 000 Herero's het dit reggekry om die Kalahari in te vlug in 'n poging om die Britse protektoraat te bereik. Duitse patrollies het later skedels rondom gate (van 20-25 voet diep) gekry wat gegrawe is in 'n poging om water te kry. Maharero en 1 000 manne het die Kalahari oorleef en Betsjoeanaland bereik.

Op 2 Oktober het Von Trotha 'n appèl uitgereik aan die Herero's:

Von Trotha het toe die bevel gegee dat Herero's wat gevange geneem is, tereggestel moet word, terwyl vroue en kinders die woestyn in gedryf moet word. Die Duitse Generalestaf was bewus van die wreedhede wat plaasgevind het en dit is selfs in hul amptelike publikasie, by name Der Kampf, geskryf dat "die waterlose Omaheke die werk van die Duitse mag moes beëindig naamlik die verwoesting van die Herero's."

Goewerneur Leutwein, wat later van sy poste ontslaan is omdat hy nie die Herero's kon verslaan nie, het by kanselier Bernhard von Bülow oor Von Trotha se aksies gekla aangesien hy ervaar het dat die generaal se aksies enige kans van 'n skikking in die wiele gery het en dat hy ingemeng het met burgerlike koloniale jurisdiksie. Volgens Mahmood Mamdani wat teenstand teen die beleid van uitwissing grootliks 'n gevolg van die feit dat koloniale amptenare die Herero's gesien het as goedkoop arbeiders, dus hulle was van ekonomiese belang. Goewerneur Leutwein het byvoorbeeld geskryf: "Ek stem nie saam met die fanatici wat die Herero's totaal wil uitwis nie ... ek beskou dit as 'n ernstige fout vanuit 'n ekonomiese oogpunt. Ons het die Herero's nodig as veetelers ... en veral as arbeiders."

Kanselier von Bülow kon slegs die Keiser adviseer dat Von Trotha se aksies "teen Christelike en humanitêre beginsels indruis, dat dit ekonomies verwoestend is en dat dit Duitsland se internasionale beeld skaad" omdat hy geen outoriteit oor die weermag gehad het nie. Na 'n politieke geveg in Berlyn tussen die burgerlike regering en die weermag, het Wilhelm II Von Trotha se besluit van 2 Oktober op 8 Desember onklaar gemaak, maar die bloedbad het reeds begin. Toe die bevel aan die einde van 1904 gelig is, is gevangenes in konsentrasiekampe gesit en as slawe-arbeiders aan Duitse besighede gegee. Baie gevangenes het gesterf weens wanvoeding en oorwerking.

Oorlewendes, hoofsaaklik vroue en kinders, is uiteindelik in konsentrasiekampe geplaas, soos dié by Haai-eiland, soortgelyk aan die kampe wat die Britte teen die Boere in die Anglo-Boereoorlog gebruik het. Die Duitse owerhede het aan elke Herero 'n nommer toegeken en het elke sterftegeval noukeurig aangeteken, hetsy in die kampe of weens gedwonge arbeid. Duitse ondernemings kon Herero's huur om as mannekrag gebruik en verslag sterftes van werknemers is aan Duitse owerhede gelewer. Gedwonge arbeid, siekte en wanvoeding het 'n geraamde 50-80% van die totale Herero-populasie teen 1908, toe die kampe toegemaak is, uitgewis.
'n Amptelike verslag oor die kampe in 1908 het die sterftesyfer as 45,2% van alle gevangenes in al vyf kampe voorgehou. Die gevangenes is omhein deur doringtakke en doringdraad en mense is in klein areas geprop. In die kamp in Windhoek was daar in 1906 ongeveer 5 000 gevangenes. Rantsoene is tot die minimum beperk en het bestaan uit 'n daaglikse porsie van een handvol ongekookte rys, bietjie water en sout. Die Herero's en Namas was onbekend met rys en die ongewone dieet kon moontlik bygedra het tot die hoë sterftesyfer. Siektes in kampe is swak beheer. 'n Tekort aan mediese aandag, onhigiëniese leefkwartiere en tekort aan klere asook die hoë konsentrasie van mense in die kampe het bygedra tot die verspreiding van siektes soos tifus. Lyfstraf was ook deel van die kamplewe en gevangenes is geslaan as hulle nie wou werk nie. Op 28 September 1905 het die Cape Argus die volgende opskrif gehad: ""In German S.W. Africa: Further Startling Allegations: Horrible Cruelty" (In Duits S.W. Afrika: Verdere Ontstellende Bewerings: Verskriklike Wreedhede)" 'n Onderhoud met Percival Griffith wat in Lüderitz gewerk het, het die volgende opgeklaar: "Daar is honderde van hulle, hoofsaaklik vroue, kinders en 'n paar ou mans ... wanneer hulle val word hulle geslaan deur die soldate wat in beheer is, totdat hulle opstaan ... Met een geleentheid het ek 'n vrou gesien met 'n klein kindie op haar rug en sak graan op haar kop ... sy het geval. Die korporaal het haar en die kindjie geslaan vir langer as vier minute ... die vrou het stadig opgestaan. Sy het die hele tyd stilgebly maar die kind het baie hard gehuil."

Gedurende die oorlog het 'n hele aantal mense van die Kaapkolonie, wat nie baie geld gehad het nie, gewerk as transportryers vir Duitse troepe in Duits Suidwes-Afrika. Met hulle terugkeer aan die Kaap het van hierdie mense hulle stories oorvertel, waaronder dié van die gevangenisskap en volksmoord van die Herero's en Namas. Fred Cornell 'n Britse diamantprospekteerder was in Lüderitz toe die Haai-eilandkamp gebruik is. Cornell het van die kamp geskryf: "Koue - in die nagte dikwels bitter koud - hongerte, dors, blootstelling, siekte en waansin het daagliks talle slagoffers geëis en wavragte lyke is daagliks begrawe in die strand sodat die see die liggame kan wegspoel."

Die konsentrasiekamp op Haai-eiland was die ergste van die vyf kampe. Lüderitz, waar die kamp was, lê tussen die woestyn en die see. Haai-eiland lê in die hawe wat met 'n klein laagwaterbrug aan die vasteland verbind is. Die eiland was en is steeds onvrugbaar. Die kamp was geleë op die verste end van die klein eiland waar die gevangenes totale blootstelling aan die sterk winde sou ervaar. Die eerste gevangenes, volgens 'n sendeling genaamd Kuhlman, was 487 Herero's wat op die spoorweg tussen Lüderitz en Kubub moes werk. In 1905 het Kuhlman verslag gelewer oor die swak toestande en hoë sterftesyfer onder die Herero's op die eiland. Regdeur 1906 was daar 'n invloei van gevangenes met 1,790 Namagevangenes wat op 9 September aangekom het. In die jaarlikse verslag oor Lüderitz in 1906 het 'n onbekende klerk opgemerk dat die "Engel van die Dood" na Haai-eiland gekom het. Duitse Kommandeur Von Estorff het in 'n verslag gemeld dat ongeveer 1,700 gevangenes teen 1907 gesterf het (1,203 was Namas). In Desember 1906, vier maande na hul aankoms, het 291 Namas gesterf teen 'n tempo van meer as nege per dag. Sendelingverslae het die sterftekoers op tussen 12 en 18 per dag geraam; soveel as 80% van gevangenes op Haai-eiland het nie lewend daarvan af gekom nie.

Die Nederlandse historikus Jan-Bart Gewald van die Universiteit van Keulen het geskryf dat die Duitsers spesiale kampe vir hulle troepe opgestel het en dat baie kinders van gemengde ras daar gebore is. Nadat die meeste Hereromans doodgemaak is moes die oorlewende vroue as prostitute vir die Duitsers dien. Von Trotha het nie gehou van die idee van kontak tussen die Herero's en Duitsers nie en het geglo dat die opstand "die begin van rassespanning" was en hy was ook bang dat die koloniste besmet sou word met die siektes van die inboorlinge.

Die Hererovolksmoord word met die slagting van die Jode tydens die Tweede Wêreldoorlog verbind aangesien 'n hele aantal navorsers argumenteer dat die Herero-volksmoord 'n presedent in die Duitse Keiserryk geskep het wat gelei het tot die stigting van konsentrasiekampe in Nazi-Duitsland soos die een by Auschwitz.

Mahmoud Mamdani meen dat die verband tussen die Sjoa en die Herero-volksmoord verder strek as die uitvoering van 'n vernietigingsbevel en die oprigting van konsentrasiekampe. Mamdani let op die ooreenkomste tussen die doelwitte en begeertes van generaal Von Trotha en die Nazi's deur te fokus op 'n stelling wat Von Trotha gemaak het waarin hy geskryf het: "Ek verwoes die Afrika-stamme met baie bloed ... slegs na so 'n reiniging kan iets nuuts na vore kom wat sal hou." In beide gevalle was daar 'n Sosialistiese Darwinistiese begrip van "reiniging" waarna "iets nuuts" "na vore sal kom".

Die Duitse genetikus Eugen Fischer het ook nog na die kampe gekom om mediese eksperimente wat verband hou met ras, op die Herero's en die basterkinders van Hererovroue en Duitse mans te doen. Fischer het later die kanselier van die Universiteit van Berlyn geword waar hy aan opkomende Duitse dokters klas gegee het. Een van sy prominente studente was Josef Mengele, die dokter wat genetiese eksperimente op Joodse kinders by Auschwitz gedoen het.

Volgens die "Whitaker-verslag" van die Verenigde Nasies in 1985 is ongeveer 65 000 Herero's (80% van die totale Herero-bevolking) en 10 000 Namas (50% van die totale Nama-bevolking) doodgemaak tussen 1904 en 1907. Ander skattings gee 'n totaal van 100 000 sterftes. Die Duitse skrywer Walter Nuhn meen egter dat daar in 1904 slegs 40 000 Herero's in Duits-Suidwes-Afrika gewoon het wat beteken dat "slegs 24,000 doodgemaak kon word."

Die Duitse administrasie het geen sensus voor 1904 gehou nie. Die eerste mensetelling het in 1905 plaasgevind wat aangedui het dat daar slegs 25 000 Herero's in Duits-Suidwes-Afrika was.

In 1998 het die Duitse president Roman Herzog Namibië en die Herero-leiers besoek. Hoofman Munjuku Nguvauva het 'n openbare verskoning en vergoeding geëis. Herzog het sy spyt uitgespreek maar het nie 'n verskoning aangebied nie. Hy het ook gesê dat vergoeding buite die kwessie is.

Op 16 Augustus 2004, met die 100-jarige herdenking aan die begin van die oorlog, het Heidemarie Wieczorek-Zeul, Duitsland se Minister van Ontwikkelingshulp, vir die heel eerste keer amptelik om verskoning gevra en rou betoon oor die volksmoord wat deur die Duitsers gepleeg is. Sy het gesê: "Ons, Duitsers, aanvaar ons historiese en morele verpligting en het 'n skuldgevoel oor wat die Duitsers in daardie tyd gedoen het." Sy het bygevoeg dat die bloedbad gelykstaande aan volksmoord is sonder om uitdruklik te verwys na die konsentrasiekampe en slawerny wat deur die Duitsers gedokumenteer is. Sy het 'n spesiale vergoeding uitgesluit en genoem dat die Duitse regering reeds 'n jaarlikse bedrag van €11,5 miljoen aan Namibië betaal as ontwikkelingshulp.

Die Herero's het in 2001 'n regsgeding in die Verenigde State teen die Duitste regering en die Deutsche Bank gebring waarin in vergoeding gëeis word. Die Deutsche Bank het die Duitse regering en maatskappye in Suider-Afrika gefinansier.

Die nasate van Lothar von Trotha en die Von Trotha-familie het in Oktober 2007 op uitnodiging van die Hererohoofmanne na Omaruru gereis en in die openbaar verskoning gevra vir die generaal se aksies. Wolf-Thilo von Trotha het gesê "Ons, die Von Trotha-familie, kry baie skaam vir die verskriklike gebeure wat 100 jaar gelede hied plaasgevind het. Menseregte is erg aangetas in daardie tyd."

Die voormalige Namibiese ambassadeur in Duitsland, Peter Katjavivi, het in 2008 daarop aangedring dat die skedels van die Herero- en Namagevangenes van die 1904-1908 opstande na Namibië terug moet keer. Dit is na Duitsland geneem om te bewys dat die Europeërs superieur is oor die Afrikane. Katjavivi het gereageer op 'n Duitse televisie-dokumentêr wat bekend gemaak het dat die navorsers vir die dokumentêr meer as 40 skedels aan twee Duitse universiteite gekry het. Een van die skedels was waarskynlik dié van 'n Namahoofman wat op Haai-eiland naby Lüderitz gesterf het.

Dit het tot 1908 geduur voordat die Duitsers volle beheer oor die gebied kon verkry. Tydens die toppunt van die veldtog was ongeveer 19 000 Duitse troepe betrokke. In dieselfde tyd is diamante in die gebied ontdek en dit het die vooruitgang 'n groot hupstoot gegee. Dit was egter van korte duur. Die Duitse kolonie is oorgeneem en beset deur die Unie van Suid-Afrika in 1915 in een van die veldtogte van die Eerste Wêreldoorlog. Suid-Afrika het 'n mandaat van die Volkebond in 1919 onder die Verdrag van Versailles oor Suidwes-Afrika gekry.

Een hoofstuk in Thomas Pynchon se boek "V." (1963) handel oor die volksmoord op die Herero's. 'n Groep van die karakters in "Gravity's Rainbow" (Pynchon, 1974) is ook afstammelinge van die Herero's en daar word subtiel na die volksmoord verwys.

'n BBC dokumentêre rolprent kyk na die Herero/Nama-volksmoord en die omstandighede daar rondom.

'n Kort dokumentêr wat nog vervaardig word, "From Herero To Hitler: Planting the Seeds of a Future Genocide", sal kyk na hoe gebeure in Duits Suidwes-Afrika inskakel by die aksies van Nazi-Duitsland.




</doc>
<doc id="33885" url="https://af.wikipedia.org/wiki?curid=33885" title="Jonker Afrikaner">
Jonker Afrikaner

Jan Jonker Afrikaner (omstreeks 1785 – 18 Augustus 1861) was 'n Nama- en Oorlamkaptein.

Hy volg sy vader Jager Afrikaner in 1823 op as kaptein van die Nama. Ná sy dood is hy deur Christiaan Afrikaner opgevolg.



</doc>
<doc id="33890" url="https://af.wikipedia.org/wiki?curid=33890" title="Paralimpiese Winterspele 2010">
Paralimpiese Winterspele 2010

Die Paralimpiese Winterspele 2010 (Engels: "2010 Winter Paralympics", Frans: "Les Xes Jeux paralympiques d'hiver") is tussen 12 en 21 Maart 2010 in Vancouver, Kanada, aangebied. Enkele van die items is in die nabygeleë Whistler gehou. Dit was die tiende Paralimpiese Winterspele wat aangebied is en die tweede keer dat Paralimpiese Spele in Kanada beslis is. 'n Rekord van 44 lande het hieraan deelgeneem.

Die Olimpiese Winterspele 2010 is tussen 12 en 28 Februarie in Vancouver gehou.

As deel van 'n formele ooreenkoms tussen die Internasionale Paralimpiese Komitee en die Internasionale Olimpiese Komitee uit 2001 is die wenner van die bod vir die Olimpiese Winterspele 2010 ook die gasheer vir die Paralimpiese Winterspele 2010. Vancouver is op 2 Julie 2003 in Praag deur die Internasionale Olimpiese Komitee gekies as die gasheer vir die Olimpiese Winterspele in 2010. Ander kandidate was: Pyeongchang en Salzburg.

Die stemming het as volg verloop:

5 Paralimpiese sporte is tydens die Spele beoefen.

Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:
Suid-Afrika het aan hierdie Paralimpiese Winterspele deelgeneem, maar kon geen medaljes verower nie.

Hier is al die lande wat medaljes by die Spele verower het:



</doc>
<doc id="33891" url="https://af.wikipedia.org/wiki?curid=33891" title="Paralimpiese Winterspele 2014">
Paralimpiese Winterspele 2014

Die Paralimpiese Winterspele 2014 (Russies: Зимние Паралимпийские игры 2014, tr. "Zimniye Paralimpiyskiye igry 2014") is tussen 7 en 16 Maart 2014 in Sotsji, Rusland, aangebied. Tydens die geleentheid het 538 atlete uit 45 nasies aan 72 items in 5 verskillende sportsoorte deelgeneem. Dit was die elfde Paralimpiese Winterspele wat aangebied is en die eerste in Rusland.
Suid-Afrika het nie aan hierdie Paralimpiese Winterspele deelgeneem nie.

Die Olimpiese Winterspele 2014 is tussen 7 en 23 Februarie in Sotsji gehou.

As deel van 'n formele ooreenkoms tussen die Internasionale Paralimpiese Komitee en die Internasionale Olimpiese Komitee uit 2001 is die wenner van die bod vir die Olimpiese Winterspele 2014 ook die gasheer vir die Paralimpiese Winterspele 2014. Sotsji is op 4 Julie 2007 in Guatemala-stad deur die Internasionale Olimpiese Komitee gekies as die gasheer vir die Olimpiese Winterspele in 2014. Ander kandidate was: Pyeongchang en Salzburg.

Die stemming het as volg verloop:

5 Paralimpiese sporte is tydens die Spele beoefen.

Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:
Hier is al die lande wat medaljes by die Spele verower het:



</doc>
<doc id="33892" url="https://af.wikipedia.org/wiki?curid=33892" title="Paralimpiese Winterspele 2006">
Paralimpiese Winterspele 2006

Die Paralimpiese Winterspele 2006 (Italiaans: "IX Giochi paralimpici invernali") is tussen 10 en 19 Maart 2006 in Turyn, Italië, aangebied. Tydens die geleentheid het 474 atlete uit 38 nasies aan 58 items in 5 verskillende sportsoorte deelgeneem. Dit was die negende Paralimpiese Winterspele wat aangebied is.

Die Olimpiese Winterspele 2006 is tussen 10 en 26 Februarie in Turyn gehou.

As deel van 'n formele ooreenkoms tussen die Internasionale Paralimpiese Komitee en die Internasionale Olimpiese Komitee uit 2001 is die wenner van die bod vir die Olimpiese Winterspele 2006 ook die gasheer vir die Paralimpiese Winterspele 2006. Turyn is op 19 Junie 1999 in Seoel deur die Internasionale Olimpiese Komitee gekies as die gasheer vir die Olimpiese Winterspele in 2006. Ander kandidate was: Sion, Helsinki, Klagenfurt, Poprad-Tatry en Zakopane.

Die stemming het as volg verloop:

5 Paralimpiese sporte is tydens die Spele beoefen.

Die volgende tabel dui die Spele se daaglikse program aan. 'n Blou blokkie beteken dat wedstryde plaasgevind het, maar dat geen medaljes op die spel was nie. 'n Geel blokkie dui aan dat medaljes toegeken is, die getal dui op die getal medaljeparades wat die dag gehou is.

Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:
Suid-Afrika het aan hierdie Paralimpiese Winterspele deelgeneem, maar kon geen medaljes verower nie.

Hier is al die lande wat medaljes by die Spele verower het:



</doc>
<doc id="33893" url="https://af.wikipedia.org/wiki?curid=33893" title="Paralimpiese Winterspele 2002">
Paralimpiese Winterspele 2002

Die Paralimpiese Winterspele 2002 (Engels: "2002 Winter Paralympics") is tussen 7 en 16 Maart 2002 in Salt Lake City, Verenigde State, aangebied. Tydens die geleentheid het 415 atlete uit 36 nasies aan 92 items in 4 verskillende sportsoorte deelgeneem. Dit was die agste Paralimpiese Winterspele wat aangebied is en die eerste in Noord-Amerika.

Ragnhild Myklebust van Noorweë het vyf goue medaljes in ski en tweekamp gewen, wat hom die mees suksesvolle Paralimpiese atleet tot nog toe gemaak het met 22 medaljes (17 goues). Die Spele is gehou in die Rice-Eccles-stadion en die amptelike gelukbringer was Otto die otter.

Die Olimpiese Winterspele 2002 is tussen 8 en 24 Februarie in Salt Lake City gehou.

As deel van 'n formele ooreenkoms tussen die Internasionale Paralimpiese Komitee en die Internasionale Olimpiese Komitee uit 2001 is die wenner van die bod vir die Olimpiese Winterspele 2002 ook die gasheer vir die Paralimpiese Winterspele 2002. Salt Lake City is op 16 Junie 1995 in Boedapest deur die Internasionale Olimpiese Komitee gekies as die gasheer vir die Olimpiese Winterspele in 2002. Ander kandidate was: Östersund, Sion en Quebecstad.

Die stemming het as volg verloop:
Die Spele het bestaan uit vier dissiplines in drie Paralimpiese sportsoorte.


Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:
Suid-Afrika het aan hierdie Paralimpiese Winterspele deelgeneem, maar kon geen medaljes verower nie.

Die logo van die Paralimpiese Winterspele van 2002 in Salt Lake City bestaan uit drie duidelike merke. Die sfeer aan die bokant verteenwoordig die kop van die Paralimpiese atleet en simboliseer ook die wêreldwye eenheid van die Paralimpiese Beweging. Die twee breë "vloeistof"-lyne verteenwoordig die atleet in beweging. Die drie taegeuks (druppelvormige figure) onder die atleet maak die groen, rooi en blou merke van die Paralimpiese vlag na.

Die gelukbringer vir die Paralimpiese Winterspele van 2002 in Salt Lake City was Otto die otter. Antieke Indiaanse stamme het die otter as een van die magtigste diere beskou. Nadat die rivierotter amper uitgesterf het weens besoedeling en lokvalle is dit in Utah herbekendgestel en kan aan die oewers van die Greenrivier en naby die Brandende Ravyn (Flaming Gorge) Reservoir gesien word. Die Otter is gekies as die amptelike gelukbringer van die Salt Lake 2002 Paralimpiese Winterspele omdat dit lewenskrag en behendigheid verpersoonlik en omdat dit die gees van elke Paralimpiër verteenwoordig.

Hier is al die lande wat medaljes by die Spele verower het:



</doc>
<doc id="33894" url="https://af.wikipedia.org/wiki?curid=33894" title="Paralimpiese Winterspele 1998">
Paralimpiese Winterspele 1998

Die Paralimpiese Winterspele 1998 (Japannees: 第七回パラリンピック冬季競技大会 "Dai Shichi-kai Pararinpikku Tōkikyōgi Taikai") is tussen 5 en 14 Maart 1998 in Nagano, Japan, aangebied. Tydens die geleentheid het 562 atlete uit 31 nasies aan 122 items in 5 verskillende sportsoorte deelgeneem. Dit was die sewende Paralimpiese Winterspele wat aangebied is en die eerste buite Europa.

Die Olimpiese Winterspele 1998 is tussen 7 en 22 Februarie in Nagano gehou.

5 Paralimpiese sporte is tydens die Spele beoefen.

Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:
Dit was die eerste Paralimpiese Winterspele waaraan Suid-Afrika deelgeneem het, maar dié land kon geen medaljes verower nie.

Hier is al die lande wat medaljes by die Spele verower het:



</doc>
<doc id="33895" url="https://af.wikipedia.org/wiki?curid=33895" title="Paralimpiese Winterspele 1994">
Paralimpiese Winterspele 1994

Die Paralimpiese Winterspele 1994 (Noors: "Paralympiske vinterleker 1994") is tussen 10 en 19 Maart 1994 in Lillehammer, Noorweë, aangebied. Tydens die geleentheid het 469 atlete uit 31 nasies aan 133 items in 5 verskillende sportsoorte deelgeneem. Dit was die sesde Paralimpiese Winterspele wat aangebied is en die eerste, wat nie in dieselfde jaar van die Paralimpiese Somerspele gehou is nie.

Die Olimpiese Winterspele 1994 is tussen 12 en 27 Februarie in Lillehammer gehou.

5 Paralimpiese sporte is tydens die Spele beoefen.

Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is al die lande wat medaljes by die Spele verower het:



</doc>
<doc id="33896" url="https://af.wikipedia.org/wiki?curid=33896" title="Paralimpiese Winterspele 1992">
Paralimpiese Winterspele 1992

Die Paralimpiese Winterspele 1992 (Frans: "Les Ve Jeux paralympiques d'hiver") is tussen 25 Maart en 2 April 1992 in Tignes-Albertville, Frankryk, aangebied. Tydens die geleentheid het 365 atlete uit 24 nasies aan 79 items in 3 verskillende sportsoorte deelgeneem.

Dit was die vyfde Paralimpiese Winterspele wat aangebied is en die eerste, wat op dieselfde plek as die Olimpiese Winterspele gehou is, asook die eerste sedert die stigting van die Internasionale Paralimpiese Komitee (IPK) in 1989.

Die Olimpiese Winterspele 1992 is tussen 8 en 23 Februarie in Albertville gehou. Die Paralimpiese Somerspele 1992 is tussen 3 en 14 September in Barcelona aangebied, terwyl die Paralimpiese Spele vir geestelik gestremdes tussen 15 en 22 September in Madrid aangbied is.

3 Paralimpiese sporte is tydens die Spele beoefen.

Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is al die lande wat medaljes by die Spele verower het:



</doc>
<doc id="33897" url="https://af.wikipedia.org/wiki?curid=33897" title="Paralimpiese Winterspele 1988">
Paralimpiese Winterspele 1988

Die Paralimpiese Winterspele 1988 (Duits: "Paralympische Winterspiele 1988") is tussen 17 en 24 Januarie 1988 in Innsbruck, Oostenryk, aangebied. Tydens die geleentheid het 377 atlete uit 22 nasies aan 97 items in 4 verskillende sportsoorte deelgeneem.

Dit was die vierde Paralimpiese Winterspele wat aangebied is en die eerste Spele wat amptelik as "Paralimpiese Spele" bekend gestaan het, terwyl die Internasionale Paralimpiese Komitee (IPK) in 1989 gestig is. Hierdie was die laaste keer dat die Paralimpiese Winterpele nie op dieselfde plek as die Olimpiese Winterspele gehou is nie.

Die Olimpiese Winterspele 1988 is tussen 13 en 28 Februarie in Calgary, Kanada, gehou. Die Paralimpiese Somerspele 1988 is in Seoel, Suid-Korea, aangebied.

4 Paralimpiese sporte is tydens die Spele beoefen.

Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is al die lande wat medaljes by die Spele verower het:



</doc>
<doc id="33898" url="https://af.wikipedia.org/wiki?curid=33898" title="Paralimpiese Winterspele 1984">
Paralimpiese Winterspele 1984

Die Paralimpiese Winterspele 1984 (Duits: "Paralympische Winterspiele 1984"), destyds bekend as die 3de Olimpiese Winterspele vir Gestremdes, is tussen 14 en 20 Januarie 1984 in Innsbruck, Oostenryk, aangebied. Tydens die geleentheid het 419 atlete uit 21 nasies aan 107 items in 3 verskillende sportsoorte deelgeneem.

Dit was die derde Paralimpiese Winterspele wat aangebied is. Die naam "Paralimpiese Spele" is deur die Internasionale Olimpiese Komitee (IOK) in 1984 aanvaar, terwyl die Internasionale Paralimpiese Komitee (IPK) in 1989 gestig is.

Die Olimpiese Winterspele 1984 is tussen 8 en 19 Februarie in Sarajevo, Joego-Slawië, gehou. Die Paralimpiese Somerspele 1984 vir atlete met breinverlamming, gesigsgestremde atlete, atlete met amputasies en "les autres" is tussen 17 en 30 Junie in New York Stad, Verenigde State, aangebied, terwyl dié vir rolstoelatlete tussen 22 Julie en 1 Augustus in Stoke Mandeville, Verenigde Koninkryk, aangebied is.

3 Paralimpiese sporte is tydens die Spele beoefen.

Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is al die lande wat medaljes by die Spele verower het:



</doc>
<doc id="33899" url="https://af.wikipedia.org/wiki?curid=33899" title="Paralimpiese Winterspele 1980">
Paralimpiese Winterspele 1980

Die Paralimpiese Winterspele 1980 (Noors: "Paralympiske vinterleker 1980"), destyds bekend as die 2de Olimpiese Winterspele vir Gestremdes, is tussen 1 en 7 Februarie 1980 in Geilo, Noorweë, aangebied. Tydens die geleentheid het 199 atlete uit 18 nasies aan 63 items in 3 verskillende sportsoorte deelgeneem.

Dit was die tweede Paralimpiese Winterspele wat aangebied is. Die naam "Paralimpiese Spele" is deur die Internasionale Olimpiese Komitee (IOK) in 1984 aanvaar, terwyl die Internasionale Paralimpiese Komitee (IPK) in 1989 gestig is.

Die Olimpiese Winterspele 1980 is tussen 13 en 24 Februarie in Lake Placid, Verenigde State, gehou. Die Paralimpiese Somerspele 1980 is in Arnhem, Nederland, aangebied.

3 Paralimpiese sporte is tydens die Spele beoefen.

Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:
Hier is al die lande wat medaljes by die Spele verower het:



</doc>
<doc id="33900" url="https://af.wikipedia.org/wiki?curid=33900" title="Paralimpiese Winterspele 1976">
Paralimpiese Winterspele 1976

Die Paralimpiese Winterspele 1976 (Sweeds: "Paralympiska vinterspelen 1976"), destyds bekend as die 1ste Olimpiese Winterspele vir Gestremdes, is tussen 21 en 28 Februarie 1976 in Örnsköldsvik, Swede, aangebied. Tydens die geleentheid het 198 atlete uit 16 nasies aan 52 items in 2 verskillende sportsoorte deelgeneem.

Dit was die eerste Paralimpiese Winterspele wat aangebied is. Die naam "Paralimpiese Spele" is deur die Internasionale Olimpiese Komitee (IOK) in 1984 aanvaar, terwyl die Internasionale Paralimpiese Komitee (IPK) in 1989 gestig is.

Die Olimpiese Winterspele 1976 is tussen 4 en 15 Februarie in Innsbruck gehou. Die Paralimpiese Somerspele 1976 is in Toronto, Kanada, aangebied.

2 Paralimpiese sporte is tydens die Spele beoefen.

Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:
Hier is al die lande wat medaljes by die Spele verower het:



</doc>
<doc id="33901" url="https://af.wikipedia.org/wiki?curid=33901" title="Paralimpiese Somerspele 2000">
Paralimpiese Somerspele 2000

Die Paralimpiese Somerspele 2000 (Engels: "2000 Summer Paralympics") is tussen 18 en 29 Oktober 2000 in Sydney, Australië, aangebied. Tydens die geleentheid het 3 879 atlete uit 104 nasies aan 550 items in 19 verskillende sportsoorte deelgeneem. Dit was die elfde Paralimpiese Somerspele wat aangebied is en die eerste in die Suidelike Halfrond.

Die Suid-Afrikaanse span behaal 'n dertiende plek met 38 medaljes (dertien goud, twaalf silwer en dertien brons) en verbeter agt wêreldrekords.

Die Olimpiese Somerspele 2000 is tussen 15 September en 1 Oktober in Sydney gehou.

19 Paralimpiese sporte is tydens die Spele beoefen.
Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:
Hier is al die lande wat medaljes by die Spele verower het:



</doc>
<doc id="33902" url="https://af.wikipedia.org/wiki?curid=33902" title="Paralimpiese Somerspele 1996">
Paralimpiese Somerspele 1996

Die Paralimpiese Somerspele 1996 (Engels: "1996 Summer Paralympics") is tussen 16 en 25 Augustus 1996 in Atlanta, Verenigde State, aangebied. Tydens die geleentheid het 3 255 atlete uit 104 nasies aan 519 items in 19 verskillende sportsoorte deelgeneem. Dit was die tiende Paralimpiese Somerspele wat aangebied is.

Die Suid-Afrikaanse span verwys na hulself as die "amakrokokroko" en eindig vyftiende met 28 medaljes (tien goud, agt silwer en tien brons). Die span verbeter ook ses wêreldrekords en een Paralimpiese rekord.

Die Olimpiese Somerspele 1996 is tussen 19 Julie en 4 Augustus in Atlanta gehou.

19 Paralimpiese sporte is tydens die Spele beoefen.
Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is al die lande wat medaljes by die Spele verower het:



</doc>
<doc id="33903" url="https://af.wikipedia.org/wiki?curid=33903" title="Paralimpiese Somerspele 1992">
Paralimpiese Somerspele 1992

Die Paralimpiese Somerspele 1992 (Spaans: "Juegos Paralímpicos de Verano de 1992"; Katalaans: "Jocs Paralímpics d'estiu de 1992") is tussen 3 en 14 September in Barcelona gehou, terwyl die Paralimpiese Spele vir geestelik gestremdes tussen 15 en 22 September in Madrid gehou is. Tydens die geleentheid in Barcelona het 3 020 atlete uit 82 nasies aan sowat 487 items in 15 verskillende sportsoorte deelgeneem, terwyl tydens die geleentheid in Madrid 1 600 atlete uit 75 nasies aan 68 items in 5 verskillende sportsoorte deelgeneem het.

Dit was die negende Paralimpiese Somerspele wat aangebied is en die eerste sedert die stigting van die Internasionale Paralimpiese Komitee (IPK) in 1989.

Suid-Afrika word toegelaat om aan die Spele deel te neem na 'n 12 jaar skorsing as gevolg van apartheid en behaal 'n 27ste plek met agt medaljes (vier goud, een silwer en drie brons). Die span breek ook drie wêreldrekords en een Paralimpiese rekord.

Die Olimpiese Somerspele 1992 is tussen 25 Julie en 9 Augustus in Barcelona gehou. Die Paralimpiese Winterspele 1992 is in Albertville, Frankryk, aangebied.

15 Paralimpiese sporte is tydens die Spele beoefen.
Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is al die lande wat medaljes by die Spele verower het:



</doc>
<doc id="33904" url="https://af.wikipedia.org/wiki?curid=33904" title="Paralimpiese Somerspele 1988">
Paralimpiese Somerspele 1988

Die Paralimpiese Somerspele 1988 (Koreaans: hangoel: 서울 하계 패럴림픽; hanja: 서울 夏季 패럴림픽; "Seoul Hagye Paeleollimpik") is tussen 16 en 25 Oktober 1988 in Seoel, Suid-Korea, aangebied. Tydens die geleentheid het 3 044 atlete uit 60 nasies aan 733 items in 18 verskillende sportsoorte deelgeneem.

Dit was die agste Paralimpiese Somerspele wat aangebied is en die eerste Spele wat amptelik as "Paralimpiese Spele" bekend gestaan het, terwyl die Internasionale Paralimpiese Komitee (IPK) in 1989 gestig is. Dit was ook die eerste Paralimpiese Spele sedert die Spele van 1964 wat by dieselfde plek aangebied is as die Olimpiese Somerspele.

Dit was die laaste Spele waar Suid-Afrika weens sy Apartheidsbeleid nie kon deelneem nie.

Die Olimpiese Somerspele 1988 is tussen 17 September en 2 Oktober in Seoel gehou. Die Paralimpiese Winterspele 1988 is in Innsbruck, Oostenryk, aangebied.

18 Paralimpiese sporte is tydens die Spele beoefen.
Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is al die lande wat medaljes by die Spele verower het:



</doc>
<doc id="33905" url="https://af.wikipedia.org/wiki?curid=33905" title="Paralimpiese Somerspele 1984">
Paralimpiese Somerspele 1984

Die Paralimpiese Somerspele 1984 (Engels: "1984 Summer Paralympics"), destyds bekend as die Internasionale Spele vir Gestremdes, vir atlete met breinverlamming, gesigsgestremde atlete, atlete met amputasies en "les autres" is tussen 17 en 30 Junie in New York Stad, Verenigde State, gehou, terwyl dié vir rolstoelatlete tussen 22 Julie en 1 Augustus in Stoke Mandeville, Verenigde Koninkryk, gehou is. Tydens die geleentheid in die VSA het 1 800 atlete uit 45 nasies aan sowat 300 items in 15 verskillende sportsoorte deelgeneem, terwyl tydens die geleentheid in die VK 1 100 atlete uit 41 nasies aan 603 items in 10 verskillende sportsoorte deelgeneem het.

Dit was die sewende Paralimpiese Somerspele wat aangebied is. Die naam "Paralimpiese Spele" is deur die Internasionale Olimpiese Komitee (IOK) in 1984 aanvaar, terwyl die Internasionale Paralimpiese Komitee (IPK) in 1989 gestig is.

Suid-Afrika het nie aan die Paralimpiese Spele deelgeneem nie.

Die Olimpiese Somerspele 1984 is tussen 28 Julie en 12 Augustus in Los Angeles gehou. Die Paralimpiese Winterspele 1984 is in Innsbruck, Oostenryk, aangebied. 

Deelnemers is opgedeel in vyf gestremdheidskategorieë: Atlete met amputasies, atlete met breinverlamming, gesigsgestremde atlete, rolstoelatlete en "les autres" (die ander). Die rolstoelkategorie was vir atlete wat 'n rolstoel moet gebruik weens 'n ruggraatbesering. Party van die atlete met amputasies het egter ook in die rolstoelafdeling meegeding. Hierdie Spele was die eerste een waar 'n maraton vir die rolstoelatlete aangebied is. Die sewentien sportsoorte waarin meegeding is asook wie daaraan kon meeding is hier onder gelys:

Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:
Die onderstaande tabel is 'n gekombineerde medaljetabel van die kompetisies in Stoke Mandeville en New York:
Lande wat deelgeneem het, maar nie medaljes gekry het nie is:



</doc>
<doc id="33906" url="https://af.wikipedia.org/wiki?curid=33906" title="Paralimpiese Somerspele 1980">
Paralimpiese Somerspele 1980

Die Paralimpiese Somerspele 1980 (Nederlands: "Paralympische Zomerspelen 1980"), destyds bekend as die Olimpiese Spele vir Gestremdes, is tussen 22 Junie en 1 Julie 1980 in Arnhem, Nederland, aangebied. Tydens die geleentheid het 1 647 atlete uit 42 nasies aan 590 items in 13 verskillende sportsoorte deelgeneem.

Dit was die sesde Paralimpiese Spele wat aangebied is en die bedoeling was dat die spele, net soos die Olimpiese Somerspele 1980, die jaar in Moskou (Sowjetunie) gehou sou word. Maar die Sowjetse regering het geweier om hierdie Spele te hou. Die International Stoke Mandeville Games Federation (ISMGF) het die Spele aan Nederland gegee. Die naam "Paralimpiese Spele" is deur die Internasionale Olimpiese Komitee (IOK) in 1984 aanvaar, terwyl die Internasionale Paralimpiese Komitee (IPK) in 1989 gestig is.

Suid-Afrika kon nie aan die Spele deelneem nie omdat hulle weens die apartheidstelsel geskors is. Hulle kon eers 12 jaar later aan die Paralimpiese Somerspele van 1992 deelneem.

13 Paralimpiese sporte is tydens die Spele beoefen.
Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is al die lande wat medaljes by die Spele verower het:



</doc>
<doc id="33907" url="https://af.wikipedia.org/wiki?curid=33907" title="Paralimpiese Somerspele 1976">
Paralimpiese Somerspele 1976

Die Paralimpiese Somerspele 1976 (Engels: "1976 Summer Paralympics", Frans: "Les Ve Paralympiques d'été"), destyds bekend as die Torontolympiad – 1976 Olimpiade vir Liggaamlik Gestremdes, is tussen 4 en 12 Augustus 1976 in Toronto, Kanada, aangebied. Tydens die geleentheid het 1 271 atlete uit 40 nasies aan 448 items in 13 verskillende sportsoorte deelgeneem.

Dit was die vyfde Paralimpiese Spele wat aangebied is. Die naam "Paralimpiese Spele" is deur die Internasionale Olimpiese Komitee (IOK) in 1984 aanvaar, terwyl die Internasionale Paralimpiese Komitee (IPK) in 1989 gestig is.

Suid-Afrika helaal die negentiende plek met 'n totaal van 26 medaljes (ses goud, nege silwer en elf brons).

Die Olimpiese Somerspele 1976 is tussen 17 Julie en 1 Augustus in Montreal gehou. Die Paralimpiese Winterspele 1976 is in Örnsköldsvik, Swede, aangebied. 

13 Paralimpiese sporte is tydens die Spele beoefen.
Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is al die lande wat medaljes by die Spele verower het:



</doc>
<doc id="33908" url="https://af.wikipedia.org/wiki?curid=33908" title="Paralimpiese Somerspele 1972">
Paralimpiese Somerspele 1972

Die Paralimpiese Somerspele 1972 (Duits: "Paralympische Sommerspiele 1972"), destyds bekend as die XXIste Wêreldspele van die verlamdes, is tussen 2 en 11 Augustus 1972 in Heidelberg, Wes-Duitsland, aangebied. Tydens die geleentheid het 922 atlete uit 42 nasies aan 188 items in 10 verskillende sportsoorte deelgeneem.

Dit was die vierde Paralimpiese Spele wat aangebied is. Die naam "Paralimpiese Spele" is deur die Internasionale Olimpiese Komitee (IOK) in 1984 aanvaar, terwyl die Internasionale Paralimpiese Komitee (IPK) in 1989 gestig is.

Suid-Afrika behaal 'n vierde plek tydens die Spele net na Wes-Duitsland, die Verenigde State en die Verenigde Koninkryk met 41 medaljes (sestien goud, twaalf silwer en dertien brons).

Die Olimpiese Somerspele 1972 is tussen 26 Augustus en 11 September in München gehou.

10 Paralimpiese sporte is tydens die Spele beoefen.
Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is al die lande wat medaljes by die Spele verower het:


</doc>
<doc id="33909" url="https://af.wikipedia.org/wiki?curid=33909" title="Paralimpiese Somerspele 1968">
Paralimpiese Somerspele 1968

Die Paralimpiese Somerspele 1968 (Hebreeus: המשחקים הפאראלימפיים ה-3), destyds bekend as die 17de jaarlikse Internasionale Stoke Mandeville Spele, is tussen 4 en 13 November 1968 in Tel Aviv, Israel, aangebied. Tydens die geleentheid het 774 atlete uit 28 nasies aan 188 items in 10 verskillende sportsoorte deelgeneem.

Dit was die derde Paralimpiese Spele wat aangebied is en die bedoeling was dat die spele, net soos die Olimpiese Somerspele 1968, die jaar in Meksikostad (Meksiko) gehou sou word. Maar die Meksikaanse regering sien daarvan af vanweë die probleme waarmee hulle geworstel het. Die Israeliese regering het aangebied om die wedstryde in Tel Aviv te hou, 'n voorstel wat aanvaar is. Dus het hierdie spele die eerste in die Paralimpiese geskiedenis geword wat nie gelyktydig gehou is met die Olimpiese Spele nie. Die naam "Paralimpiese Spele" is deur die Internasionale Olimpiese Komitee (IOK) in 1984 aanvaar, terwyl die Internasionale Paralimpiese Komitee (IPK) in 1989 gestig is.

Suid-Afrika behaal 'n tiende plek tydens die Spele met 'n totaal van 26 medaljes (nege goud, tien silwer en sewe brons).

10 Paralimpiese sporte is tydens die Spele beoefen.
Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is al die lande wat medaljes by die Spele verower het:



</doc>
<doc id="33910" url="https://af.wikipedia.org/wiki?curid=33910" title="Paralimpiese Somerspele 1964">
Paralimpiese Somerspele 1964

Die Paralimpiese Somerspele 1964 (Japannees: 第二回パラリンピック夏季競技大会 "Dai Ni-kai Pararinpikku Kyōgi Taikai"), destyds bekend as die 13de jaarlikse Internasionale Stoke Mandeville Spele, is tussen 8 en 12 November 1964 in Tokio, Japan, aangebied. Tydens die geleentheid het sowat 236 atlete uit 20 nasies aan 143 items in 9 verskillende sportsoorte deelgeneem.

Dit was die tweede Paralimpiese Spele wat aangebied is en tot die Paralimpiese Somerspele van 1988 die laaste wat by dieselfde plek aangebied is as die Olimpiese Somerspele. Die naam "Paralimpiese Spele" is deur die Internasionale Olimpiese Komitee (IOK) in 1984 aanvaar, terwyl die Internasionale Paralimpiese Komitee (IPK) in 1989 gestig is.

Sover bekend was hierdie die eerste Paralimpiese Spele waaraan Suid-Afrika deelgeneem het. Suid-Afrika behaal 'n 6de plek met 19 medaljes. Hiervan was 8 goud, 8 silwer en 3 brons medaljes.

Die Olimpiese Somerspele 1964 is tussen 10 en 24 Oktober in Tokio gehou.

9 Paralimpiese sporte is tydens die Spele beoefen.
Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is al die lande wat medaljes by die Spele verower het:



</doc>
<doc id="33911" url="https://af.wikipedia.org/wiki?curid=33911" title="Paralimpiese Somerspele 1960">
Paralimpiese Somerspele 1960

Die Paralimpiese Somerspele 1960 (Italiaans: "I Giochi Paralimpici Estivi"), destyds bekend as die 9de jaarlikse Internasionale Stoke Mandeville Spele, is tussen 18 en 25 September 1960 in Rome, Italië, aangebied. Tydens die geleentheid het 209 atlete uit 23 nasies aan 113 items in 8 verskillende sportsoorte deelgeneem.

Dit was die eerste Paralimpiese Spele wat aangebied is en die eerste wat by dieselfde plek aangebied is as die Olimpiese Somerspele. Die naam "Paralimpiese Spele" is deur die Internasionale Olimpiese Komitee (IOK) in 1984 aanvaar, terwyl die Internasionale Paralimpiese Komitee (IPK) in 1989 gestig is.

Sover bekend het Suid-Afrika nie aan die Spele deelgeneem nie, maar was wel op die volgende Paralimpiese Spele in 1964 verteenwoordig.

Die Olimpiese Somerspele 1960 is tussen 15 Augustus en 11 September in Rome gehou.

8 Paralimpiese sporte is tydens die Spele beoefen.
Hier volg 'n alfabetiese lys van al die Nasionale Paralimpiese Komitees wat deelgeneem het. Waar beskikbaar word die getal atlete per land in hakies aangedui:

Hier is al die lande wat medaljes by die Spele verower het:



</doc>
<doc id="33918" url="https://af.wikipedia.org/wiki?curid=33918" title="Pretoria News">
Pretoria News

Die Pretoria News is 'n koerant wat deur Leo Weinthal (1865 - 1930) gestig is en die eerste keer op 11 Junie 1898 in Pretoria verskyn het. Die koerant het publikasie gestaak tydens die Tweede Vryheidsoorlog, maar verskyn sedertdien daagliks. Die koerant word hoofsaaklik in Gauteng versprei, met verspreindingsgebiede in Noordwes en Mpumalanga. Daar word gemiddeld 28 055 koerante daagliks verkoop met 'n gemiddeld van 86 000 lesers. 65% van die lesers is swart terwyl 33% blank is. Zingisa Mkhuma is die redakteur sedert 2007. Die titel behoort tans aan Independent Newspapers.




</doc>
<doc id="33921" url="https://af.wikipedia.org/wiki?curid=33921" title="Sowetan">
Sowetan

Die Sowetan is 'n dagblad wat in Suid-Afrika in Engels gepubliseer word. Sy teikenmark is die swart bevolking van hoofsaaklik die voormalige Transvaal. Die koerant is eers as 'n gratis weekblad in Soweto versprei, maar word 'n dagblad in 1981. Die Sowetan word deur Avusa Media Limited (voorheen Johnnic Publishing) besit.




</doc>
<doc id="33926" url="https://af.wikipedia.org/wiki?curid=33926" title="Perskor">
Perskor

Perskor (Die Perskorporasie van Suid-Afrika) was 'n Suid-Afrikaanse persgroep. Dit is op 1 April 1971 gevorm toe twee bestaande Afrikaanse uitgewersgroepe, Voortrekkerpers en die Afrikaanse Pers (1962) Beperk, saamgesmelt het. Albei die groepe was in die destydse Transvaal gesetel en het met die Nasionale Pers van Kaapstad meegeding. Hulle het, as 'n reël, maar na gelang van die redakteur se ingesteldheid in soverre die maatskappy se bestuur dit toegelaat het, die noordelike, behoudende standpunte binne die destydse Nasionale Party verteenwoordig teenoor Naspers wat die suidelike, verligte standpunte in die party verteenwoordig het.

Die mededingende Afrikaanse Sondagkoerante, "Die Beeld" (in Naspers se besit) en "Dagbreek" (in Perskor se besit), het reeds in 1970 saamgesmelt as "Rapport" om die bittere persstryd tussen die koerante te beëindig. Die verenigde koerant se eerste uitgawe het op 29 November 1970 verskyn. Die mediagroepe het elkeen die helfte van die nuwe koerant, waarvan die sirkulasie in 'n stadium meer as 500 000 was en by die "Sunday Times" kon kers vashou, beheer.

Sedert die stigting in 1974 van Naspers se dagblad "Beeld", wat in Johannesburg en Pretoria met Perskor se dagblaaiemoes meeding, het die oorspronklike vier dagblaaie van Perskor die een ná die ander verdwyn. Die vier was:

Perskor het in 1960 die Xhosa koerant "Imvo Zabantsundu", wat in 1884 gestig is, verkry. Die koerant het publikasie in 1998 gestaak. Die groep het ook die enigste Engelse dagblad wat tydens die apartheidsera die destydse Nasionale Party ondersteun het, "The Citizen", uitgegee. Dit is in 1976 deur Louis Luyt opgerig met geheime finansiering van die regering as teenvoeter vir wat die Nasionale Party as die "vyandiggesinde" Engelse pers beskou het.

Op 16 September 1974 tree Naspers met die eerste uitgawe van "Beeld" toe tot die Afrikaanse koerantmark in Transvaal. Die redaksie van die nuwe toetreder het gehoop op verkope van 100 000 per dag, maar teen Februarie 1975 het dit gedaal tot 21 568, die laagste maandsyfer in sy bestaan. Op 29 April 1975 is 102 402 koerante verkoop danksy die nuus oor die Foxstraatbeleg, maar die gemiddeld vir die ses maande Julie tot Desember 1975 (42 774) was steeds amper 20 000 minder as sy vernaamste mededinger, "Die Transvaler", se 61 641. Saam het die twee Afrikaanse oggendkoerante in Johannesburg die eens byna ondenkbare bereik deur met 'n gesamentlike sirkulasiesyfer van 104 000 net 27 000 minder as Johannesburg se Engelse oggendkoerant, die "Rand Daily Mail", te verkoop.

Die stryd om lesers tussen "Beeld" en "Die Transvaler" het daartoe gelei dat Perskor se bestuur fiktiewe syfers vir hulle drie Johannesburgse dagblaaie, "Die Vaderland", "Die Transvaler" en "The Citizen", geskep het. Die geknoei het in 1976 begin toe "Beeld" die eerste keer meer as 50 000 koerante oor 'n sesmaandetydperk verkoop het. Die hoogtepunt van die fiktiewe syfers was toe "Die Transvaler" op 1 Augustus 1980 op sy voorblad spog dat hy toe die grootste Afrikaanse dagblad in Suid-Afrika was met 'n sirkulasiesyfer vir die ses maande van Januarie tot Junie daardie jaar van 75 287. "Beeld" se werklike syfer was toe 64 901. Minder as twee maande later kom 'n Perskor-amptenaar in die geheim met die bedrog vorendag. Die Sirkulasie-Ouditburo (later Audit Bureau of Circulation – ABC) het die saak ondersoek en op 22 September 1980 bekendgemaak dat die jongste sesmaandesyfer vir "Die Transvaler" 21 306 hoër as die werklike was en "Die Vaderland" s'n 9 367. "The Citizen" s'n is met 6 999 verhoog. By verdere ondersoek blyk dit dat die werklike en fiktiewe verkoopsyfers selfs meer verskil het:

Die drie koerante se ABC-lidmaatskap is opgeskort en "Beeld" kon onmiddellik sy advertensietarief opstoot omdat dit toe in werklikheid die grootste Afrikaanse koerant in Transvaal was. P.J. Cillié, voorsitter van Naspers, het 'n informele gesprek versoek met Ben Schoeman, voorsitter van Dagbreektrust, wat Perskor beheer het. Dit is gehou op 1 Desember 1980 in Pretoria. Cillié wou skadevergoeding hê vir "Beeld" se verlies aan advertensie-inkomste, maar Schoeman het 'n samesmelting tussen die twee persgroepe voorgestel. Cillié was hierteen gekant en gesê die Nasionale Pers het 'n afkeer in so 'n monopolivorming. Perskor wou nie kopgee oor vergoeding nie. D.P. de Villiers van Naspers het in Januarie 1981 'n markverdeling in die Transvaal voorgestel met Naspers in die oggendmark en Perskor in die middagmark omdat die oggendmark vir laasgenoemde volgens hom nog nooit lonened wat nie, maar die middagmark wel. Naspers het later bereken sy verlies vanweë die fiktiewe syfers was R13,7 miljoen. Omdat Perskor skuld ontken het, het Naspers besluit om 'n eis in te stel.

Marius Jooste het tot sy dood in Oktober 1982 vasgeskop teen die gedagte van 'n markverdeling, maar was wel ten gunste van amalgamering van die twee persgroepe. In November 1982 voer die nuwe voorsitter van Perskor, Willem van Heerden, en twee lede van die Dagbreektrust-direksie gesprek met twee senior Naspers-amptenare. Cillié en De Villiers verwerp 'n Perskor-voorstel vir 'n oorkoepelende maatskappy om die twee oggendblaaie in Johannesburg oor te neem. Die teenwoordiges besluit nie op 'n markverdeling nie, maar tog dat adviseurs aan albei kant die geldwaarde van Perskor se onttrekking aan die oggendmark moet bereken.

Uiteindelik besluit Perskor om "Die Transvaler" aan die oggendmark te laat onttrek as Naspers sy eis om skadevergoeding terugtrek en R5 miljoen vir die ontruiming van die oggendmark betaal. Naspers was oortuig daarvan dat "Beeld" "Die Transvaler" mettertyd heeltemal sou kon onderkry, maar die direksie was bang "die eventuele aftakeling van "Die Transvaler" as oggendblad kon groot bitterheid (wek) by 'n belangrike deel van die Transvaalse lesende publiek waarop "Beeld" aangewese was. Dit kon nadelige gevolge ook op politieke gebied gehad het", aangesien albei koerante die Nasionale Party goedgesind was en op die party se ondersteuners vir lesers staatgemaak het.

Vanaf die tweede week in Februarie 1983 het "Die Transvaler" as middagblad na Pretoria geskuif waar Perskor se oggendkoerant, "Oggendblad" (wat van Julie tot Desember 1981 slegs 5 828 koerante op weekdae kon verkoop), en sy middagkoerant, "Hoofstad" (wat in dieselfde tydperk 13 628 koerante op weeksdae verkoop het, vergeleke met die Engelstalige "Pretoria News" se 24 876 op weeksdae), by "Die Transvaler" ingelyf is. Dit het "Beeld" as enigste Afrikaanse oggendkoerant in Johannesburg gelaat, hoewel dit ook in Pretoria en elders in Transvaal versprei is, en "Die Vaderland" as Johannesburg se Afrikaanse middagkoerant. Nadat "Die Transvaler" en "Die Vaderland" tot die ABC hertoegelaat is, was hulle weekdagverkoopsyfers vir die tydperk Julie tot Desember 1981 onderskeidelik 44 109 en 40 998, vergeleke met "Beeld" se 67 963. Die "Rand Daily Mail" het in daardie tydperk teruggesak tot 106 759, 5 000 minder as die toe nog twee Afrikaanse oggendkoerante, maar "Beeld" sou eers in 1988 oor 'n volle jaar op sy eie 'n sirkulasie van meer as 100 000 kon handhaaf.

Op 10 Februarie 1983 skryf "Die Vaderland" die markverdeling was onvermydelik. "Dit was 'n rasionele en logiese stap en dit is gedoen in die breë belang van Transvaalse Afrikaners." Net meer as vyf jaar later kom verdere rasionalisering toe "Die Vaderland" in Oktober 1988 ná 52 jaar ophou bestaan en met "Die Transvaler" verenig word. Dié koerant verdwyn vyf jaar later ook. Al kon "Beeld" lank 'n sirkulasie van meer as 100 000 handhaaf, kon die koerant nog nooit hoegenaamd na aan die gesamentlike sirkulasie van die destydse vyf Afrikaanse dagblaaie in Transvaal van meer as 170 000 kom nie.

Perskor was lank, voordat Naspers die leier in dié mark geword het, Suid-Afrika se grootste tydskrifuitgewer. Van die tydskrifte wat Perskor deur die Republikeinse Pers, met sy hoofkantoor in Durban, beheer het, was onder meer "Farmers' Weekly", "Personality", "Scope", "South African Garden and Home", "Darling", "Family Radio and TV", "Rooi Rose", "Your Family", "Bona", "Living and Loving", "Radio en TV Dagboek" en "Keur".

In 1995 skryf "Who Owns Who in the South African Print Media" Perskor se eienaars is die Dagbreektrust, die tabak-en-drank-reus Rembrandt en Nasionale Pers. "Gee "The Citizen" (oggenddagblad in Johannesburg) uit; "Transvaler" (aanddagblad in Pretoria) en talle weekblaaie en maandblaaie en tydskrifte. Perskor is ook betrokke by die uitgee van boeke."

Strawwe mededinging in 'n trae mark het Perskor van sy belangrikheid as uitgewer van koerante en boeke ontneem. Midde-in 'n felle aanslag van Naspers se "Beeld" het Perskor se vier Afrikaanse dagblaaie die een ná die ander gesluit. Teëspoed in die skryfbehoefte- en handboekafdeling het gelei tot 'n samesmelting in 1996 met Kagiso-uitgewery. Twee jaar later het Perskor beheer oor sy streekskoerante aan Caxton afgestaan. Perskor is amptelik op 30 Junie 1998 deur Caxton oorgeneem. In 1999 verkoop die nuwe eienaar sy 50%-aandeel in "City Press" en "Rapport" aan Naspers.





</doc>
<doc id="33927" url="https://af.wikipedia.org/wiki?curid=33927" title="Volksblad">
Volksblad

Volksblad is 'n Afrikaanse, Suid-Afrikaanse koerant wat in die Vrystaat en Noord-Kaap versprei word. Dit is die oudste Afrikaanstalige dagblad in die land. Sy hoofkantoor is in Bloemfontein geleë en die uitgewer is Media24.

Hoewel die koerant, vergeleke met Die Burger en Beeld 'n beskeie sirkulasie van 14 701 eksemplare per dag het (tweede kwartaal 2015), is die markpenetrasie onder Afrikaanssprekendes in die ylbevolkte provinsies Noord-Kaap en Vrystaat groot.

Die geskiedenis van Volksblad begin op 18 November 1904, toe die Nederlandse drukker Hendrik de Graaff op Potchefstroom die Nederlandse weekblad "Het Westen" stig. Die blad spits homself toe op die belange en die ontwikkeling van die Afrikanerbevolking in die voormalige Boererepublieke Oranje-Vrystaat en Transvaal, wat swaar tydens die Tweede Vryheidsoorlog (1899–1902) gely het. In Maart 1915 word die nasionalistiese blad herdoop tot Het Volksblad en in 1916 verskuif sy hoofkantoor na Bloemfontein. In 1917 verander die naam weer, na Die Volksblad, en begin die blad om in Afrikaans te skryf. In 1925 word Die Volksblad 'n dagblad.

Sedert die jare negentig begin Volksblad sy fokus verbreed om ook ander bevolkingsgroepe as sy tradisionele wit leserskorps in te sluit.





</doc>
<doc id="33930" url="https://af.wikipedia.org/wiki?curid=33930" title="Sunday Times">
Sunday Times

Sunday Times is 'n Engelse koerant wat elke Sondag deur Avusa Media Limited uitgegee word. Die koerant het 'n geouditeerde sirkulasie van 504 000 eksemplare en 'n weeklikse leserstal van 3,2 miljoen mense, wat dit die grootste naweekkoerant in Suid-Afrika maak. Die koerant is in 1906 gestig.

Die koerant is bekend vir hulle kritiek teen die regering. Voorbeelde hiervan:




</doc>
<doc id="33932" url="https://af.wikipedia.org/wiki?curid=33932" title="British Airways">
British Airways

British Airways PLC (kort BA) is die grootste lugredery in die Verenigde Koninkryk wat in April 1974 met die samesmelting van "British Overseas Airways Corporation" (BOAC, gestig in 1939), "British European Airways" (BEA, gestig in 1946) en hul dogtermaatskappye gevorm is. BA is oorspronklik as staatsonderneming bedryf en in 1987 geprivatiseer.

BA se belangrikste dogtermaatskappye sluit "British Airways Associated Companies" (wat plaaslike en streekslugrederye asook hotelle bestuur) en "British Airways World Cargo", 'n verskaffer van verskeie pos-, koerier- en vragdienste, in. Die lugredery se hoofkwartier is naby Heathrow-lughawe in Harmondsworth in die Londense borough Hillingdon gesetel.

Die vloot van British Airways bestaan in Desember 2016 uit 268 vliegtuie, plus 73 op bestelling.




</doc>
<doc id="33935" url="https://af.wikipedia.org/wiki?curid=33935" title="Vredeskerk (Potsdam)">
Vredeskerk (Potsdam)

Die Evangelies-Lutherse Vredeskerk (Duits: "Friedenskirche") in die kasteeltuin van Sanssouci in Potsdam (deelstaat Brandenburg, Duitsland) is in die sogenaamde Marly-tuin by die Groen Hek geleë. Die kerk is volgens planne van die hofargitek Ludwig Persius na aanleiding van die Pruisiese koning Friedrich Wilhelm IV se voorstel opgerig. Die koning, wat as 'n hoogs begaafde kunstenaar bekend gestaan het, was ook aktief by die boubedrywighede betrokke. Die gebouekompleks is deur Noord-Italiaanse kloosterargitektuur geïnspireer.

Ná Persius se ontydige afsterwe in 1845 het die argitek Friedrich August Stüler die opdrag gekry om met die bouprojek, wat onder die leiding van Ferdinand von Arnim en Ludwig Ferdinand Hesse gestaan het, voort te gaan. Drie jaar ná die hoeksteenlegging op 14 April 1845 is die sakrale gebou op 24 September 1848 ingewy. Die boubedrywighede by die bygeboue het egter tot in 1854 voortgeduur.

Die Vredeskerk is na aanleiding van 'n Vroeg-Christelike geïdealiseerde kopergravure van die San Clemente-kerk in Rome as 'n suilebasiliek met drie skepe sonder dwarsskip uitgevoer en van 'n vrystaande campanile (kloktoring) voorsien. Die hoofskip met 'n hoogte van 13,5 meter toring bo-oor die sybeuke wat net half so breed is. Die oorgang tot die sybeuke word met arkades aangedui.

Die gelowige koning Friedrich Wilhelm IV het gewens dat die plafon in die binneruimte van plat panele gemaak sou word. Die panele is met goue sterre teen 'n blou agtergrond versier. Die koning het Vroeg-Christelike kerkgeboue, wat oorspronklik uit markhalle en geregsgeboue ontwikkel het, as uiters geskikte argitektoniese voorbeelde beskou.

Die koornis word oorheers deur 'n Venesiaanse mosaïek wat uit die eerste derde van die 13de eeu dateer. Dit het oorspronklik deel uitgemaak van Santa Cipriana, 'n kerkgebou van die abdy San Cipriano di Murano op die eiland Murano naby Venesië wat in 1108 ingewy en in 1840 afgebreek is. Friedrich Wilhelm IV het die mosaïek vir 385 talers gekoop toe hy nog kroonprins was en per skip na Potsdam laat vervoer.

Die mosaïek beeld die tronende Christus met die "Boek van die Lewe" wat sy regterhand uitsteek om die gelowiges te seën. Maria en Johannes die Doper staan aan sy linker- en regterkant. Die dissipels en die naamheilige van Santa Cipriana, die martelaar Cyprianus wat in 258 onthoof is, staan aan die buitekante. Cyprianus is in vol biskopsornaat uitgebeeld.

Die toppunt van die plafon se halfrond is met 'n duif versier wat die Heilige Gees versinnebeeld. Die lam, 'n Christussimbool, verskyn bo-oor die hoofde van die aartsengels Raphael en Michael. By die halfrond van die koornis is 'n Latynse inskripsie aangebring wat volgens Martin Luther se Duitse vertaling lui: "Herr, ich habe lieb die Stätte deines Hauses und den Ort, da deine Ehre wohnt".

Die altaarciborium rus op vier donkergroen suile wat van Siberiese jaspissteen gemaak is. Die ciborium – 'n geskenk van die Russiese tsaar Nikolaas I, 'n skoonbroer van die Pruisiese koning – is in 1842 in die Vredeskerk geplaas. Die voormalige doopkapel is in 'n uitbreiding van die regterkantse sybeuk geleë. Die seshoekige doopvont is in 1965 in die kerksaal verplaas.

Die sakristie in die linkerkantse sybeuk vorm die argitektoniese pendant vir die doopkapel. Ná Friedrich Wilhelm IV se afsterwe het dit tydelik as mausoleum gedien waar ook ander lede van die Hohenzollern-dinastie ter ruste gelê is. Die seuns van keiser Friedrich III en sy eggenote Victoria, die prinse Sigismund en Waldemar, is hier tot in 1892 opgebaar. In 1920 is die jongste seun van die laaste Duitse keiser Wilhelm II, prins Joachim (1890–1920), in die sakristie begrawe. Ná 1931 is sy sterflike oorskot na die "Antikentempel" oorgebring.

Die koninklike grafkelder is onder twee marmertafels geleë wat voor die trap na die altaarruimte in die vloer ingelaat is. Friedrich Wilhelm IV is ná 'n reeks beroertes op 2 Januarie 1861 oorlede. Ná die grafkelder se inwyding in Oktober 1864 is sy sarkofaag hier geplaas. Die koning se hart is egter in die mausoleum van die Charlottenburg-kasteel te Berlyn begrawe.

In 1873 is ook sy eggenote Elisabeth Ludovika oorlede. Albei sarkofae, wat van Engelse tin gemaak is, dra dieselfde inskripsie soos die marmertafels in die kerkvloer: "Hier ruhet in Gott, seinem Heilande, in Hoffnung einer seeligen Auferstehung und eines gnädigen Gerichts, allein begründet auf das Verdienst Jesu Christi unseres Allerheiligsten Erlösers und Einigen Lebens".

In dieselfde jaar, toe die grafkelder ingewy is, is ook die vloer in die kerksaal voltooi. Soos die koning gewens het, is die vloer met 'n ineengestrengelde band sonder einde versier wat die ewigheid versinnebeeld.

Die vrystaande campanile aan die suidelike kant met 'n hoogte van 42 meter is volgens die voorbeeld van die kerktoring van Santa Maria di Cosmedin in Rome ontwerp. 'n Aedicula aan die oostelike kant toon 'n fresko van Eduard Steinbrück wat Jesus in Getsemane uitbeeld. Die toring beskik oor sewe oop verdiepings. Die vier klokke, wat die name Gratia, Clementia, Pax en Gloria dra, weerklink vanuit die derde verdieping oor die klokwerk. Behalwe vir die kleinste is die klokke in 1917 en 1945 almal uit die toring verwyder om vir die krygstuigvervaardiging ingesmelt te word, maar kon aan hul lot ontsnap.

'n Oop voorportaal of narthex langs die westelike portaalkant lei tot 'n binnehof (atrium). Die Christusstandbeeld op die fontein, wat meer as lewensgroot is, is 'n namaaksel van die oorspronklike marmerkunswerk wat in 1821 deur Bertel Thorvaldsen geskep is en vandag in die Kopenhaagse Vrouekerk staan. Die Oud-Griekse inskripsie op die fontein se kant lui: "Maak jouself skoon van sondes, en nie net jou gelaat nie". Die binnehof word deur 'n arkade omsluit.


</doc>
<doc id="33937" url="https://af.wikipedia.org/wiki?curid=33937" title="Hifikepunye Pohamba">
Hifikepunye Pohamba

Hifikepunye Lucas Pohamba (gebore op 18 Augustus 1935 in Okanghudi in die distrik Ohangwena in Noord-Namibië) is 'n Namibiese politikus wat tussen 2005 en 2015 as tweede president van Namibië gedien het. Hy het die Namibiese presidensiële verkiesing van 2004, as kandidaat van die regerende SWAPO, oorweldigend gewen. Hy het die amp van president in Maart 2005 amptelik beklee en het gedien tot 2015. Hy was ook die president van SWAPO tussen November 2007 en April 2015.

As kind het Pohamba in die Anglikaanse Kerk van Suider-Afrika groot geword. Na sy skoolloopbaan het hy, van 1956 tot 1960 in die Tsumeb myn gewerk. Op die ouderdom van 25 was Pohamba 'n stigterslid van SWAPO in 1960. In Junie 1961 is hy gearresteer op aanklagte van politieke oproerigheid. Hy is daarna skuldig bevind deur 'n stamhof in Ohangwena, in die openbaar gegesel en beveel om die area te verlaat. Hy het na Tanganjika gevlug waar hy die res van SWAPO se leierskap opgesoek het.

In September 1964 is Pohamba na Lusaka gestuur om 'n SWAPO kantoor in Noord-Rhodesië (nou Zambië) te open. In 1966 is Pohamba en Sam Nujoma uit die land verban en in daardie tyd het hy Nujoma se grootste vertroueling geword. In 1969 is hy verkies as 'n lid van SWAPO se Sentrale Komitee en is hy aangestel as adjunk-administratiewe sekretaris van die party. Teen 1977 is hy verkies as die party se Sekretaris van Finansies. Van 1979 tot 1981 was hy in beheer van SWAPO-aangeleenthede in Zambië, waarna hy na die party se hoofkwartier in Luanda, Angola, gestuur is, waar hy gebly het tot SWAPO beheer oor Namibië gekry het in 1989. Gedurende sy tyd in Luanda het hy vir 'n tydjie in die politiek gestudeer in die Sowjetunie. Hy was in beheer van SWAPO se verkiesingsveldtog in 1989 en was 'n SWAPO-lid van die Grondwetgewende Vergadering, wat geduur hat van November 1989 tot Maart 1990, voordat hy 'n lid van die Nasionale Vergadering geword het met Namibië se onafhanklikheid in Maart 1990. Van Maart 1990 tot 1995 was hy Minister van Binnelandse Sake, van 1995 tot 1997 Minister van Visserye en Marine Hulpbronne, en Minister sonder Portfolio van 1997 tot Maart 2000. In 1997 is hy gekies as Sekretaris-Generaal van SWAPO en in 2002 as die adjunkpresident. Op 26 Januarie 2001 is hy aangewys as Minister van Grond, Hervestiging en Rehabilitasie, 'n posisie wat hy tot sy presidentskap beklee het.

Onder Pohamba se Ministerskap van Grond, Hervestiging en Rehabilitasie het Namibië 'n beleid van gedeeltelike grond-onteiening van blanke grondeienaars na nie-blankes wat sonder grond was, begin. Hierdie beleid het die vorige beleid van "gewillige koper-gewillige verkoper" vervang. In hierdie opsig is hy as 'n bondgenoot van die Zimbabwiese president Robert Mugabe beskou.

Pohamba is op 'n buitengewone SWAPO-kongres in Mei 2004 gekies as die party se presidensiële kandidaat vir die 2004-verkiesings. Hy het 213 uit 526 stemme gekry in die eerste rondte van stemming; in die tweede rondte, wat gehou is op 30 Mei, het hy met 341 stemme teen 167 vir Hidipo Hamutenya gewen, nadat hy nagenoeg al die stemme vir die derde kandidaat, Nahas Angula, gewerf het. In die presidensiële verkiesing wat gehou is op 15 en 16 November 2004, het Pohamba met 79,44% van die stemme gewen, in wat beskryf is as 'n weghol-oorwinning, maar ook deur die opposisie as gebrekkig afgemaak is. Pohamba is deur Sam Nujoma ondersteun, wat op die tydstip besig was met sy derde termyn van vyf jaar; Pohamba is beskryf as Nujoma se persoonlik uitgesoekte opvolger. Hy het die presidentskap op 21 Maart 2005 opgeneem en het homself sedertdien onderskei deur versigtig dog beslissend op te tree teen korrupsie.

Hoewel daar gespekuleer is dat Nujoma weer herverkies wou word as die president van SWAPO in 2007, en dan weer aan die presidentsverkiesing van 2009 deel sou neem, het hy hierdie gerugte vroeg in Oktober 2007 ontken toe hy gesê het dat hy beplan om af te tree as party-leier ten gunste van Pohamba. Op 29 November 2007 is Pohamba gekies as president van SWAPO by 'n party-kongres; hy was die enigste kandidaat dus was dit nie nodig om te stem nie. Nujoma het gesê dat hy die "fakkel en die mantel van leierskap aan kameraad Pohamba oorgee". Die kongres het Pohamba ook verkies as die enigste kandidaat vir die 2009 presidensiële verkiesing.


</doc>
<doc id="33939" url="https://af.wikipedia.org/wiki?curid=33939" title="Baton Rouge">
Baton Rouge

Baton Rouge is die hoofstad en tweede grootste stad van die Amerikaanse deelstaat Louisiana. Die naam Baton Rouge kom van die Franse "Bâton-Rouge", wat "rooi stok" beteken.

Die stad is langs die Mississippirivier geleë en is 'n belangrike seehawe en nywerheidsentrum. Dit is sedert 1849 die hoofstad van Louisiana. Voor dit was New Orleans die hoofstad gewees.

Baton Rouge het ongeveer 225 000 inwoners. Dit beskik oor twee universiteite: die "Louisiana State University" en die "Southern University".



</doc>
<doc id="33945" url="https://af.wikipedia.org/wiki?curid=33945" title="Paralimpiese Somerspele 2008 medaljes">
Paralimpiese Somerspele 2008 medaljes

Tydens die Paralimpiese Somerspele 2008 in Beijing, China is verskeie goue, silwer en brons medaljes aan atlete met liggaamlike gestremdhede toegeken 

Die onderstaande tabel is gesorteer volgens goue medaljes verower, dan silwer en laastens brons medaljes. As lande daarna nog gelyk is word hulle alfabeties gelys. Die gasheerland se medaljes word met 'n blou agtergrond aangedui.



</doc>
<doc id="33948" url="https://af.wikipedia.org/wiki?curid=33948" title="FSV Bentwisch">
FSV Bentwisch

• Amptelike klubwerf


</doc>
<doc id="33952" url="https://af.wikipedia.org/wiki?curid=33952" title="PSV Eindhoven">
PSV Eindhoven

PSV ("Philips Sport Vereniging") is 'n professionele sokkerklub in Eindhoven wat op 31 Augustus 1913 as sportvereniging vir Philips se werknemers gestig is. Die span se tuisveld is die Philips Stadion (kapasiteit: 35 000 sitplekke). PSV is al 22 keer as die kampioen van Nederland gekroon en is ook tans kampioen. Hulle het ook in 1988 die Europa-beker gewen en negen keer die nasionale beker huis toe geneem. Sedert seisoen 2013/14 speel hulle tweede span in die Eerste divisie (die tweede nasionale afdeling).





</doc>
<doc id="33958" url="https://af.wikipedia.org/wiki?curid=33958" title="Maseru">
Maseru

Maseru is sedert 1884 die hoofstad en grootste stad in Lesotho. Die stad het 'n bevolking van 227 880 in 2006 gehad met 'n oppervlakte van 138 km². Maseru grens aan Suid-Afrika, waar meeste van die stad se bevolking werk. Dit is 'n relatief klein stad (per oppervlakte) en is selfs kleiner as Ladybrand. Die stad lê langs die Caledonrivier (Mohokare-rivier in Lesotho). Die naam Maseru beteken "plek van die rooi sandklip" in Suid-Sotho.

Maseru is in 1869 deur die Britte gestig nadat die Verenigde Koninkryk Basoetoland geannekseer het.



</doc>
<doc id="33962" url="https://af.wikipedia.org/wiki?curid=33962" title="MS-DOS">
MS-DOS

MS-DOS (Engels vir "Microsoft Disk Operating System") was een van die eerste bedryfstelsels vir persoonlike rekenaars.

Toe IBM sy IBM-PC ontwikkel het sou hulle aanvanklik hul eie bedryfstelsel geskryf het, terwyl die BASIC-interpreteerder deur Microsoft voorsien sou word. Toe hulle eie bedryfstelsel egter nie vlot nie, wend IBM hulself tot Microsoft en sluit 'n kontrak om die bedryfstelsel te ontwikkel. Bill Gates besluit om nie van nuuts af te begin nie, maar soek na 'n geskikte produk wat verder aangepas kan word.

Microsoft koop uiteindelik QDOS (SPC se "Quick and Dirty Operating System" wat van CP/M afgelei is), waarvoor Microsoft 'n bedrag van 50 000 dollar betaal. Microsoft pas die bedryfstelsel volgens IBM se spesifikasies aan, waarna die produk deur IBM as PC-DOS verkoop word.

In die kontrak met IBM staan egter dat Microsoft ook self die produk aan derde partye mag verkoop. Microsoft doen hierdie onder die naam MS-DOS. Toe PC-klone wat op die IBM-PC gebaseer is op die mark kom, word MS-DOS gou populêr en begin Bill Gates stadig maar seker om sy fortuin op te bou.

Windows 95, Windows 98 en Windows ME maak van MS-DOS gebruik om te begin (die BOOT-proses), waarna die grafiese laag beheer oorneem. MS-DOS is nie 'n multitaak bedryfstelsel nie, wat beteken dat slegs 'n enkele program op 'n slag kan loop. Deur die gebruik van virtuele verwerkers (in praktyk die V86-modus van die 80386-verwerker en hoër) is dit egter moontlik om verskillende MS-DOS-programme gelyktydig in hul eie virtuele rekenaars te loop. Hierdie metode is egter problematies omdat baie MS-DOS-programme die rekenaarhardeware direk wil aanspreek. 'n Gevorderde bedryfstelsel kan dit toelaat, maar stabiliteit word ingeboet.

Tensy 'n drywer 'n funksie virtualiseer, laat Windows 3.x en 9x direkte kommunikasie met die hardeware toe. Die Windows NT-bedryfstelsels laat dit egter glad nie toe nie.

Die ontwikkeling van MS-DOS is lankal reeds gestaak. Die laaste alleenstaande weergawe was weergawe 6.22. Vanaf weergawe 7.0 is MS-DOS nie meer 'n losstaande bedryfstelsel nie, maar is regstreeks in Windows geïntegreer. MS-DOS is nog redelik sigbaar in Windows 95 en 98, maar in Windows ME is al die spore daarvan uitgewis.




</doc>
<doc id="33964" url="https://af.wikipedia.org/wiki?curid=33964" title="Gaborone">
Gaborone

Gaborone (Gaberones tot 1969; Tswana: [χabʊˈrʊnɛ]; Engels: [ˌɡæbəˈroʊniː]) is die hoofstad en grootste stad van Botswana. Dié stad het 'n bevolking van 231 626 in 2011 gehad (10% van Botswana se bevolking) en beslaan 'n oppervlakte van 169 km². Die stad is in 1964 as beplande stad gestig en dié stad se eerste burgemeester was J. D. Jones. Dit is na Kgosi Gaborone, 'n Botswana-hoofman, genoem.
In 1890 het Cecil John Rhodes Gaberones gekies om 'n koloniale fort te huisves. In die fort het Cecil John Rhodes die Jameson-inval beplan.

In 1965 is die hoofstad van die Betsjoeanaland-protektoraat van Mafeking ná Gaberones verskuif. Oorspronklik is Lobatse as nuwe hoofstad vir 'n onafhanklike Botswana voorgestel, maar weens sy nabyheid aan 'n varswaterbron, sy ligging aan die spoorlyn na Pretoria, sy sentrale ligging tussen die plaaslike stamme en sy gebrek aan assosiasie met die omliggende stamme is Gaborone as hoofstad gekies. Die stad se naam is in 1969 van Gaberones tot Gaborone verander.

Gaborone dien as politieke en ekonomiese hoofstad van Botswana met talle maatskappye wat hul setels in die stad het. Die Botswana-aandelebeurs is hier geleë. Dit vorm sy eie distrik, maar dien ook as hoofstad van die omliggende Suidoosdistrik. In dié stad is die parlement van Botswana en dié land se belangrikste lughawe, die Sir Seretse Khama Internasionale Lughawe, geleë. Die Suider-Afrikaanse Ontwikkelingsgemeenskap se hoofkwartier is ook hier geleë.

Gaborone is in die suidooste van Botswana aan die Notwanerivier sowat 15 km noordwes van die grens tussen Suid-Afrika en Botswana geleë. Die plaaslike bevolking verwys dikwels na die stad as "Gabs". Naas Setswana en Engels, Botswana se twee amptelike tale, word in Gaborone nog ander tale soos Kalanga en Kgalagadi gebesig.




</doc>
<doc id="33966" url="https://af.wikipedia.org/wiki?curid=33966" title="FC Groenwit Wolfen">
FC Groenwit Wolfen

In 1957 het die klub weer sy naam verander deur die “Afga” uit te laat (die maatskappy se fabrieke in Oos-Duitsland is deur die kommunistiese regering genasionaliseer en na "ORWO" herdoop), nadat daar met "BSG Aktivist Sandersdorf" saamgesmelt is. Die klub was relatief suksesvol in die DDR – daar is 24 seisoene in die DDR-liga deurgebring (die Oos-Duitse tweede liga) en in 1956 is die kwarteindstryd van die FDGB-beker gehaal deur SC Lok Leipzig in die ronde van 16 te verslaan. Die klub is in die kwarteindstryd deur ASK Voorwaarts Berlyn uitgeskakel.

In 1990 is die klub herdoop as "SG Chemie Wolfen" en op 21 Januarie 1994 het die sokkerafdeling onafhanklik geraak as "FC Groenwit Wolfen". 

• Amptelike klubwerf


</doc>
<doc id="33968" url="https://af.wikipedia.org/wiki?curid=33968" title="Potsdam, Oos-Kaap">
Potsdam, Oos-Kaap

Potsdam is 'n dorp in die Oos-Kaapse munisipaliteit Buffalo City (wat onder meer Oos-Londen en King William's Town insluit). Die dorp, wat halfpad tussen Oos-Londen en King William's Town en naby die N2-snelweg geleë is, is na die Duitse garnisoenstad Potsdam (tans die hoofstad van die deelstaat Brandenburg) genoem.

Die hoofkampus van die Grens-technikon was geleë in Potsdam. In 2005 het dié technikon, die Technikon Oos-Kaap en die Universiteit van Transkei saamgesmelt om die Walter Sisulu-Universiteit te vorm.



</doc>
<doc id="33969" url="https://af.wikipedia.org/wiki?curid=33969" title="Alexander-Newski-gedenkkerk">
Alexander-Newski-gedenkkerk

Die Russies-Ortodokse Alexander-Newski-gedenkkerk op die Kapellenberg in die noorde van Potsdam (deelstaat Brandenburg, Duitsland) is tussen 1826 en 1829 op bevel van die Pruisiese koning Friedrich Wilhelm III vir die Russies-gebore soldate van die koor in die Russiese Kolonie Alexandrowka opgerig.

Die sakrale gebou in die Oud-Russiese boustyl, wat volgens ontwerpe van die Sint Petersburgse hofargitek Wassili Petrowitsj Stassow opgerig en deur Karl Friedrich Schinkel van klassisistiese stylelemente voorsien is, het die nou bande tussen Pruise en Rusland versinnebeeld. Ter nagedagtenis aan die Russiese tsaar Alexander I, wat in 1825 oorlede is, is die kerk na sy naamheilige Alexander Jaroslawitsj Newski, 'n Russiese vors wat in die 16de eeu heilig verklaar is, genoem.

Die Alexander-Newski-gedenkkerk is die oudste Russies-Ortodokse kerkgebou in Wes-Europa wat volgens die Oud-Russiese boukuns ontwerp is en 'n voorbeeld van die vroeë Russiese historisme. As deel van die Russiese Kolonie Alexandrowka is die kerk in 1999 deur Unesco tot wêrelderfenis verklaar.


</doc>
<doc id="33970" url="https://af.wikipedia.org/wiki?curid=33970" title="Pous Urbanus IV">
Pous Urbanus IV

Urbanus IV was die 182ste pous van die Rooms-Katolieke Kerk van 1261 tot 1264.

Pous Urbanus IV is gebore as Jacques Pantaléon ongeveer in 1195 in Troyes, Frankryk. Hy was die seun van 'n skoenmaker en soos Pous Urbanus V en Pous Urbanus VI was hy nie 'n kardinaal toe hy verkies is nie. Hy het teologie en regte studeer in Parys en was eers kanunnik en later aartsbiskop van Luik. Op die eerste konsilie van Lyon het hy onder die aandag van Pous Innocentius IV gekom en op twee sendings na Duitsland gestuur. Hy het die verdrag van Christburg tussen die heidense Pruise en die Duitse Orde tot stand gebring. Hy word biskop van Verdun in 1253 en in 1255 maak Pous Alexander IV hom patriarg van Jerusalem. Hy het teruggekeer van Jerusalem, waar die Christene in moeilike omstandighede was en probeer hulp soek in Viterbo toe Pous Alexander IV sterf. Na 'n sedis vacatio van drie maande word Pantaléon verkies deur agt kardinale van die kollege van kardinale. Op 29 Augustus 1261 volg hy Pous Alexander IV op en regeer tot sy dood op 2 Oktober 1264. Hy word opgevolg deur Pous Clemens IV. 
Die naam ‘Urbanus’ beteken 'beskaafde'.

Pous Urbanus IV is op 4 September 1261 gekroon. Hy het meestal in Orvieto en Vitebo gebly en Rome waarskynlik nooit eers besoek nie. Die Latynse keiserryk van Konstantinopel het aan sy einde gekom met die verowering van die stad deur die Grieke onder leiding van keiser Michael IV Palaeologos. Pous Urbanus het vergeefs probeer om 'n kruistog te organiseer om die Latynse keiserryk te herstel. Op 11 Augustus 1264 het Urbanus die fees van "Corpus Christi" (die liggaam van Christus) ingestel. Die pous het ook veertien nuwe kardinale aangestel onder andere die latere Pous Clemens IV, Pous Martinus IV en Pous Honorius IV.

Italië het Urbanus IV se volle aandag vereis. Sy voorganger Pous Alexander IV het nie veel aandag gegee aan die stryd teen die Hohenstaufen en dit het ontaard in 'n stryd tussen die Ghibellyne (keisergesindes) en die Welfe (pousgesindes). Die pous se militêre bevelvoerder was condottiere Azzo d'Este, aan die hoof van die magte van die stede Mantua en Ferrara. Aangesien Manfred 'n eis gehad het teen die stede van Lombardye, het die pous die kroon van die Sisilië aan Karel van Anjou gegee op 15 Augustus 1264. Die pous het Karel skepe en soldate belowe en Karel wat die Provence as erfgoed van sy vrou besit het en dus genoeg geld vir 'n oorlog in Italië het belowe om nie Noord-Italië of die Pouslike Staat aan te val nie. Karel belowe om die "sensus" te herstel wat aan die pous as feodale leenheer 10,000 onse goud sou besorg. Voordat Karel egter in Italië aangekom het, het Urbanus gesterf.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="33978" url="https://af.wikipedia.org/wiki?curid=33978" title="Nasionale Paralimpiese Komitee">
Nasionale Paralimpiese Komitee

'n Nasionale Paralimpiese Komitee (NPK) is 'n organisasie wat die belange van individuele lande in die Internasionale Paralimpiese Komitee (IPK) behartig. Die "Paralimpiese Beweging" in die betrokke land verteenwoordig, en stel die span wat aan die Paralimpiese Spele gaan deelneem saam. Daar is tans 161 NPK lede.

Suid-Afrika se NPK is die "Suid-Afrikaanse Sportvereniging vir Liggaamlik Gestremdes" (SASVLG).




</doc>
<doc id="33979" url="https://af.wikipedia.org/wiki?curid=33979" title="Internasionale Paralimpiese Komitee">
Internasionale Paralimpiese Komitee

Die Internasionale Paralimpiese Komitee (IPK) is 'n internasionale nie-regeringsorganisasie wat op 22 September 1989 gestig is om na die belange van gestremde atlete om te sien.

Die komitee se naam is afgelei van die Griekse woord "para" (wat "parallel" of "saam met" beteken), en het niks te doen met parapleë nie.

Die IPK organiseer die Paralimpiese Spele en ander sportgeleenthede. Die IPK en sy Nasionale Paralimpiese Komitees organiseer ook Paralimpiese kompetisies op nasionale vlak.

'n Raad van vyftien lede sien na die daaglikse belange van die organisasie om tussen nasionale komitee-vergaderings. Sir Philip Craven is tans die komitee se voorsitter. Hy is ook 'n lid van die Internasionale Olimpiese Komitee.




</doc>
<doc id="33980" url="https://af.wikipedia.org/wiki?curid=33980" title="Potsdam (dubbelsinnig)">
Potsdam (dubbelsinnig)

Potsdam is (of was) die naam van 'n aantal stede en dorpe: 



</doc>
<doc id="33981" url="https://af.wikipedia.org/wiki?curid=33981" title="Monrovia">
Monrovia

Monrovia is die hoofstad en grootste stad van Liberië, 'n land in Wes-Afrika aan die Atlantiese Oseaan. Die stad het in 2008 'n bevolking van 1 010 970 gehad. Die burgemeester is Ophelia Hoff Saytumah. Die stad is op 25 April 1822 gestig en na die Amerikaanse president James Monroe genoem.


</doc>
<doc id="33983" url="https://af.wikipedia.org/wiki?curid=33983" title="Madona">
Madona

Madona (Duits: "Madohn") is 'n stad in die ooste van Letland. Die plek is in 1926 tot 'n stad verklaar en ressorteer onder die gelyknamige munisipaliteit, "Madonas novads". Die hoogste berg van Letland, die Gaiziņkalns, is nabygeleë.


</doc>
<doc id="33985" url="https://af.wikipedia.org/wiki?curid=33985" title="Labrador">
Labrador

Labrador kan verwys na:



</doc>
<doc id="33988" url="https://af.wikipedia.org/wiki?curid=33988" title="Labrador Retriever">
Labrador Retriever

Die Labrador retriever of kortweg Labrador is 'n honderas wat afkomstig is uit Newfoundland en Labrador, en afstam van die St. Johns-hond. Hierdie ras is vanaf die middel van die 19de eeu in Engeland met 'n aantal ander rasse, soos die Gordon setter, die spaniël, die Flatcoated retriever en die Chesapeake Bayretriever, gekruis. ('n Ander naam vir retriever is apporteerhond, dit wil sê 'n hond wat 'n gegooide voorwerp gaan haal en terugbring wanneer hy só geleer word.)

Die St. Johns-hond word deur die Eskimo's gebruik om vis te vang, terwyl die labrador geteel word vir eendejag en vir jag in moerasagtige gebiede. Die retriever het eenvoudige swemvliese tussen die tone.

Die labrador het 'n dik pels met 'n waterafwerende onderpels. Die pels het weinig versorging nodig en eenmaal per week se borsel is genoeg.

Die labrador-reune word 55 tot 57 sentimeter hoog terwyl die tewe 54 tot 56 sentimeter hoog word. 'n Labrador weeg omtrent 35 kilogram.

As gevolg van die labrador retriever se intelligensie en leergierigheid is dit maklik om hom op te voed en te leer.

In die jongste jare word labrador retrievers dikwels as begeleidingshonde vir blindes ingespan.


</doc>
<doc id="33989" url="https://af.wikipedia.org/wiki?curid=33989" title="National Independent Civic Organisation">
National Independent Civic Organisation

Nico, wat staan vir die National Independent Civic Organisation, is 'n politieke party wat op 7 Julie 2008 by die Onafhanklike Verkiesingskommissie as politieke party geregistreer is en sy amptelike beleid op 13 September 2008 in Athlone, Kaapstad, bekend gestel het.

Die party beywer hom vir die regte van alle rasse en wil die oorheersing deur een rassegroep in die land teenstaan.

Tydens die eerste twee maande van sy bestaan, is takke gestig op Vredenburg, Saldanha, Langebaan, Moorreesburg, in die Overberg, Suid-Kaap en Oos-Kaap. 

Nico wil op nasionale sowel as provinsiale vlak aan die verkiesing van 2009 deelneem.




</doc>
<doc id="33996" url="https://af.wikipedia.org/wiki?curid=33996" title="Hünfelder SV">
Hünfelder SV

Die klub is op 22 Junie 1919 gestig as opvolger van "Turn- und Sportverein Fortuna Hünfeld", wat in 1909 gestig is, maar aan die einde van die Eerste Wêreldoorlog ontbind het. Die klub het sy grootste prestasie in 1963 behaal toe hulle die "Hessepokal" gewen het. Die klubkleure is blou en wit en die tuisveld, die "Rhönkampfbahn", is op 2 Augustus 1948 ingewy.



</doc>
<doc id="34000" url="https://af.wikipedia.org/wiki?curid=34000" title="Negers">
Negers

Neger is 'n etniese aanduiding vir die oorspronklike bewoners van Afrika ten suide van die Sahara-woestyn. "Neger" is afgelei van die Latynse "niger", wat swart beteken, via die Spaanse en Portugees "negro".

Die benaming 'neger' of 'negroide' word somtyds ook gebruik vir die oorspronklike bewoners van Melanesië en Nieu-Guinea, wat ook negroïde trekke het, ofskoon hulle nie direk verwant is aan die swart Afrika-bewoners nie.

Die Engelse woord "nigger" word meestal as 'n beledigende vloekwoord beskou en moet liefs nie gebruik woord nie.


</doc>
<doc id="34007" url="https://af.wikipedia.org/wiki?curid=34007" title="Hadron">
Hadron

’n Hadron is in deeltjiefisika ’n saamgestelde deeltjie wat uit twee of meer kwarke bestaan wat deur die sterk wisselwerking bymekaargehou word (op dieselfde manier as wat atome en molekules deur elektromagnetiese wisselwerking bymekaargehou word). Die grootste deel van die massa van gewone materie kom van twee hadrone, die proton en die neutron.

Hadrone word in twee families ingedeel:

"Eksotiese" hadrone, wat uit meer as drie valensiekwarke bestaan, is in onlangse jare ontdek. ’n Tetrakwark, wat ’n eksotiese meson is, met die naam Z(4430) is in 2007 deur die Belle-samewerking ontdek. Twee pentakwarke, wat eksotiese barione is, met die name en is in 2015 deur die LHCb-samewerking ontdek. Daar is verskeie ander kandidate vir eksotiese hadrone.

Byna alle "vrye" hadrone en antihadrone (dus in isolasie en nie in ’n atoomkern gebonde nie) is vermoedelik onstabiel en sal eindelik in ander deeltjies verval. Die enigste bekende uitsondering hou verband met vrye protone, wat "moontlik" stabiel is, of ten minste ’n uiters lang tyd vat om te verval (om en by 10 jaar). Vrye neutrone is onstabiel en verval met ’n halveertyd van sowat 611 sekondes. Hul onderskeie antideeltjies sal waarskynlik dieselfde patroon volg, maar hulle is moeilik om te bestudeer omdat hulle onmiddellik tot niet gaan wanneer hulle met gewone materie in aanraking kom. Gebonde protone en neutrone, wat in ’n atoomkern voorkom, word gewoonlik as stabiel beskou. Hadronfisika word eksperimenteel bestudeer deur protone of kerns van swaar elemente soos lood of goud te laat bots en die gevolglike stortreën van deeltjies waar te neem. In die omgewing word mesone soos pione geskep deur die botsings van kosmiese strale met die atmosfeer.

Volgens die kwarkmodel word die eienskappe van hadrone hoofsaaklik bepaal deur hul sogenaamde valansiekwarke. ’n Proton bestaan byvoorbeeld uit twee opkwarke (elk met ’n elektriese lading +, vir ’n totale lading van +) en een afkwark (met ’n lading van -). Saam gee dit ’n protonlading van +1. Hoewel kwarke ook kleurladings het, moet hadrone ’n totale kleurlading van nul hê vanweë ’n verskynsel bekend as kleurinperking. Hadrone moet dus "kleurloos" of "wit" wees. Die eenvoudigste manier waarop dit kan gebeur, is met ’n kwark van een kleur en ’n antikwark van die ooreenstemmende kleur, of drie kwarke van verskillende kleure. (Sien voorbeelde links.) Hadrone met die eerste rangskikking is ’n soort meson en dié met die tweede rangskikking ’n soort barion.

Massalose virtuele gluone maak die grootste getal deeltjies in ’n hadron uit. Die krag van die sterkwisselwerking-gluone wat die kwarke saambind, het genoeg energie ("E") om resonansies te hê wat uit massiewe ("m") kwarke saamgestel is ("E > mc"). Die resultaat is dat pare virtuele kwarke en antikwarke met ’n kort leeftyd deurentyd in ’n hadron vorm en weer verdwyn. Omdat die virtuele kwarke nie stabiele golfpakkies (kwanta) is nie, maar ’n onreëlmatige en kortstondige verskynsel, het dit nie betekenis om te vra watter kwark werklik is en watter een virtueel nie; net die klein oorskot is van buite sigbaar in die vorm van ’n hadron. Wanneer gesê word ’n hadron of antihadron bestaan uit (gewoonlik) twee of drie kwarke, verwys dit dus tegnies na die konstante oorskot van kwarke teenoor antikwarke.

Nes met alle subatomiese deeltjies word kwantumgetalle aan hadrone toegeken in ooreenstemming met die verteenwoordigers van die Poincaré-groep: "J"("m"), waar "J" die spinkwantumgetal is, "P" die intrinsieke pariteit (of P-pariteit), "C" die ladingstoevoeging (of C-pariteit) en "m" die deeltjie se massa. ’n Mens moet daarop let dat die massa van die hadron baie min te doen het met die massa van sy valensiekwarke; die grootste deel van die massa kom van die groot hoeveelheid energie wat verbind word met die sterk wisselwerking. Hadrone kan ook geurkwantumgetalle hê, soos isospin (G-pariteit) en vreemdheid. Alle kwarke het ’n bykomende bewaarde kwantumgetal wat ’n bariongetal ("B") genoem word – dit is + vir kwarke en - vir antikwarke. Dit beteken barione (wat bestaan uit drie, vyf of ’n groter onewe getal kwarke) het "B" = 1, terwyl mesone "B" = 0 het.

Hadrone het opgewekte toestande bekend as resonansies. Elke hadron in ’n grondtoestand kan verskeie opgewekte toestande hê; verskeie honderde resonansies is al in eksperimente gesien. Resonansies verval uiters vinnig (binne sowat 10 sekondes) deur die sterk kernkrag.

In ander fases van materie kan hadrone verdwyn. Die teorie kwantumchromodinamika voorspel byvoorbeeld dat kwarke en gluons by baie hoë temperature of hoë druk nie meer in hadrone gebonde sal wees nie tensy daar kwarke van genoeg geure is, "want die krag van die sterk wisselwerking neem af met energie". Hierdie eienskap, wat bekend is as asimptotiese vryheid, is in eksperimente bewys in die energiebereik tussen 1 GeV (gigaelektronvolt) en 1 TeV (teraelektronvolt).

Alle vrye hadrone, buiten (moontlik) die proton en antiproton, is onstabiel.

Barione is hadrone wat ’n onewe getal valensiekwarke bevat (minstens drie). Die meeste goed bekende barione, soos die proton en neutron, het drie valensiekwarke, maar pentakwarke met vyf kwarke is ook al ontdek; hulle het drie kwarke van verskillende kleure en ’n ekstra kwark-antikwark-paar. Omdat barione ’n onewe getal kwarke het, is hulle almal ook fermione; dit beteken hul spin word in halwe heelgetalle uitgedruk, byvoorbeeld of . Omdat kwarke ’n bariongetal van "B" =  het, het barione ’n bariongetal van "B" = 1.

Elke barion het ’n ooreenstemmende antideeltjie (antibarion), waarin kwarke vervang word deur hul ooreenstemmende antikwarke. Nes ’n proton dus uit twee opkwarke en ’n afkwark bestaan, bestaan ’n antiproton uit twee op-antikwarke en ’n af-antikwark.

Mesone is hadrone met ’n ewe getal valensiekwarke (minstens twee). Die meeste goed bekende mesone bestaan uit ’n kwark-antikwark-paar, maar moontlike tetrakwarke (vier kwarke) en heksakwarke (ses kwarke) is dalk al ontdek en word verder ondersoek. 

Omdat mesone ’n ewe getal kwarke het, is hulle ook almal bosone, met ’n heelgetalspin, bv. 0, 1 of -1. Hulle het bariongetal "B" =  −  = 0. Voorbeelde van mesone wat algemeen in eksperimente verkry word, sluit in pione en kaone. 



</doc>
<doc id="34009" url="https://af.wikipedia.org/wiki?curid=34009" title="Ogg Vorbis">
Ogg Vorbis

Ogg Vorbis is 'n oopbron kompressiemetode vir klanklêers wat (in teenstelling met ander oudioformate soos MP3 en Microsoft se WMA-formaat) vry van enige patente is.

Die Ogg Vorbis-formaat is van nuuts af ontwikkel deur die ontwikkelaars van oopbron sagteware omrede daar geen oopbron klankformaat bestaan het wat vrylik met ander oopbron toepassings geïntegreer kon word nie. Tydens die ontwikkeling is die nuutste idees en algoritmes gebruik wat aanleiding gee tot hoër kwaliteit klank, selfs beter as die van MP3-lêers.

"Ogg" is 'n algemene formaat wat opsig self verskillende komponente kan bevat, terwyl Vorbis die oudiogedeelte verteenwoordig. Gesamentlik is Ogg-vorbis is 'n kompressieformaat wat baie min relevante klankinligting verlore laat gaan. Soos met MP3 gaan daar tog inligting verlore, maar deur gebruik te maak van die fisiologiese en psigologiese eienskappe van die menslike gehoor is dit kwalik hoorbaar.



</doc>
<doc id="34014" url="https://af.wikipedia.org/wiki?curid=34014" title="SG Bad Breisig">
SG Bad Breisig

Die klub het op 1 Julie 1988 ontstaan met die samesmelting van die klubs "Sportfreunde Germania Oberbreisig" en "Sportverein Niederbreisig". Die klub se grootste prestasie was om die Oberliga Suidwes te haal in 2008.



</doc>
<doc id="34019" url="https://af.wikipedia.org/wiki?curid=34019" title="Skofhoogte">
Skofhoogte

Die skofhoogte of skouerhoogte (ook die stokmaat genoem) is die afstand tussen die grond en die skof van 'n dier. Die hoogte word gemeet vanaf die begin van die voorpoot tot aan die bokant van die werwelkolom, die hoogte van die skouer. Hierdie maat word meestal gebruik om aan te dui hoe hoog 'n volgroeide diersoort of -groep word.

Die skofhoogte is meer betroubaar as die hoogte van die kop, aangesien die kop selfs in stilstand in verskeie posisies kan staan, terwyl die skof in stilstand altyd 'n vaste posisie het. Die skof is oor die algemeen die hoogste punt van 'n dier (in stilstand) naas die kop en die nek agter, en is die hoogste gedeelte van die rug. 'n Uitsondering is die Baktriese kameel en die Dromedaris, waar die boggel op die rug die hoogste punt is.

Die skofhoogte word veral gebruik by perde en honde as 'n standaardmaat vir bepaalde rasse. So het vir die reun van 'n Ierse wolfshond 'n minimum skofhoogte van 79 sentimeter, terwyl die Foksterriër 'n maksimum hoogte van 39 sentimeter het.


</doc>
<doc id="34020" url="https://af.wikipedia.org/wiki?curid=34020" title="Bbc.co.uk">
Bbc.co.uk

Die URL bbc.co.uk is die tuiste en produknaam vir die British Broadcasting Corporation (BBC) se aanlynbedrywighede in die VK. Dit is 'n groot netwerk van webwerwe, insluitende populêre werwe soos "BBC News" en "BBC Sport", die op-aanvraag video- en radiodienste genaamd "BBC iPlayer", die voorskoolse werf "Cbeebies", en onderrigdienste soos "Bitesize". 


</doc>
<doc id="34029" url="https://af.wikipedia.org/wiki?curid=34029" title="Deeltjieversneller">
Deeltjieversneller

'n Deeltjieversneller (ook genoem 'n partikelversneller) is 'n apparaat waarin gelaaide deeltjies tot hoë energievlakke versnel word deur hulle tot naby die snelheid van lig te bring. Hierdie versnelling gebeur met behulp van sterk elektriese velde.

Mens sou alledaagse toestelle soos die televisie en die rekenaarmonitor as deeltjieversnellers (met lae energievlakke van omtrent 30 keV) kan beskou, net soos die apparate wat gebruik word tydens die opwekking van X-strale. Tydens die produksie van radio-isotope vir mediese gebruik kan 'n deeltjieversneller ook as alternatief vir die omgewingsonvriendelike kernmetode gebruik word.

Baie groot deeltjieversnellers word gebruik om die kleinste boustene van materie en antimaterie te bestudeer. Daar kan onderskei word tussen lineêre en magnetiese versnellers. By laasgenoemde word die deeltjies deur die Lorentzkrag van 'n sterk magnetiese veld in 'n sirkelvormige baan gedwing. Magnetiese versnellers word verder opgedeel in siklotrons, betatrons en sinkrotrons.

Die siklotron is in 1929 deur Ernest Lawrence ontwerp. Hy het dit gebruik vir eksperimente met deeltjies van 1 MeV. Die eerste siklotron het 'n deursnee van slegs 10 cm gehad. Siklotrons word tans gebruik vir die bestraling van kankerpasiënte.

Die betatron is in 1940 deur D.W. Kerst uitgevind. In teenstelling met die siklotron maak die betatron gebruik van stygende magnetiese vloei om die deeltjies te versnel.

Sinkrotons is sirkelvormige deeltjieversneller met 'n deursnee van enkele kilometers. Hiermee kan baie hoë energievlakke bereik word. Voorbeelde hiervan is die Groot Hadronversneller van die CERN-laboratorium en die Tevatron-versneller van Fermilab.



</doc>
<doc id="34032" url="https://af.wikipedia.org/wiki?curid=34032" title="Tempo (weekblad)">
Tempo (weekblad)

Tempo was 'n onafhanklike weekblad wat elke week sedert 11 September 2008 op Vredendal in die Wes-Kaap uitgegee is tot omstreeks 2010.

Ná 'n uitgerekte regstryd met een van die land se grootste mediagroepe, is een van die beslote korporasies wat by die "Swartland en Weskus Herald" betrokke was, in 2008 gelikwideer. Dit het meegebring dat die laaste uitgawe op 4 September 2008 verskyn. Net die volgende week is 'n nuwe weekblad gebore, naamlik Tempo.

Tempo is elke Donderdag in die hele gebied van die Weskus-distriksmunisipaliteit versprei. In die Swartland sluit dit dorpe soos Malmesbury, Moorreesburg en Darling in, in Saldanhabaai Vredenburg, Saldanha, Langebaan en Hopefield, in die Bergrivier se munisipale gebied op Velddrif, Laaiplek, Redelinghuys, Piketberg en Porterville, in die Cederberg op Lambertsbaai, Citrusdal en Clanwilliam en in Matzikama op Vredendal, Lutzville, Klawer en Vanrhynsdorp.

Soos by enige tipies plattelandse weekblad, doen Tempo se personeel "iets van alles". Verslaggewers neem ook foto's, lê bladsye uit en lewer koerante af. Laasgenoemde strek tot die koerant se voordeel, want nie alleen kom hulle so van nuusgebeure te hore nie, maar hulle bly ook in aanvoeling met verkope-tendense: As hulle met 'n dorp se nuusdekking laat slaplê, tel hulle gou 'n afwaartse neiging in verkope op die bepaalde dorp op. Die personeel het met die eerste uitgawe bestaan uit uitgewer Gerard Grobler, verslaggewers Morné van Rooyen (Swartland, Saldanhabaai en Velddrif), Ilna Grobler (Bergrivier), Tossie Engelbrecht (Matzikama), Elizna Mouton (Cederberg), grafiese kunstenaar Esmarelda Seroon en bemarker Thea Smit.

Tempo het 'n kantoor op Vredendal en op Porterville gehad, maar ook 'n sterk teenwoordigheid aan die Weskus.

Met die konsolidering van gemeenskapskoerante binne die groot mediagroepe soos Independent Newspapers, Media24 en Caxton, het daar min plekke in Suid-Afrika oorgebly waar twee weekblaaie op dieselfde plek, op dieselfde dag om die dieselfde mark meeding. Tempo maak van die Weskusstreek 'n noemenswaardige uitsondering. Op Malmesbury ding hy mee met die Media24-weekblad "Swartlander", in Saldanhabaai en op Velddrif met die Media24-weekblad "Weslander" en in Matzikama en Cederberg met die onafhanklike "Ons Kontrei". 

Tempo poog, soos sy voorganger, om 'n polities neutrale standpunt te handhaaf, hoewel die koerant nie skroom om standpunt in te neem oor kwessies van gemeenskapsbelang nie.


</doc>
<doc id="34035" url="https://af.wikipedia.org/wiki?curid=34035" title="Pleknaamsveranderinge in Algerië">
Pleknaamsveranderinge in Algerië

Hier volg 'n lys van plekke in Algerië waarvan die name verander is:



</doc>
<doc id="34036" url="https://af.wikipedia.org/wiki?curid=34036" title="Fermilab">
Fermilab

Fermilab is 'n Amerikaanse nasionale ondersoeksentrum wat spesialiseer in hoë energie fisika. Dit is in 1967 naby Chicago opgerig. Die sentrum is na die wetenskaplike Enrico Fermi vernoem.

Fermilab word beskou as Amerika se teenvoeter vir die Europese CERN. Die Tevatron-partikelversneller is deel van Fermilab. In die Tevatron-ring word protone op antiprotone geskiet met 'n energie van 1,96 TeV (1 TeV formula_1 elektronvolt). Die botsings in die Tevatron-ring word deur twee partikeldetektors gemeet, D0 en CDF. Naas hierdie twee word daar ook ander eksperimente by Fermilab uitgevoer.

Die "planetoïde 11998 Fermilab" is na Fermilab vernoem.



</doc>
<doc id="34038" url="https://af.wikipedia.org/wiki?curid=34038" title="Gerard Grobler">
Gerard Grobler

Gerard Grobler (5 Augustus 1960) is 'n onafhanklike uitgewer en koerantredakteur.

Hy was die uitgewer en eienaar van die onafhanklike plattelandse weekblad "Tempo", wat op 11 September 2008 die eerste keer verskyn het ná sy vorige koerant, die "Swartland en Weskus Herald", die week vantevore opgehou bestaan het. In 2009 het die koerant weer laasgenoemde naam aangeneem. 

Hy is tans (2016) die uitgewer van die onafhanklike "Overstrand Herald" op Kleinmond, wat hy en sy vrou, Ilna, 20 jaar gelede tot stand gebring het. Hy bedryf ook die webtuiste, overstrandherald.co.za, 


</doc>
<doc id="34039" url="https://af.wikipedia.org/wiki?curid=34039" title="Tevatron">
Tevatron

Tevatron is Fermilab se partikelversneller wat naby Chicago geleë is. Die versneller word gebruik om protone en antiprotone met mekaar te laat bots. Die eerste lopie vind plaas vanaf Julie 1990 tot Augustus 1995 met 'n swaartepuntenergie van 1,8 TeV (1 TeV formula_1 Elektronvolt). In 2001 begin lopie II. Die swaartepuntenergie tydens die tweede lopie is 1,96 TeV. Voor die Groot Hadronversneller gebou was, was die Tevatron-ring die kragtigste partikelversneller ter wêreld.

Die botsings tussen die protone en antipotrone in die Tevatron-ring word geregistreer deur twee partikeldetektors, D0 en CDF. Tydens hierdie twee eksperimente word die topkwark in 1995 ontdek.



</doc>
<doc id="34040" url="https://af.wikipedia.org/wiki?curid=34040" title="Pleknaamsveranderinge in Libië">
Pleknaamsveranderinge in Libië

Hier volg 'n lys van dorpe en stede in Libië waarvan die name verander is:



</doc>
<doc id="34042" url="https://af.wikipedia.org/wiki?curid=34042" title="SpVgg Au/Iller">
SpVgg Au/Iller

Die klub het op 27 Oktober 1928 ontstaan as "Sportvereinigung Au". Die klub was die eerste Beierse klub om die Oberliga Baden-Württemberg te haal nadat daar in 1999 gepromoveer is. Die klub se grootste prestasie was om die 2de rondte van die DFB-Pokal in 1979 te haal, waar hy 0-6 deur SpVgg Bayreuth uitgeskakel is.




</doc>
<doc id="34044" url="https://af.wikipedia.org/wiki?curid=34044" title="Redelinghuys">
Redelinghuys

Redelinghuys is 'n klein dorpie in die Bergrivier-munisipaliteit, noord van Aurora in die Wes-Kaap.

Die dorp het in 1906 uit die NG-kerkgemeente ontstaan. Weens die onbeheerbare grootte van die NG gemeente Piketberg het twee dogtergemeentes twee dae agtereenvolgens afgestig: Aurora op 25 April 1906 en Redelinghuys op 26 April 1906. Die kerkgebou van gemeente Redelinghuys het op 9 April 2019 afgebrand nadat 'n elektriese kortsluiting in die kloktoring ontstaan het. Die brand het vinnig versprei na die hoofgebou en dit binne 45 minute in puin gelê. Alhoewel die kloktoring staande gebly het, is die struktuur sodanig beskadig dat dit gesloop moet word.

Redelinghuys het 'n voormalige Model C-laerskool en 'n primêre skool, wat albei die dorp se naam dra. Die laerskool het in 2008 net 99 leerders gehad, waarvan 7 in graad een en 23 in graad sewe, die hoogste graad. In die primêre skool was daar in daardie jaar 151 leerders, waarvan 33 in graad een en 10 in graad sewe.

Die omgewing is bekend vir voëlkykers met tot 500 spesies wat hier voorkom. Die skaars Sandveldlelie groei welig in die distrik.



</doc>
<doc id="34046" url="https://af.wikipedia.org/wiki?curid=34046" title="Laaiplek">
Laaiplek

Laaiplek is 'n dorp in die Bergrivier-munisipaliteit en naasaan Velddrif aan die mond van die Bergrivier geleë.

Hoewel die dorpe tans feitlik aaneen loop, word dit steeds as twee afsonderlike plekke beskou, veral deur inwoners. Daar is 'n gemeente van die Nederduitse Gereformeerde Kerk op albei plekke. Laaiplek se gemeente sluit ook die kusoord Dwarskersbos in, wat sowat 10 km noord van Laaiplek geleë is. Hoewel Velddrif se naam dikwels oorkoepelend gebruik word om Laaiplek, die township Noordhoek en marina-ontwikkeling Port Owen te beskryf, dra die plaaslike polisiestasie die naam Laaiplek, en is dit ook die handelsentrum van die groter Velddrif.



</doc>
<doc id="34047" url="https://af.wikipedia.org/wiki?curid=34047" title="Maagdeburg">
Maagdeburg

Maagdeburg (Duits: Magdeburg, Nederduits: Meideborg) is die administratiewe hoofstad en - naas Halle - ook die grootste stad van die Duitse deelstaat Sakse-Anhalt met 'n bevolking van meer as 241 000 in 2016. Maagdeburg is die setel van sowel 'n Evangelies-Lutherse asook 'n Rooms-Katolieke biskop en beskik oor twee universiteite, die Otto-von-Guericke-universiteit en die "Hochschule Magdeburg-Stendal".

Maagdeburg staan bekend vir sy beduidende historiese erfenis - hier was onder meer die palts van Otto I geleë, die eerste keiser van die Heilige Romeinse Ryk wat vanaf 962 geregeer het. So word die stad tans amptelik ook "Ottostadt Magdeburg "genoem. Die eerste historiese verwysing na Maagdeburg dateer uit die jaar 805. Die destydse stadsnaam "Magadoburg" het waarskynlik "magtige burg" beteken, alhoewel die huidige Duitse naam "Magdeburg" reeds sedert die Middeleeue as "Maagde-" of "Jonkvroueburg" geïnterpreteer is.

Maagdeburg is aan die middelloop van die Elberivier en aan die oostelike kant van die "Maagdeburgse Börde", die vrugbare sentrale landskap van die deelstaat Sakse-Anhalt, geleë. Dit is - naas Hamburg en Dresden - die derde belangrikste stad aan die Elbe. Die meeste stadsbuurte is aan die westelike rivieroewer geleë. Maagdeburg is een van min stede in die Noord-Duitse Laagvlakte wat op rotsige grond ontstaan het. Sommige dele van die stadsgebied is op 'n lang eiland in die Elbe en aan sy oostelike oewer geleë.

Die beduidendste stede in die omgewing is Wolfsburg (sowat 64 kilometer noordwes van Maagdeburg), Braunschweig (sowat 75 kilometer wes) en Potsdam (sowat 105 kilometer oos van Maagdeburg). Berlyn is 105 kilometer oos van Maagdeburg geleë.

Die oudste argeologiese vondste van vuisstene dateer uit die vroeë Saale-ystydperk van sowat 150 000 jaar gelede. Die eerste permanente menslike nedersettings in die gebied van die huidige Maagdeburg het in die laat Weichsel-ystydperk omstreeks 15 000 v.C. ontstaan. Die gebied is gedurende die Neolithiese Lynebandkeramiek-tydperk omstreeks 5 400 v.C. deur stamme van die Donaulandse Beskawing bewoon. Hierdie vroeë bewoners het voordeel getrek uit die vrugbare grond in die gebied (wat hoofsaaklik uit loess bestaan) en die nabyheid van bosgebiede en water, terwyl die westelike Elbeoewer 'n beskerming teen vloedwater gebied het.

Die eerste verwysing na Maagdeburg, wat destyds as "Magadoburg" bekend gestaan het, dateer uit die jaar 805. Die plek was destyds 'n Frankiese voorpos en sentrum van die slawehandel. Die handel is in opdrag van Karel die Grote deur 'n Frankiese amptenaar beheer. 

Heinrich I het Maagdeburg in 919 teen die Hongare en Slawe versterk, alhoewel met die Slawiese bevolking oos van die Elberivier handel gedryf is. Die Slawe-inval van die jare 923 en 924 was net een in 'n reeks aanvalle waartydens die grenspos verwoes is. In 929 het Heinrich I die huwelik van sy seun Otto I die Grote met Editha, die dogter van Edward die Ouere van Engeland, georganiseer. Editha het Maagdeburg as sogenaamde "môregawe" (of geskenk ná die bruidsnag) ontvang.
Die handelspos is tydens die heerskappy van Otto I vernietig en omstreeks 936 herstig om onder meer as keiserpalts te dien. In die volgende jaar is 'n Benediktyne-klooster gestig.
In 937 is 'n ryksvergadering in Maagdeburg gehou waaraan twee aartsbiskoppe, agt biskoppe en die hoogste wêreldlike waardigheidsbekleërs deelgeneem het. Die Mauritius- of Moritzklooster is in dieselfde periode ter ere van Sint Mauritius gestig.
In 946 is koningin Editha ná haar afsterwe in die kloosterkerk (die latere Maagdeburgse katedraal) te ruste gelê. Otto het daarna met Adelheid van Italië getrou wat 'n sterk invloed op die plaaslike boukuns uitgeoefen het. Otto die Grote en Adelheid is in 962 met die keiserkroon van die Heilige Romeinse Ryk gekroon. 

Tydens die sinode van Ravenna is Maagdeburg in 968 tot aartsbisdom verhef, terwyl Adalbert van Maagdeburg as Sint Adalbert, apostel van die Slawe, erken is. Die aartsbisdom het die bisdomme Brandenburg, Havelberg, Meißen (tot 1399), Merseburg, Posen (tot omstreeks 1000), Zeitz-Naumburg en Lebus (eers vanaf omstreeks 1420) ingesluit en was vanaf die 10de eeu die uitgangspunt vir die kerstening van die Poolse en ander Slawiese gebiede oos van die Saale-en-Elbelyn en die ooswaartse uitbreiding van die Duitse kolonisasiegebied in die noordooste van Sakse en die ooste van die Duitse ryksgebied.

Keiser Otto I is in 973 oorlede en langs sy eerste vrou Editha in die Maagdeburgse domkerk begrawe. Otto III het in 995 Silesië met 'n patent by die bisdom Meißen ingesluit en aan die aartsbisdom Maagdeburg ondergeskik gemaak.

In 1035 is Maagdeburg amptelik as die gasheerstad van 'n beduidende handelskou erken - danksy 'n patent het die stad die reg gekry om handelskoue en konvensies te hou. 'n Groot aantal besoekers uit ander lande het na Maagdeburg gestroom om hier handel te dryf. 'n Maagdeburgse silwermunt uit die 11de eeu is byvoorbeeld in Sandur, 'n dorp op die Faroëreilande, gevind. 

In 1126 het Norbert von Xanten, wat later heilig verklaar is, aartsbiskop van Maagdeburg geword. Die sogenaamde "Maagdeburgse Reg", wat hier ontwikkel is, is destyds as prakties, modern en voorbeeldig beskou en sodoende in baie gebiede van Sentraal- en Oos-Europa oorgeneem. Aartsbiskop Wichmann het in 1188 die sogenaamde "Privileg" ("voorreg") volgens Maagdeburgse Reg vir die stad aangeneem. In dieselfde jaar is die meeste van Maagdeburg se houthuise in 'n brandramp vernietig. Hulle is tydens die heropbou, wat tot in die 13de eeu voortgeduur het, deur steengeboue vervang. Maagdeburg het geleidelik tot een van die beduidendste Middeleeuse handelstede en 'n belangrike politieke sentrum in Noordoos-Duitsland ontwikkel.

Alhoewel die Maagdeburgers hulle in die 12de eeu van hul owerheid - die aartsbisdom Maagdeburg - losgemaak het, het hulle nooit volledige selfbeskikking gekry nie. In 1294 het die burgers nogtans die ampte van skout en burggraaf van die aartsbiskop gekoop wat hulle voortaan self beklee het. Dit was die begin van 'n soort munisipale selfregering. Teen die einde van die 13de eeu het Maagdeburg by die Hanseverbond aangesluit en naas Braunschweig tot 'n belangrike sentrum van die Saksiese Verbond van Stede ontwikkel.

Omstreeks 1430 het politieke geskille tot 'n militêre konfrontasie tussen die stad en die aartsbiskop gelei. Op die Konsilie van Basel is een van 'n aantal pogings onderneem om hierdie konflik te besleg. In 1500 is die aartsbisdom by die Nedersaksiese Rykskreits ingesluit; Maagdeburg se bevolking het in hierdie periode sowat 40 000 beloop. Die aartsbiskop het sy setel in 1503 na Halle verskuif. Met die invoering van die Reformasie het die spanninge tussen stad en aartsbisdom verskerp. Nadat Martin Luther in Junie 1524 verskeie kere gepreek het, is die Reformasie in alle Maagdeburgse kerke - behalwe vir die domkerk - op 17 Julie 1524 amptelik ingevoer. Georg von Mecklenburg het vervolgens met die steun van keiser Karl V 'n veldtog teen Maagdeburg onderneem. Nadat die stedelike troepe naby Hillersleben 'n swaar nederlaag gely het, het Georg von Mecklenburg die stad van 22 September 1550 tot 5 November 1551 beleër. Die beleg is met 'n vredesooreenkoms beëindig, en as 'n sentrum van die verset teen die gedwonge rekatolisering het Maagdeburg, wat tussen 1547 en 1562 selfs onder ryksban gestaan het, die erename "Unseres Herrgotts Kanzlei" ("Kanselary van ons Heer") en "Heilige Wehrstadt des Protestantismus" gekry.

Die Dertigjarige Oorlog het in 1618 uitgebreek, en vyf jaar later het ook Maagdeburg met sy bewapening begin, alhoewel daar pogings onderneem is om nie self by die militêre konflik betrokke te raak nie. In 1625 het keiserlike troepe vir die eerste keer in Maagdeburg aangekom. Vier jaar later het die oorlogshandelinge reeds tot ekonomiese moeilikhede gelei; die ou stadsraad is ontslaan en nuwe raadslede verkies.

Vanweë sy weiering om 'n tribuut ter waarde van 150 000 ryksdaalders te betaal, is Maagdeburg deur keiserlike troepe beleër. In 1630 is geallieerde Sweedse hulptroepe gestuur om die stad te bevry. Vanaf Maart 1631 is Maagdeburg opnuut deur keiserlike troepe beleër, en op 4 Mei het die keiserlike generaal Johann t'Serclaes von Tilly die kapitulasie van Maagdeburg geëis. Die bestorming van Maagdeburg is deur verwoestende plunderings, brandskattings en verkragtings gekenmerk, alhoewel in die Heilige Romeinse Ryk destyds gewoonlik die doodstraf vir hierdie soort misdade toegepas is.

Vanaf 10 Mei 1631 het sowat 26 000 keiserlike soldate die stad beleër. Die Sweedse soldate onder die bevel van koning Gustav II Adolf, wat eintlik militêre bystand aan Maagdeburg sou verleen het, was ná die verowering van Frankfurt an der Oder in 'n toestand van insubordinasie en moeilik in toom te hou. Gustav II Adolf het derhalwe geweier om die keiserlike troepe buite Maagdeburg met sy swakker magte aan te val. Die stadsraad het die kapitulasie oorweeg, tog is hierdie besluit uiteindelik nie geneem nie - onder meer omdat Sweedse afgevaardigdes hierdie opsie afgeraai het.

Op 20 Mei vanaf sewe uur soggens is die Alte Stadt (die geskiedkundige stadskern) en omliggende dorpe vir die eerste keer deur swaar geskut getref. Vanaf nege uur het keiserlike troepe onder bevel van Tilly en Gottfried Heinrich Graf zu Pappenheim na Maagdeburg opgeruk en die stad in die loop van die dag ingeneem. Die Maagdeburgse burgers is as voëlvry beskou, en tydens die verowering is 'n ongekende aantal gruweldade gepleeg wat rooftogte, verkragtings en moorde, waarby ook kinders en volwasse burgerlikes vermoor is, ingesluit. Selfs 'n aantal lede van die keiserlike troepe was ontsteld oor die omvang en aard van geweldpleging.

Welvarende burgers is toegelaat om uit die stad te vlug nadat hulle hulself by keiserlike soldate vrygekoop het. Maagdeburg is vervolgens aan die brand gesteek waardeur nog meer inwoners hul lewens verloor het. Keiserlike troepe en Maagdeburgers het mekaar wedersyds daarvan beskuldig dat hulle vir die brandramp verantwoordelik sou wees.

Die oorlogshandelinge en plunderings het nog enkele dae voortgeduur. Die Maagdeburgse domkerk het as toevlugsoord vir tussen 2 000 en 4 000 mense gedien en was vir die keiserlike troepe die laaste taboe. Die keiserlike generaal Pappenheim het die aantal slagoffers in Maagdeburg op sowat 20 000 geraam. Op 25 Mei is 'n Rooms-Katolieke mis in die domkerk gehou. Pous Urbanus VII het op 24 Junie 'n brief opgestel waarin hy vol blydskap na die "uitwissing van die ketternes" verwys het. Vroeg in 1632 het keiserlike troepe die stad nogeens beset.

Die verowering van Maagdeburg, wat in Duitsland tydens die oorlog ook die "Magdeburger Hochzeit" ("Maagdeburgse huwelik") genoem is - 'n verwysing na die huwelik tussen die Maagdeburgse jonkvrou (wat op die stedelike wapenskild uitgebeeld word en eenhonderd jaar lank geen tribuut aan die keiser betaal het nie) en die keiser. Die bestorming van die stad op 20 Mei 1631 word as die grootste en skokwekkendste massaslagting gedurende die Dertigjarige Oorlog beskou. Die term "magdeburgisieren" is in die Duitse taal ná die vernieling van Maagdeburg oor 'n lang tydperk as 'n sinoniem vir "volledig verwoes" gebruik.

Maagdeburg se oorspronklike bevolking van 35 000 mense op 9 Mei 1631 het in 1639 tot slegs 450 gedaal. Maagdeburg, wat voor die oorlog een van die beduidendste stede in Duitsland was, het meteens sy politieke en ekonomiese invloed kwytgeraak en eers in die 19de eeu weer sy oorspronklike bevolkingstal bereik. Volgens die ooreenkomste van die Vrede van Wesfale in 1648 het Maagdeburg 'n deel van die keurvorstedom Brandenburg geword.

Die keurvorstedom Brandenburg kon die reg op opvolging van die Saksiese administrateur en sodoende die heerskappy oor die aartsbisdom Maagdeburg volgens die vredesooreenkoms van 1648 eers ná die afsterwe van die administrateur uitoefen. In hierdie tydperk (1646 tot 1681) het Otto von Guericke die amp van burgemeester beklee. Hy was tegelykertyd natuurkundige, uitvinder van die suigpomp en het met sy beroemde "Maagdeburgse proef" in 1656 die bewys vir die teorie gelewer dat lugdruk krag op 'n lugleemte kan uitoefen. 

Ná die afsterwe van August het die gebied, wat as 'n gesekulariseerde aartsbisdom nou as hertogdom bestaan het, onder Brandenburgse heerskappy gekom. As 'n sogenaamde "Immediatstadt" is Maagdeburg regstreeks deur die regering van die hertogdom bestuur en het vanaf 1714 ook as sy hoofstad gefungeer.

Reeds ná die jaar 1666 het die keurvors van Brandenburg 15 000 soldate in die stad gestasioneer en die versterkings, wat gedurende die oorlog vernietig is, laat herstel. Die versterkings is in die 18de eeu verder uitgebou. Die vesting het onder Friedrich II 'n oppervlakte van 200 hektaar beslaan, terwyl die stadsgebied net oor 120 hektaar gestrek het. 'n Aantal historiese dokumente verwys na Maagdeburg as die destyds sterkste vesting in Pruise.

In 1807 is Maagdeburg tydelik by die koninkryk Wesfale ingelyf en het as setel van die Elbedepartement gedien. Ná Napoléon I Bonaparte se neerlaag het Maagdeburg in 1814 weer Pruisies geword en het vanaf 1816 as hoofstad van die provinsie Sakse en as administratiewe setel van die stedelike en die landelike distrik Maagdeburg gefungeer. Die Maagdeburgse effektebeurs is in 1824 gestig. In 1828 is die stedelike munisipaliteit Maagdeburg gevorm.

Sedert 1866 was Maagdeburg die hoofkwartier van die Noord-Duitse Verbond se IVde Leërkorps wat ook ná die stigting van die Duitse Ryk in 1871 voortbestaan het. Met begin van die Eerste Wêreldoorlog was die korps ondergeskik aan die VIde Leërinspeksie. Een van die bevelvoerende generale was die latere rykspresident Paul von Hindenburg.

Die landelike distrik Maagdeburg is in 1887 ontbind. Die omgewing van Maagdeburg het vervolgens deel uitgemaak van die distrikte Jerichow I (later Burg), Calbe, Wanzleben en Wolmirstedt.

Die eerste lugaanval op Maagdeburg is reeds op 22 Augustus 1940 uitgevoer. Vanaf 1943 het geallieerde bomwerper-eskaders begin om stelselmatig wapenfabrieke te vernietig. Die geskiedkundige stadskern is op 16 Januarie 1945 grotendeels deur bomme verwoes. Die vernielde geboue en stadsbuurte het onder meer vyftien kerke, argitektonies belangrike stadswyke uit die laaste derde van die 19de eeu en een van die pragtigste barokstyl-strate in Duitsland, die "Breite Weg", ingesluit. Hierdie laaste groot lugaanval het 16 000 menselewens geëis, terwyl 190 000 Maagdeburgers dakloos gelaat is. Ten opsigte van die aantal slagoffers was dit die vyfde swaarste lugaanval op 'n Duitse stad gedurende die Tweede Wêreldoorlog.

Op 11 April 1945 het Amerikaanse troepe posisies buite die stadsgrens ingeneem, tog het die Duitse weermag in Maagdeburg geweier om te kapituleer. Ná enkele dae se swaar bombardement het Amerikaanse soldate die Duitse verdedigingsgordel deurbreek en op 19 April 1945 die westelike gedeelte van Maagdeburg beset. Sowjet-magte het die stad eers op 5 Mei 1945 genader en die buurte oos van die Elberivier beset. Die Amerikaanse troepe is op 1 Junie deur Britse magte vervang wat Maagdeburg-Wes op 1 Julie aan die Sowjet-troepe afgestaan het.

Ná die oorlog is die puinhope uit die binnestad en ander stadswyke verwyder; veral vroue het hierby 'n belangrike bydrae gelewer. Weens 'n gebrek aan fondse is slegs die waardevolste van die beskadigde geboue herstel asook geboue waar min oorlogskade berokken is, waaronder die Maagdeburgse Domkerk, die klooster "Unser Lieben Frauen" en die raadsaal. 

Die barokgeboue in die "Breite Weg" is net soos bouwerke uit die laat 19de eeu en "Jugendstil"-geboue deur woonstelblokke vervang wat in Oos-Duitsland gewoonlik met voorafvervaardigde elemente gebou is. Daarnaas het enkele geboue in die styl van die sogenaamde Nasionale Tradisie ontstaan wat volgens die voorbeeld van die Sowjet-argitektuur in die Stalin-periode, die "Sosialistiese Klassisisme", ontwerp is.

Baie van die beduidendste groot nywerhede in Maagdeburg is ná die oorlog deur die Sowjet-aandelemaatskappy "SAG" bestuur en het tot in 1953 'n belangrike bydrae tot Duitsland se herstelbetalings gelewer. Maagdeburg het ook in die Oos-Duitse periode 'n beduidende sentrum van swaar nywerhede soos "SKET" gebly en tussen 1952 en 1990 as administratiewe hoofstad van die distrik ("Bezirk") Maagdeburg gefungeer wat in 1990 met die Duitse hereniging ontbind is.

In Junie 1990 het die Oos-Duitse parlement, die "Volkskammer", besluit om die federale staatkundige stelsel van die DDR te herstel. Die distrikte Halle en Maagdeburg het saam met die landelike munisipaliteit Jessen verenig om die deelstaat Sakse-Anhalt te vorm wat binne ander grense reeds in die periode tussen 1947 en 1952 bestaan het. Terwyl destyds Halle, wat nouliks deur bomaanvalle geraak is, as administratiewe hoofstad gekies is, is Maagdeburg in 1990 met 'n klein meerderheid stemme deur die eerste parlement van Sakse-Anhalt as nuwe hoofstad bepaal.

In 1994 het Maagdeburg weer die setel van 'n Rooms-Katolieke biskop geword. Die bisdom Maagdeburg is 'n suffragaanbisdom van die aartsbisdom Paderborn in Noordryn-Wesfale.

In die tydperk tussen 1990 en 2005 het Maagdeburg se bevolking met sowat 60 000 gekrimp tot net 230 000 inwoners. Hierdie demografiese ontwikkeling bly 'n groot uitdaging vir die stad aangesien die aanbod van woonstelle die vraag oortref. Nogtans het die plaaslike owerhede groot moeite gedoen om die oorspronklike stadskarakter te herstel. Die grootste bouprojekte sluit die bou van 'n straattonnel onder en die herontwerp van die Universiteitsplein ("Universitätsplatz"), die bou van 'n nuwe sokkerstadion, die restourasie van strate soos "Breiter Weg" en "Otto-von-Guericke-Straße", die opknapping van die teater "Freie Kammerspiele" (tans "Schauspielhaus Magdeburg"), die oprigting van nuwe geboue aan die westekant van die Domkerkplein ("Domplatz"), waaronder die "Groen Sitadel" ("Grüne Zitadelle"), die vervanging van die Stern-brug en baie ander in.

Die winkelstraat "Breiter Weg" was voor die Tweede Wêreldoorlog een van die langstes van sy soort in Europa en is in die 1990's ingrypend verander. Veral sy noordelike gedeelte is in argitektoniese opsig herontwerp. Ook in ander stadsbuurte is geboue, wat in die DDR-tydperk bouvallig geword het, herstel.

Maagdeburg is 'n beduidende ekonomiese sentrum. In die 19de eeu het bekende masjienbou-nyweraars soos byvoorbeeld Rudolf Ernst Wolf en Hermann Gruson hulle in die stad gevestig. Hul fabrieke het die industriële basis vir die "Stadt des Schwermaschinenbaus", aldus Maagdeburg se amptelike bynaam in die DDR, gevorm. Die Krupp-Gruson-aanleg met 11 500 werknemers is in Mei 1951 ter ere van die vermoorde leier van die Kommunistiese Party van Duitsland hernoem tot Ernst Thälmann-aanleg.

Ná die Duitse hereniging het die groot nywerhede verdwyn, en Maagdeburg se industriële sektor word tans deur 'n groter aantal klein ondernemings gekenmerk. Die dienstesektor het 'n steeds belangriker rol begin speel.

Maagdeburg is 'n beduidende spoorwegknooppunt vir die noordelike dele van Sakse-Anhalt. Die plaaslike hoofstasie verbind die nasionale spoorweglyn tussen Hannover en Leipzig met streekslyne wat vanuit Maagdeburg stervormig na stede soos Wolfsburg, Uelzen, Wittenberge, Berlyn, Dessau-Roßlau en Sangerhausen loop. Naas treine van die nasionale spoorwegmaatskappy "Deutsche Bahn AG" is daar ook privaat treindienste soos die "Harz-Elbe-Express"-sneltrein van "Veolia Verkehr GmbH" wat Maagdeburg met Halberstadt verbind. Naas 'n aantal kleiner passasiersstasies in die stadsgebied speel die vragsentrum Maagdeburg-Rothensee by die kruispunt van spoorlyn, snelpad, waterweë en hawetreine 'n belangrike rol vir die plaaslike vragvervoer.

'n Gekombineerde stads- en streekstreindiens is tussen Zielitz en Schönebeck-Salzelmen ingestel. Daar is ook busdienste na dorpe en stede in die omgewing van Maagdeburg beskikbaar.

Maagdeburg is by die kruispunt van belangrike nasionale snelweë en federale grootpaaie geleë. Die federale snelweg "Bundesautobahn 2 (A2)", wat in oos-westelike rigting vanuit Berlyn na Dortmund loop, kruis in Maagdeburg die federale snelweg A14 na Dresden. Daar word tans beplan om die A14 tot by Schwerin in Mecklenburg-Voorpommere te verleng.

In oos-westelike rigting loop daarnaas die federale roete 1 deur Maagdeburg, en oos van die stad begin die federale roete 184 na Dessau. Die federale roetes 71, 81 en 189 loop in noord-suidelike rigting deur die stad.


</doc>
<doc id="34048" url="https://af.wikipedia.org/wiki?curid=34048" title="Hoërskool Aurora">
Hoërskool Aurora

Hoërskool Aurora is 'n middelbare skool op die Sandveldse dorpie Aurora.

Tydens die lang bediening van ds. J.C. Smit (1922 tot 1947) in die plaaslike NG gemeente, het die skool aangegroei tot 'n hoërskool en is koshuisgeriewe vir 130 kinders daargestel. Deur die jare het die ontvolking van die platteland daartoe gelei dat die Hoërskool Aurora weer afgeskaal is tot net 'n middelbare skool, hoewel hy steeds die naam van hoërskool dra.

In 2008 was die leerdertal 193 van gr. 1 tot gr. 9, met 21 leerders in die laagste sowel as in die hoogste graad. Die skoolhoof in daardie jaar was mnr. J.P. van Wyk.


</doc>
<doc id="34050" url="https://af.wikipedia.org/wiki?curid=34050" title="Sekunjalo Independent Media">
Sekunjalo Independent Media

Sekunjalo Independent Media (tot 2013 Independent News & Media (SA) (Edms) Beperk) is 'n Suid-Afrika mediagroep wat sedert Februarie 2013 besit word deur dr. Iqbal Survé se Sekunjalo Independent Media Consortium nadat dit verkoop is deur die Britse Independent News & Media PLC waarvan sir Anthony O'Reilly die hoof- uitvoerende beampte is.

Die maatskappy het in 1889 as die Argus Printing Company ontstaan toe Francis Dormer dié maatskappy met noue bande met Cecil John Rhodes gestig het. Die Argus Printing Company het Argus Newspapers Limited geword nadat dit deur Anglo-American Corporation oorgeneem is. Dié mynmaatskappy het sy verbintenis met Argus Newspapers in 1994 beëindig toe hy 'n aandeel van 31% aan die eienaar van Independent News & Media van Ierland, Tony O'Reilly, verkoop het. O'Reilly besit 26% van die moedermaatskappy, wat 100% van die Suid-Afrikaanse maatskappy besit. 

Sekunjalo Independent Media publiseer 16 dag- en weekblaaie in Suid-Afrika se vernaamste stedelike gebiede, asook 14 gratis gemeenskapskoerante in die Kaapse Skiereiland. In Gauteng en KwaZulu-Natal besit hy belange in gratis gemeenskapskoerante. 

In Kaapstad publiseer Independent die Engelstalige oggendblad "Cape Times", die Engelstalige middagblad "Cape Argus" en die tweetalige (Afrikaans en Engels) poniedagblad "Daily Voice", wat gemik is op Kaapstad se ontluikende massamark en as teenvoeter vir Media24 se suksesvolle poniedagblad "Die Son" begin het. 

Die groep se belangrikste dagblad, die Engelstalige "The Star", word in Johannesburg uitgegee tesame met die "Saturday Star". Ook in Gauteng gee die groep die Engelstalige middagblad "Pretoria News" uit, terwyl die Engelstalige dagblad "Diamond Fields Advertiser" in Kimberley ook deel uitmaak van die groep se noordelike bedrywighede. Die "Sunday Independent" is gemik op die bokant van die Sondagmark. Danksy 'n ooreenkoms met die ander mediagroepe besit Independent 'n 25%-aandeel in 12 gratis gemeenskapskoerante in Pretoria.

Net soos in Gauteng en die Wes-Kaap, gee Independent ook drie dagblaaie in KwaZulu-Natal uit, almal in Durban. "The Mercury" is 'n Engelstalige oggendblad, die Daily News 'n Engelstalige middagblad en "Isolezwe" 'n Zoeloetalige oggendblad, waaruit die eerste Zoeloetalige webblad ter wêreld voortgespruit het. Die "Post" is gemik op die Indiërmark en verskyn weekliks op 'n Woensdag. Die groep gee ook die naweek koerante "The Independent on Saturday" en "Sunday Tribune" daar uit. Boonop besit Independent 'n belang van 33% in gemeenskapskoerante in en om Durban.

Op die internet is Independent die uitgewer van Suid-Afrika se voorste nuusportaal, iol.co.za wat drie miljoen unieke besoekers 'n maand kry.





</doc>
<doc id="34052" url="https://af.wikipedia.org/wiki?curid=34052" title="Diamond Fields Advertiser">
Diamond Fields Advertiser

Die Diamond Fields Advertiser (DFA) is 'n Engelstalige oggendblad van Independent News & Media wat in 1878 in Kimberley ontstaan het as drieweeklikse koerant. Dit het in Mei 1882 daagliks begin verskyn, selfs onder uiters moeilike omstandighede tydens die beleg van die stad in die Tweede Vryheidsoorlog. Die koerant se sirkulasie was in die tweede kwartaal van 2015 gemiddeld 8 941 per dag, vergeleke met 9 519 in dieselfde tydperk 'n jaar vantevore.

Die "DFA" is die enigste oorblywende koerant van die elf wat tydens die onstuimige jare van Kimberley se ontstaan hier verskyn het.

Ondanks die feit dat alle Johannesburgse dagblaaie binne 'n uur van hulle verskyning ook in Kimberley te kry is en teen sterk mededinging van die "Volksblad" van Bloemfontein wat 'n spesiale uitgawe vir die Noord-Kaap uitgee, verkoop die "DFA" steeds meer eksemplare as al die ander dagblaaie saam. 'n Groot gedeelte van die dagblad se lesers is Afrikaanssprekend, soos trouens ook sy redakteur, Johan du Plessis.



</doc>
<doc id="34053" url="https://af.wikipedia.org/wiki?curid=34053" title="The Mercury">
The Mercury

The Mercury (voorheen die Natal Mercury) is 'n Engelstalige oggendblad wat sedert 25 November 1852 in Durban uitgegee word. Dit word sedert Januarie 1878 daagliks uitgegee en is tans in die besit van Independent News & Media. Die sirkulasie was in 1974 byna 80 000, in 1982 60 000, maar in 2008 net 40 000.





</doc>
<doc id="34056" url="https://af.wikipedia.org/wiki?curid=34056" title="Pous Clemens IV">
Pous Clemens IV

Clemens IV was die 183ste pous van die Rooms-Katolieke Kerk van 1265 tot 1268 na 'n sedis vacatio van 116 dae.

Pous Clemens IV is gebore as Gui Faucoi (later le Gros (die dikke)) op 23 November ongeveer in 1195 in Saint-Gilles-du-Gard,naby Nîmes in Frankryk. Hy is die seun van Louis Faucoi en Marie Laure Salvanhiac. Op 16 Januarie 1239 trou hy met Margueritte, dogter van Jacques en Cécile du Sault. Hy het twee dogters, Mabile, wat 'n non geword het in 1267 en oorlede is in 1307 en Cécile wat op 2 Februarie 1274 trou met haar neef Pierre Ruffi. Gui was 'n wewenaar, 'n soldaat en regsgeleerde voordat hy tot die kerk toegetree het. Hy was ook die sekretaris van koning Lodewyk IX van Frankryk wat gesorg het dat hy later kardinaal geword het. Na die dood van sy vrou het hy priester geword en vinnig opgang gemaak in die kerk. In 1256 word hy biskop van Le Puy, in 1259 aartsbiskop van Narbonne en in Desember 1261 word hy as kardinaal van Sabina aangestel deur Pous Urbanus IV.Die kardinale het op die konklaaf in Perigua vir vier maande argumenteer of hulle Karel van Anjou, die broer van Lodewyk IX van Frankryk sou vra om die oorlog teen die Hohenstaufen voort te sit, voordat hulle op 5 Februarie 1265 Pous Clemens IV gekies het om Pous Urbanus IV op te volg. Hy word gekroon op 22 Februarie 1265, regeer tot sy dood op 29 November 1268 en word opgevolg deur Pous Gregorius X. 
Die naam ‘Clemens’ beteken 'sagmoedige'.

Pous Clemens IV se pontifikaat word gekenmerk deur die stryd teen Manfred, die buite-egtelike familielid van keiser Frederik II van Hohenstaufen. Clemens was in Frankryk toe hy verkies is en moes Italië binnegaan in 'n vermomming. Hy het dadelik 'n alliansie gesluit met Karel van Anjou. Karel het met geld en troepe van die pous Napels aangeval. Hy verslaan en dood Manfred in die slag van Benevento op 22 Februarie 1266. By die daarop volgende slag van Tagliacozzo op 23 Augustus 1268 word Conradin, die laaste Hohenstaufen, gevange geneem. Karel laat Conradin onthoof op die markplein in Napels op 29 Oktober 1268.

Pous Clemens het volstrek geweier om sy familie te verryk. Hy was die Jode nie goed gesind nie en in 1264 het hy die Jode van Aragon opdrag gegee om hulle boeke aan die Dominikane te gee om dit te laat sensureer. Thomas Aquinas het aan die hof van die pous gewoon. Die pous is begrawe in Viterbo waar hy die hele tyd van sy pontifikaat gewoon het.

Pous Clemens IV het gekorrespondeer met die Mongoolse Khan Abaqa. Die khan het 'n Mongoolse ambassadeur na die pous gestuur. Abaqa het 'n alliansie voorgestel tussen sy troepe, die Westerse magte en die Bisantynse keiser Michael VIII Palaeologos (Abaqa se skoonpa). In 1267 stuur die pous saam met James I van Aragon vir Jayme Alaric van Perpignan as ambassadeur na die Mongole. Jayme Alaric keer terug na Europa in 1269 met 'n versoek van die khan vir 'n alliansie. Die pous het die versoek op 'n nie-bindende manier beantwoord, maar wel die khan van die beplande kruistog vertel.




Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="34058" url="https://af.wikipedia.org/wiki?curid=34058" title="TerminalFour">
TerminalFour

TerminalFour is 'n ontwikkelaar van internet inhoudsbestuurstelsels (CMS), met hoofkantoor in Dublin, Ierland. Volgens die Irish Times koerant, is TerminalFour die nommer een verskaffer van inhoudsbestuurstelsels aan die Ierse publieke sektor.

TerminalFour is in 1996 gestig deur Piero Tintori, as 'n student aan die Dublin City Universiteit. Die maatskappy het hoofsaaklik in die Ierse mark meegeding, totdat 'n €320 000 belegging van die Davy BES fonds in 2002 TerminalFour aan die UK mark blootgestel het, ten spyte van die dotcom-krisis.Die maatskappy het genoeg sukses behaal teen April 2008, om 'n verdere uitbreiding na Europa, Amerika en die Midde-Ooste aan te kondig. TerminalFour het in dieselfde jaar projekte vir die Ministerie van Informasie Bahrein, Oxford Universiteit en Heritage Ireland voltooi.

TerminalFour se hoofproduk is Site Manager. Volgens Tintori, is Site Manager spesifiek bruikbaar vir tersiêre onderwys institute a.g.v die feit dat dit op 'n ope platform (open platform) gebaseer is. Die huidige weergawe is Site Manager 6, en is in September 2007 aan die publiek bekendgestel. Die maatskappy verskaf ook eForms funksionaliteit.

TerminalFour is ook aktief in die publieke sektor, maatskappye met veeltalige inhoud en die finansiële sektor.

TerminalFour het vir die laaste ses jaar in die "Deloitte Technology Fast 50" lys verskyn.


</doc>
<doc id="34062" url="https://af.wikipedia.org/wiki?curid=34062" title="Sedis vacatio">
Sedis vacatio

Sedis vacatio of sede vacante, van die Latyn vir "leë stoel", is die toestand waarin die setel van 'n biskop nie beset is nie. Die toestand word veroorsaak deur die afsterwe, aftrede of verplasing van 'n biskop.

In die geval van 'n sedis vacatio van die biskop van Rome (die Pous) word die pligte van die pous waargeneem deur die kollege van kardinale. Die kollege besit egter nie pouslike mag nie en mag slegs dringende lopende sake afhandel. In baie uitsonderlike gevalle kan die kollege wel dekrete uitvaardig, maar hulle moet later deur die nuwe pous bevestig word.

Daar bestaan 'n groep tradisionele Rooms-Katolieke wat glo dat na die dood van Pous Pius XII daar nie meer wettige pouse gekies is nie. Die stroming word Sedisvakantisme genoem.


</doc>
<doc id="34064" url="https://af.wikipedia.org/wiki?curid=34064" title="Joego-Slawië">
Joego-Slawië

Joego-Slawië (Serwo-Kroaties: "Jugoslavija"/Југославија, [juɡǒslaːʋija]; Sloweens: "Jugoslavija", [juɡɔˈslàːʋija]; Masedonies: Југославија, [juɡɔˈsɫavija]; Albanees: "Jugosllavia", Hongaars: "Jugoszlávia"; letterlik: "Suid-Slawië") was tussen 1918 en 2003 die naam van drie opeenvolgende state in Suidoos-Europa op die Balkanskiereiland. Die hoofstad van hierdie state was telkens Belgrado.

Vanaf 2003 het hierdie staat as Serwië en Montenegro bekend gestaan, maar in 2006 het dit verdeel in aparte state, naamlik Serwië en Montenegro.

In sport was die Joego-Slawiese nasionale sokkerspan een van die die sterkste mededingende spanne en het ag keer aan die FIFA Sokker-Wêreldbekertoernooi deelgeneem en twee keer die vierde plek bereik (in 1930 en 1962). Vir die UEFA Europa-beker kon Joego-Slawië vier keer kwalifiseer en het twee keer (in 1960 en 1968) as naaswenner geëindig. Die Europese Sokkerkampioenskap 1976 is in Joego-Slawië aangebied, waartydens die gasheer die vierde plek bereik het. Tydens die Olimpiese Somerspele 1960 in Rome kon die Joego-Slawiese nasionale sokkerspan die goudmedalje verower. Sarajevo, die destydse hoofstad van die deelrepubliek Sosialistiese Republiek Bosnië en Herzegowina, het die Olimpiese Winterspele 1984 gehuisves.


</doc>
<doc id="34066" url="https://af.wikipedia.org/wiki?curid=34066" title="Pleknaamsveranderinge in Namibië">
Pleknaamsveranderinge in Namibië

Hier volg 'n lys van plekke in Namibië waarvan die name verander is:









</doc>
<doc id="34068" url="https://af.wikipedia.org/wiki?curid=34068" title="Asmara">
Asmara

Asmara (Arabies: أسمرة, Tigrinya: ኣስመራ, voorheen "Asmera") is die hoofstad en grootste stad van Eritrea met 'n bevolking van 804 000 in 2017 en 'n oppervlakte van 45 km². Die stad is in die sentrum van Eritrea in die Groot Skeurvallei geleë. Asmara is bekend vir sy goed bewaarde koloniale Italiaanse Mondernistiese argitektuur. Die Mondernistiese stad van Asmara is in 2017 deur Unesco as wêrelderfenisgebied gelys.



</doc>
<doc id="34071" url="https://af.wikipedia.org/wiki?curid=34071" title="Fezile Dabi-distriksmunisipaliteit">
Fezile Dabi-distriksmunisipaliteit

Die Fezile Dabi-distriksmunisipaliteit (voorheen bekend as die Noord-Vrystaat-distriksmunisipaliteit) is een van die 5 distriksmunisipaliteite van die Vrystaat. Die setel van die munisipaliteit is in Sasolburg. Die meeste inwoners in die munisipale gebied is Suid-Sothosprekend. Die munisipaliteit se kode is DC20.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die kleinste dorp in die Vrystaat, Reitzburg, is in die Fezile Dabi-distriksmunisipaliteit.

Die volgende statistiek is van die sensus in 2001.

Verkiesingsuitslae vir die munisipaliteit in die Suid-Afrikaanse algemene verkiesing van 2004.


</doc>
<doc id="34078" url="https://af.wikipedia.org/wiki?curid=34078" title="Kinshasa">
Kinshasa

Kinshasa (Frans [kinʃasa], voorheen: "Léopoldville"; Nederlands: "Leopoldstad", ) is die hoofstad en grootste stad van die Demokratiese Republiek van die Kongo (ook "Kongo-Kinshasa" genoem), wat tot ses jaar ná die land sy onafhanklikheid (1960) van België verkry het as Leopoldstad bekend gestaan het.

Dit is 'n 'n rivierhawe en aan die Kongorivier, oorkant die hoofstad van die Republiek van die Kongo, Brazzaville, net suid van die ewenaar geleë. Dit maak van Brazzaville en Kinshasa die wêreld se tweede naaste hoofstede ná Rome en die Vatikaanstad.

Die stad is in 1887 deur die Britse ontdekkingsreisiger Henry Morton Stanley gestig. Dit het in 1926 die hoofstad van die Belgiese kolonie geword. Tydens die Tweede Wêreldoorlog was troepe van die Verenigde State hier gestasioneer.

Die stad beskik oor 'n internasionale lughawe, 'n rivierhawe, 'n universiteit (1954) en is 'n vername handelsentrum. Van die bedrywe in die stad is onder meer voedselverwerking, tekstiele, chemikalieë en brouery.

Kinshasa se naam het net een keer verander, hoewel die land om die beurt die Kongo-Vrystaat van 1885 tot 1908, die Belgiese Kongo van 1908 tot 1960, die Demokratiese Republiek van die Kongo van 1960 tot 1971, die Republiek van Zaïre van 1971 tot 1997 en uiteindelik weer die Demokratiese Republiek van die Kongo van 1997 tot die hede was.

Die bevolking word tans (2017) op byna 12 miljoen geraam, wat van Kinshasa Afrika se derde grootste stad ná Kaïro en Lagos maak. Dit is ook die grootste Franssprekende stad ter wêreld, net groter as Parys. In 1956 was die bevolking slegs 300 000, waarvan 17 000 blank was. Frans is die belangrikste taal van die regering, skole, koerante, openbare dienste en hoë-end-handel in die stad, terwyl Lingala as 'n "lingua franca" in die strate gebruik word.




</doc>
<doc id="34081" url="https://af.wikipedia.org/wiki?curid=34081" title="CERN">
CERN

CERN (afkorting vir "Conseil Européen pour la Recherche Nucléaire", Europese Kernnavorsingsraad) is ’n groot wetenskaporganisasie in Genève, Switserland, wat deeltjiefisika bestudeer en die wêreld se grootste deeltjiefisika-laboratorium bedryf. Die organisasie is in 1954 gestig en is geleë in die noordwestelike voorstede van Genève op die grens tussen Frankryk en Switserland. Altesame 20 Europese lande is lid daarvan en die sentrum is bekend vir sy groot en kragtige deeltjieversnellers (spesiale masjiene wat baie klein materiepartikels teen hoë snelhede laat beweeg). Sy nuutste versneller, die Groot Hadron-versneller, is die kragtigste ter wêreld.

Die term CERN word ook gebruik om na die laboratorium te verwys waar 2 400 voltydse en 1 500 deeltydse werknemers betrokke is en ongeveer 10 000 besoekende wetenskaplikes en ingenieurs van nagenoeg 608 universiteite en navorsingseenhede is. 113 nasionaliteite word daar verteenwoordig.

CERN se hooffunksie is om die deeltjieversnellers en ander infrastruktuur te verskaf wat nodig is vir hoë-energiefisikanavorsing – die resultaat is dat talle eksperimente uitgevoer is deur CERN na internasionale samewerkingsgeleenthede. Die Wêreldwye Web het ook hier ontstaan. Die hoofterrein by Meyrin huisves ’n groot rekenaar met ’n kragtige dataverwerkingsfasiliteit, hoofsaaklik vir eksperimentele data-ontleding. Weens die behoefte aan beskikbaarheid van hierdie fasiliteite aan navorsers op ander plekke, is hierdie histories ’n groot kern vir ’n wye areanetwerk.

CERN was oorspronklik 'n afkorting vir "Conseil Européen pour la Recherche Nucléaire" (Europese Raad vir Kernnavorsing). Op 29 September 1954 word 'n akte geteken wat die raad ontbind en met "l'Organisation européenne pour la Recherche nucléaire" (Europese Organisasie vir Kernnavorsing) vervang. Tans word na CERN verwys as die "Laboratoire européen pour la physique des particules" (Europese laboratorium vir partikelfisika). Die oorspronklike naam, CERN het dus al die jare behoue gebly en dra opsigself nie meer enige betekenis nie.

Een van CERN se bekendste uitvindings is die wêreldwye web (www) wat deur twee van hulle informatici, die Engelsman Tim Berners-Lee en die Belg Robert Cailliau begin is.

Ongeveer 3000 mense werk (in 2003) voltyds by CERN. Daarnaas neem ongeveer 6500 wetenskaplikes (van 500 universiteite uit 80 lande) deel aan die eksperimente wat daar uitgevoer word. Hierdie eksperimente vind in een van hulle ses partikelversnellers plaas. Met die eksperimente word gepoog om insig te kry in hoe materie opgebou is: uit watter partikels dit bestaan en wat se kragte dit bymekaar hou.

Die ondersoeke word gedoen deur middel van partikelversnellers, waarmee partikels tot amper die spoed van lig versnel word voordat dit met mekaar bots. Gedurende die impak breek die partikels in quarks op. Hierdie eksperimente word gedoen om teorieë te vind wat die 4 fundamentele kragte (elektromagnetiese krag, swaartekrag, swak kernkrag en sterk kernkrag) kan verklaar ten opsigte van 'n enkele elementêre krag.

Op hierdie oomblik word aan 'n nog groter partikelversneller, die Groot Hadronversneller gewerk. Die versneller het in September 2008 operasioneel geword. Daar word gehoop om die Higgsboson in die versneller te vind. Die "Higgsboson" is 'n partikel wat ander partikels massa gee, en is die laaste partikel in die standaardmodel van materie wat nog nie waargeneem is nie.

Die lande wat CERN in 1954 gestig het is:

Lande wat daarna toegetree of CERN verlaat het:

In 2003 was daar 'n totaal van 20 lande by CERN betrokke.

Naas bogenoemde lede behoort daar ook 'n aantal toeskouerlande aan CERN. Hierdie lande mag die bestuursvergaderings bywoon en die notules verkry, maar het geen stemreg nie. Die status is ideaal vir lande wat nie lede kan of mag word nie, maar wel graag wil deelneem. Die huidige toeskouerlande is:

Naas lede en toeskouers neem wetenskaplikes uit verskeie ander lande aan CERN se eksperimente deel. Suid-Afrika word ook in die groep verteenwoordig. Hulle is:



</doc>
<doc id="34082" url="https://af.wikipedia.org/wiki?curid=34082" title="Libreville">
Libreville

Libreville (Frans vir "Vrystad") is die hoofstad en grootste stad van Gaboen met 'n bevolking van 797 003 in 2013. Die stad is die tuiste van ongeveer die helfte van die bevolking van Gaboen en het een van die grootste Europeër-bevolking in Sentraal-Afrika.

Libreville lê by die mond van die Komorivier, langs die Golf van Guinee. Daar is 7 distrikte in Libreville: Batterie IV, Quartier Louis, Mont-Bouët, Nombakélé, Glass, Oloumi en Lalala.

Die Mpongwé mense het gewoon op die plek waar Libreville vandag is. In 1839 is Gaboen oorgeneem deur die Franse Ryk. Later is 'n klein dorpie gebou vir slawe wat vrygelaat is en die naam Libreville (Vrystad) is in gebruik geneem. In 1960 was die bevolking 30 000, maar sedertdien het die stad se bevolking baie gegroei.

Libreville Internasionale Lughawe is 11 km noorde van die stad.



</doc>
<doc id="34083" url="https://af.wikipedia.org/wiki?curid=34083" title="Namakwa-distriksmunisipaliteit">
Namakwa-distriksmunisipaliteit

Die Namakwa-distriksmunisipaliteit is een van die 5 distriksmunisipaliteite van die Noord-Kaap. Die setel van die munisipaliteit is in Springbok. Die meeste inwoners in die munisipale gebied is Afrikaanssprekend. Die munisipaliteit se kode is DC6.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2001.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="34084" url="https://af.wikipedia.org/wiki?curid=34084" title="Abuja">
Abuja

Abuja is sedert 1991 die hoofstad van die Wes-Afrika-land Nigerië toe dit Lagos vervang het. Dit is geleë in die Federale Hoofstadgebied en in 1976 beplan om die druk op die infrastruktuur van die indertydse hoofstad te verlig. Die stad is gebou in die geografiese middelpunt van die land. In die dekade ná 1980 het regeringskantore hierheen begin verskuif uit Lagos. 

Abuja is Nigerië se administratiewe en politieke sentrum. Dit is ook 'n belangrike hoofstad op die Afrika-vasteland weens Nigerië se geo-politieke invloed in streeksake. Abuja is ook 'n konferensiesentrum en hou jaarliks verskeie vergaderings, soos die 2003-staatshoofde van die regering van die Statebond en die 2014 Wêreld-ekonomiese forum.

"Abuja" was in die vroeë 20ste eeu die naam van die nabygeleë dorp wat nou genoem word Suleja.

Weens etniese en godsdienstige afdelings van Nigerië is planne ontwerp sedert Nigerië se onafhanklikheid om sy hoofstad in 'n neutraale plek wat te hê vir alle groot etniese partye, wat ook sentraal is vir al die streke van Nigerië. Die ligging is uiteindelik in die vroeë 1970's in die middel van die land aangewys aangesien dit neutraliteit en nasionale eenheid aandui. Nog 'n rede vir Abuja het gekom as gevolg van Lagos se bevolkingsboom wat die stad oorvol gemaak het en toestande ongemaklik was. Aangesien Lagos reeds vinnige ekonomiese ontwikkeling ondergaan het, het die Nigeriese regering die behoefte gehad om die ekonomie na die binneste deel van die land uit te brei en het besluit om sy hoofstad na Abuja te verskuif. Die logika wat gebruik is, was soortgelyk aan die manier waarop Brasilië sy hoofstad beplan het, Brasília. Die besluit om na Abuja te verskuif, is in 1976 deur generaal Murtala Mohammed gemaak. Konstruksie het in die laat 1970's begin, maar weens ekonomiese en politieke onstabiliteit was die aanvanklike stadiums van die stad nie tot die laat 1980's voltooi nie.

Die Federale Hoofstadgebied se inwonertal volgens die sensus van 2006 was 778 567 en die oppervlakte is 713 km², toe die stad met die agste grootste bevolking in Nigerië. Abuja se bevolking groei met 139.7% tussen 2000 en 2010, een van die stede wat die vinnigste groei in bevolking in die wêreld. Vanaf 2015 het die stad 'n jaarlikse groei van ten minste 35%. Vanaf 2016, is Abuja geskat om ses miljoen mense te bevat, dit is net Lagos wat grooter is in Nigerië.


</doc>
<doc id="34086" url="https://af.wikipedia.org/wiki?curid=34086" title="Lagos">
Lagos

Lagos (Joroeba: Èkó) is die grootste stad in Afrika en was tot 12 Desember 1991 die hoofstad van die Wes-Afrikaanse land Nigerië toe dit deur Abuja in die Federale Hoofstadgebied, reg in die middel van die land, vervang is. Die regering het met die beplanning van 'n nuwe hoofstad in 1976 begin om die druk op Lagos se infrastruktuur te verlig.

Die stad is steeds die land se vernaamste hawe en geleë op Lagoseiland wat met twee brûe aan die vasteland verbind word. Die eiland waarop dit geleë is, is 8 kilometer lank en 1,6 km breed.

Die gebied is die eerste keer bewoon omstreeks 1700 en was 'n sentrum van die slawehandel tot in die middel van die negentiende eeu. Die Britte het dit in 1851 beset waarna dit in 1862 die kolonie van Lagos geword het. In 1906 word dit deel van die suidelike Nigeriese protektoraat en dien as hoofstad van die land vanaf 1960.

Die stad beskik oor 'n universiteit, tenkskipterminaal en van die vernaamste bedrywe is metale, chemikalieë, vis, gas, brouery en toerisme. Die besienswaardighede is onder meer die nasionale museum, paleis en 'n perderesiesbaan.

Lagos se bevolking was volgens die 2006-sensus 7 937 932 en die oppervlakte is 996,2 km². In 2012 is die bevolking op 21 000 000 geskat wat dit die grootste stad in Afrika maak. Na raming groei die stad die sewende vinnigste ter wêreld en die vinnigste in Afrika.


</doc>
<doc id="34087" url="https://af.wikipedia.org/wiki?curid=34087" title="Henry Morton Stanley">
Henry Morton Stanley

Sir Henry Morton Stanley, gebore as "John Rowlands", (gebore 28 Januarie 1841 in Denbigh, Clwyd, Wallis - oorlede op 10 Mei 1904 in Londen) was 'n Amerikaanse verkenner en joernalis en Britse politikus.

In 1859 gaan hy as skeepsjonge na New Orleans waar hy aangeneem is deur 'n koopman met die van Stanley. In 1867 sluit hy hom aan by die "New York Herald" en reis as spesiale verslaggewer na Abessinië en Spanje. In 1869 gee die koerant hom die opdrag om die sendeling en reisiger David Livingstone in Afrika op te spoor.

Hy verlaat Zanzibar in 1871 op pad na Tanganjika en spoor Livingstone uiteindelik op in Ujiji. In 1874 lei hy 'n geslaagde ekspedisie wat die Tanganjika-meer verken het en spoor hy die Kongorivier se loop na tot by die see. Op sy derde ekspedisie, in 1879, stig hy die Kongo-vrystaat en onderneem sy vierde ekspedisie van 1887 tot 1889.

Hy word 'n Britse onderdaan in 1892 en was parlementslid vir die Liberale Unioniste van 1895 tot 1900. Hy is in 1899 tot ridder geslaan.


</doc>
<doc id="34088" url="https://af.wikipedia.org/wiki?curid=34088" title="ZF Mgcawu-distriksmunisipaliteit">
ZF Mgcawu-distriksmunisipaliteit

Die ZF Mgcawu-distriksmunisipaliteit (voorheen "Siyanda") is een van die 5 distriksmunisipaliteite van die Noord-Kaap. Die setel van die munisipaliteit is in Upington. Die meeste inwoners in die munisipale gebied is Afrikaanssprekend. Die munisipaliteit se kode is DC8.

Die munisipaliteit bestaan uit die volgende plaaslike munisipaliteite:

Die munisipaliteit word as volg begrens:
Die volgende statistiek is van die sensus in 2011.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="34091" url="https://af.wikipedia.org/wiki?curid=34091" title="Sint Hedwigskatedraal">
Sint Hedwigskatedraal

Die Sint Hedwigkatedraal (Duits: "St. Hedwigs-Kathedrale") dien sedert die stigting van die Rooms-Katolieke bisdom Berlyn in die jaar 1930 as die Katolieke biskopskerk van die Duitse hoofstad. Die katedraal, wat in die stadswyk Mitte geleë is, dra sedert 1927 die amptelike kerklike titel "Basilica minor" ("klein basiliek") en is een van die belangrikste Rooms-Katolieke sakrale geboue in Berlyn.

Die huidige katedraal was die eerste Rooms-Katolieke kerkgebou wat met toestemming van koning Frederik die Grote ná die Reformasie in Pruise opgerig is. Die Katolieke gemeente van Berlyn het oorspronklik net oor 'n bouvallige kapel in die Kraußenstraat beskik wat mettertyd te klein geraak het. In 1743 het Frederik die besluit geneem om 'n nuwe kerk te laat bou.

Die Pruisiese koning het 5 000 talers tot die boukoste bygedra, tog was die gemeente genoodsaak om die nuwe kerkgebou oorwegend self te finansier, en die voltooiing van die bouprojek is as gevolg van finansiële moeilikhede dekades lank vertraag. Nadat dwarsoor Europa fondse ingesamel is, het die kerk in die tydperk tussen 1747 en 1773 volgens planne van Georg Wenzeslaus von Knobelsdorff (1699–1753) op die huidige Bebelplein ontstaan. Dit is na die beskermheilige van Silesië, Hedwig von Andechs, vernoem.

Johann Boumann die Ouere het die toesig oor die boubedrywighede gehou. Aanvanklik is die kerk as 'n houtgebou opgerig, terwyl die gewelfries vanweë boutegniese moeilikhede eers teen die einde van die 19de eeu voltooi is. Tussen 1930 en 1932 – met die stigting van die bisdom Berlyn en die verheffing van die kerk tot 'n katedraal – is die koepel van 'n rotonde onder die koepelkruis voorsien.

Die Sint Hedwigskerk is veral die nuwe Silesies-gebore inwoners van Berlyn opgerig – Frederik het onder meer belang daarin gestel om die Katolieke adel van die nuut verowerde provinsie Silesië gunstig te stem – en op 1 November 1773 deur Ignatius Krasicki, 'n vriend van die koning en destydse vorsbiskop in Ermland (wat in 1794 aartsbiskop van Gnesen geword het), ingewy.

Die katedraal is tydens nagtelike lugaanvalle op 2 Maart 1943 deur 'n brand verwoes en in die periode tussen 1952 en 1963 heropgebou. Die huidige binneruimte is deur Hans Schwippert ontwerp, terwyl Fritz Schwerdt die tabernakel en altaarkruis geskep het. Die koepel is in 'n gewysigde vorm sonder lantern herstel.

Die katedraal behels 'n sentrale ronde saal met 'n koepeldak en 'n portiek met ses suile. Die sakristie, wat eweneens in 'n ronde vorm aangelê is, is in die as van die portikus by die hoofgebou gevoeg.

Die antieke Romeinse Pantheon in Rome het as voorbeeld vir die katedraal gedien. In die literatuur is Johann Boumann die Ouere oor 'n lang tydperk as boumeester van die kerkgebou vermeld, terwyl ook Jean Laurent Le Geay (die tekenaar en uitgewer van 'n reeks kopergravures oor die Hedwigskatedraal) as 'n moontlike argitek genoem is. Eers in die laat 20ste eeu het die kunshistorikus Hans-Joachim Giersberg die bewys gelewer dat Georg Wenceslaus von Knobelsdorff die beslissende rol by die ontwerp van die kerk gespeel het, alhoewel die oorspronklike skets deur koning Frederik geteken is. 'n Ontwerp vir die fasade, wat in die destydse Oos-Berlynse Stadsargief ontdek is, word aan Von Knobelsdorff toegeskryf.
Destydse bouplanne, wat in die argief van Simancas in Spanje bewaar gebly het, dui daarop dat ook 'n alternatiewe ontwerp met twee torings en 'n middelgewel saam met 'n invalidehuis in Leipziger Straße oorweeg is, moontlik deur die kerkgemeente self. Koning Frederik was egter steeds ten gunste van die Pantheon as argitektoniese voorbeeld.

Volgens die boukundige besonderhede en die skulptureprogram word die bouplanne, tekeninge en gravures, wat bewaar gebly het, deur deskundiges in twee hoofgroepe verdeel. Die drie bouplanne in Simancas word by die eerste groep gereken, terwyl die twee tekeninge uit die vroeëre Oos-Berlynse Stadsargief (waarvan een deur von Knobelsdorff vervaardig is) en die reeks kopergravures met sewe bladsye, wat in 1748 deur Le Geay uitgegee is, die tweede groep vorm. Knobelsdorff se tekening word as die belangrikste werk ten opsigte van die katedraal se bougeskiedenis beskou – dit toon alle boukundige besonderhede van die latere kerkgebou.
Die binneruimte was van begin af tot twee verdiepings beperk. Die hoofverdieping word deur twaalf paar gekoepelde Ioniese suile gekenmerk wat ook die koepel dra, en 'n rondlopende kapelkrans. Volgens die oorspronklike planne sou die koepels van die hoofsaal en die sakristie volledig beskilder word, moontlik met tonele uit die lewe van die heilige Hedwig.

Die Romeinse Pantheon as argitektoniese motief speel 'n merkwaardige rol in die Berlynse en Potsdamse boukuns in die middel van die 18de eeu. Naas die Hedwigskerk is ook die Franse Kerk in Potsdam (1752) en die ovale marmersaal van Slot Sanssouci (1746/47) deur von Knobelsdorff volgens die Pantheon ontwerp.

Die Pantheon is destyds eerder as 'n simbool van die klassieke oudheid beskou – die Pruisiese boumeesters het derhalwe geen gedetailleerde boukundige kopieë van hierdie Romeinse tempel geskep nie, maar is deur sy funksie en vorm geïnspireer. Koning Frederik het in 1746 selfs die bou van 'n tempel volgens die voorbeeld van die Pantheon in sy hoofstad oorweeg wat aan die godhede van alle religies gewy sou wees. Die verskillende godsdienste sou hulle kerkdienste of ander byeenkomste in die nisse van hierdie tempel hou – 'n idee wat uiteindelik nie verwesenlik is nie.

Die meer algemene begrip van die antieke Pantheon het dan ook daartoe gelei dat vir die Hedwigskatedraal eerder argitektoniese grondvorms van die Romeinse tempel oorgeneem is. Selfs die aantal suile by die portikus – die katedraal het ses teenoor die Pantheon se agt – kom nie ooreen met die Romeinse voorbeeld nie. Terwyl die Pantheon volgens die Korintiese styl ontwerp is, is hierdie elemente tot die katedraal se binneruimte beperk – die portikus toon Ioniese invloede.

Daarnaas is die kerk se ontwerp deur 'n aantal nie-antieke Italiaanse voorbeelde beïnvloed soos byvoorbeeld Bernini se kerkgeboue Santa Maria dell'Assunta in Ariccia en Santa Maria al Quirinale in Rome. Die Hedwigskatedraal se koepel toon ooreenkomste met die kerk Santa Maria della Consolazione in Todi.




</doc>
<doc id="34094" url="https://af.wikipedia.org/wiki?curid=34094" title="Deelstate en gebiede van Australië">
Deelstate en gebiede van Australië

Australië bestaan uit ses state (Engels: "States") en tien gebiede (Engels: "Territories").


</doc>
<doc id="34096" url="https://af.wikipedia.org/wiki?curid=34096" title="Nieu-Suid-Wallis">
Nieu-Suid-Wallis

Nieu-Suid-Wallis is 'n Australiese deelstaat in die suidooste van die land. Die deelstaat beslaan 801428 km en is die deelsaat met die grootste bevolking sowel as die oudste van die state en gebiede. Dit word in die suide begrens deur Victoria, in die noorde deur Queensland en in die weste deur Suid-Australië. Die hoofstad en grootste stad is Sydney. 

Nieu-Suid-Wallis is in 1788 gestig en het oorspronklik 'n groot gedeelte van die vasteland beslaan. Die staat is vernoem deur kaptein James Cook, wat in 1770 voet aan wal gesit het in Botany Bay. Die eerste nedersetting is in 1788 in Nieu-Suid-Wallis begin deur Arthur Phillip.

Die staat bestaan uit 12 statistiese afdelings. Die laagliggende gebiede aan die kus lei na tafellande, wat gevorm word deur die Great Dividing Range. Die vernaamste kusriviere van Nieu-Suid-Wallis is die Hawkesbury, Hunter, Macleay en Clarence. Die vernaamste binnelandse riviere is die Darling, Murray, Murrumbridge, Lachlan en Macquarie-Bogan.

Naas Sydney is ander belangrike stede Newcastle, Wollongong en Broken Hill.

Die belangrikste ekonomiese bedrywighede in die deelstaat is vleisbeeste, suiwelboerdery, wol, graan, vissery, bosbou, tekstiele en elektriese masjinerie, chemikalieë en voedselverwerking. Mynbou behels onder meer sink, lood en steenkool.



</doc>
<doc id="34100" url="https://af.wikipedia.org/wiki?curid=34100" title="Antananarivo">
Antananarivo

Antananarivo is die hoofstad en grootste stad van die eiland-land Madagaskar. Dit het vroeër as onderskeidelik Tananarive en Tananarivo (tot 1975) bekend gestaan.

Die stad is op 'n rif in die oos-sentrale deel van die eiland geleë sodat daar letterlik 'n bodorp en 'n onderdorp is. Dit is op 'n hoogte van sowat 1350 m geleë. Die stad beskik oor 'n internasionale lughawe, spoorwegstasie en 'n universiteit wat in 1955 opgerig is. 

Die belangrikste bedrywe is tekstiele, tabak, leer en voedselverwerking.

Daar is twee katedrale – Anglikaans en Rooms-Katoliek, sowat vyftig kerke in die hele stadsgebied, die sogenaamde Queen's Palace en die Ambohitsorahitra-paleis. Daar is ook 'n kuns- en 'n argeologie-museum, die Zoma-mark, casino's, die Mohamasina-stadion en 'n perderesiesbaan.

Die Franse het die stad in 1885 in besit geneem. Indertyd was die bevolking van die stad reeds sowat 100 000. Die stad is ingrypend herontwerp sodat dit teen 1950 150 000 inwoners gehad het. Paaie is deur die hele stad gebou, trappe is gebou wat gebiede aangeskakel het wat te steil was om per pad te verbind en 'n gedeelte in die middestad is verfraai met wandelpaaie, terrasse, blombeddings en bome. Ná die land onafhanklik van Frankryk geword het in 1960 het die bevolking vinnig toegeneem tot 1,4 miljoen aan die einde van die twintigste eeu.



</doc>
<doc id="34101" url="https://af.wikipedia.org/wiki?curid=34101" title="Jong Dames Dinamiek">
Jong Dames Dinamiek

Jong Dames Dinamiek was ’n landswye (in Suid-Afrika) vroue-organisasie wat met alle kulture netwerk en vroue bemagtig het. Die organisasie was nie-polities en lidmaatskap was oop aan alle vroue met die doel om te netwerk en hulleself en ander vroue te bemagtig. Die leuse van JDD was: "Deugsaam en Dinamies". Deugsaam verwys na die deugsame vrou van Spreuke 31 en is die doel van die aktiwiteite van JDD. Dinamies verwys na die dinamiese groei en ontwikkeling van die organisasie en haar lede.

JDD het daarna gestreef om 'n positiewe verskil in die lewe van vroue te maak.

Die organisasie is in 1977 gestig toe daar onder jong Afrikaanssprekende vroue die behoefte ontstaan het aan ’n organisasie wat vroue bemagtig en ondersteun. Die eerste tak is op 10 Augustus 1977 by RAU in Johannesburg gestig en op 30 September 1987 word JDD ’n volwaardige lede-organisasie met hul eie hoofbestuur. Verskeie nuwe takke word steeds landswyd gestig.

Voor Januarie 2011 kon slegs vroue tussen die ouderdomme van 18 en 40 aan die JDD behoort. Vir vroue bo 40 jaar oud was daar die "Vriende van JDD" wat saam met JDD-lede vergader en gewoeker het. Vanaf Januarie 2011 word JDD lidmaatskap egter aan vroue van alle ouderdomme verleen.

JDD bied besondere geleenthede aan die moderne vrou vir intellektuele stimulasie en die geleentheid om nuwe opinies en visies te vorm; die ontwikkeling van vriendskappe met ander vroue van haar portuur; die geleentheid om talente te ontwikkel; die uitbreiding van algemene en mensekennis; die ontwikkeling van die vrou deur deelname en samewerking binne takverband; geleenthede in die bewaring van waardevolle kuns- en kultuurskatte; geleentheid om leierseienskappe te ontwikkel; en ’n platform om in die gemeenskap betrokke te raak.

JDD funksioneer op ’n takgrondslag, waar daar maandeliks vergaderings gehou word. JDD se doel met hierdie maandvergaderings is om kennis en vaardighede binne elke tak te ontwikkel en vroue te verryk. JDD het doelgerigte projekte wat aangepak word ter ontwikkeling van die lede en die gemeenskap. Interaksie en samewerking met ander organisasies op nasionale en plaaslike vlak word aangemoedig. 

Die JDD-dagboek word sedert 1986 gepubliseer. Dit is ’n tweetalige (Afrikaans en Engels) bladsy-per-dag-dagboek wat elke jaar kunswerke van ’n Suid-Afrikaanse kunstenaar bevat. Dagboeke is jaarliks vanaf September by JDD se hoofkantoor, hoofbestuurslede, JDD-takke en verskeie winkels beskikbaar.

Die Nasionale Vergadering wat saamgestel word uit afgevaardigdes van al die takke landwyd, is die hoogste gesagsliggaam van JDD. Hierdie vergadering vind elke twee jaar plaas. By hierdie geleentheid word die Hoofbestuur verkies. Die bestuur gee leiding en inligting deur aan die takke landwyd en bestuur die organisasie. JDD-takke word in die verskillende streke georganiseer en elke streek verkies elke twee jaar hul streekverteenwoordiger tydens ’n takbestuursopleiding. ’n Streekverteenwoordiger tree raadgewend en sameroepend op en is die amptelike skakel tussen die hoofbestuur en die takke. Elke tak verkies elke jaar hul eie takbestuur wat verantwoordelik is vir plaaslike sake, organisering van maandvergaderings en projekte.



</doc>
<doc id="34103" url="https://af.wikipedia.org/wiki?curid=34103" title="Hansie (rolprent)">
Hansie (rolprent)

Hansie is 'n Engelse rolprent wat die lewe van die Afrikaanssprekende krieketlegende Hansie Cronjé uitbeeld. Die storielyn is deur Frans Cronjé, Hansie se ouer broer, geskryf. Die regisseur is Regardt van den Bergh en die hoofrol word deur Frank Rautenbach vertolk. Die rolprent is op 26 September 2008 uitgereik.

Die rolprent is 'n drama.


Die rolprent is 'n ware verhaal gebaseer op die lewe van Hansie Cronjé. Hansie se pad na roem en tot een van die land se grootse krieketkapteins word uitgebeeld, asook die wedstrydknoeiery waarby hy betrokke was en uiteindelik sy tragiese dood.



</doc>
<doc id="34104" url="https://af.wikipedia.org/wiki?curid=34104" title="Hansie Cronjé">
Hansie Cronjé

Hansie Cronjé (1969–2002) was Suid-Afrika se krieketkaptein vir die grootste deel van die 1990’s. Hy speel van 1992 tot 2000 in 68 toetse, waarin hy 3 714 lopies aanteken en 143 paaltjies neem. Daarnaas speel hy in 188 internasionale eendagwedstryde, waarin hy vir 3 966 lopies en 114 paaltjies sorg. In 2000 veroorsaak hy 'n opskudding toe hy onder druk erken dat hy omkoopgeld van Indiese beroepswedders aanvaar het. Hiervoor is hy lewenslank uit alle vorme van krieket geskors. Hy in 2002 in ’n vliegtuigongeluk naby George in die Suid-Kaap oorlede.

Wessel Johannes "Hansie" Cronje is op 25 September 1969 in Bloemfontein gebore. Hy was 'n talentvolle jong kolwer wat 'n besonderse insig in die taktiek van die spel gehad het. Hy begin sy krieketloopbaan in die Vrystaat, waar hy op 21-jarige ouderdom die kaptein word. Sy eerste nasionale wedstryd vind slegs 'n jaar later plaas. Hy word in 1993 as kaptein van die Suid-Afrikaanse span aangestel en lei die span tot verskeie oorwinnings oor lande soos Nieu-Seeland en Engeland.

Hy was 'n gelowige Christen wat sy geloof op beide die veld as daarbuite uitgeleef het. Om dié rede was dit 'n groot skok toe hy in April 2000 erken het dat hy deel van 'n omkoopskandaal was waarby hy geld en goedere ontvang het om die uitkoms van wedstryde te beïnvloed. Hierna word hy veroordeel en verbied om ooit weer krieket te speel of selfs af te rig.

Cronjé is op 1 Junie 2002 in 'n vliegtuigongeluk naby George oorlede. Ten spyte van die omkoopskandaal waarby Cronjé betrokke was, is hy in 2004 deur SAUK3 aangewys as die 11de grootste Suid-Afrikaner ooit.



</doc>
<doc id="34130" url="https://af.wikipedia.org/wiki?curid=34130" title="Addis Abeba">
Addis Abeba

Addis Abeba is die hoofstad en grootste stad van Ethiopië en lê op 'n hoogte van 2 355 m.

Addis Abeba het 'n internasionale lughawe, 'n spoorlyn wat na die hawe van Djiboeti lei en 'n universiteit (1950). Belangrike bedrywe sluit tabak, voedselprodukte, tekstiel, chemikalieë en sement in.

Die stad is in 1886 gestig deur Menelik II en word reeds twee jaar later die hoofstad. Italië het die stad beset van 1936 tot 1941 toe hulle dit die hoofstad van Italiaans-Oos-Afrika gemaak het.

Die St. George-katedraal, nasionale museum, nasionale biblioteek en Menelik II se graftombe is van die besienswaardighede vir die toeris. Die stad was die hoofkwartier van die Organisasie vir Afrika-eenheid en is steeds die hoofkwartier van die Verenigde Nasies se Ekonomiese Kommissie vir Afrika en van die Afrika-unie.

Addis Abeba se bevolking is in 1992 geskat op 1 763 000, maar het intussen toegeneem tot 3 627 934 (2007), wat daarvan die grootste stad in 'n land wat nié aan die see grens nie, maak.



</doc>
<doc id="34131" url="https://af.wikipedia.org/wiki?curid=34131" title="Internet-rolprentdatabasis">
Internet-rolprentdatabasis

Die Internet-rolprentdatabasis (of kortweg IMDb) is 'n aanlyn databasis met rolprente, televisiereekse, akteurs en rekenaarspeletjies. IMDb behoort sedert 1998 aan Amazon.com.

Die IMDb webwerf bied uitgebreide inligting oor rolprente, soos die akteurs, skrywers en regisseurs. Persone wat die webwerf besoek kan resensies en beoordelings by rolprente voeg. IMDb bied talle soek-opsies. Dit is byvoorbeeld moontlik om twee akteurs se name in te sleutel te sien aan watter rolprente hulle saam gewerk het. Die webwerf bied ook 'n top-250 van hoogs gewaardeerde, en 'n top-100 van slegste rolprente soos deur hulle besoekers beoordeel. Die webwerf bied verder ook 'n boodskapbord (bulletinbord) waar rolprente en akteurs bespreek kan word. 

Sedert 2003 het IMDb ook 'n aparte betaalde afdeling, genaamd IMDbPro. Hierdie webwerf bied die volledige inhoud van IMDb, met addisionele inligting, soos akteurs se persoonlike kontakbesonderhede, kalenders en meer nuus uit die vermaaklikheidsbedryf.

IMDb het in 1990 vanuit die internet nuusgroep "rec.arts.movies" ontstaan, waar internetgebruikers aanvanklik inligting oor hulle gunsteling rolprente uitgeruil het. Die webwerf is sedertdien uitgebrei tot 'n volledige argief wat meer as 1 000 000 titels beskryf. Die webwerf word maandeliks meer as 100 miljoen keer besoek. Ongeveer 35 mense werk vir IMDb.




</doc>
<doc id="34132" url="https://af.wikipedia.org/wiki?curid=34132" title="Kampala">
Kampala

Kampala is die hoofstad en grootste stad van Uganda met 'n bevolking van 1 659 600 in 2011 en 'n oppervlakte van 189 km². Die stad is naby aan die noordelike oewer van die Victoriameer geleë waar dit laat in die negentiende eeu gestig is. Dit word die hoofstad in 1963. Daar is 'n internasionale lughawe by Entebbe en die stad het ook 'n spoorwegstasie. Die Makerere-universiteit is in 1922 hier opgerig. Kampala se belangrikste bedrywe is bankwese, administrasie, die handel in vrugte en groente, teevermenging en -verpakking, brouery, tekstiele en koffie. Daar is twee katedrale.



</doc>
<doc id="34135" url="https://af.wikipedia.org/wiki?curid=34135" title="Bollywood">
Bollywood

Bollywood is die bynaam van die Hindi filmbedryf in Mumbai, Indië.

Die naam "Bollywood" is 'n samevoeging van "Bombay" en "Hollywood" (Bombay is die vorige naam vir Mumbai tot 1996). Dit is, gemeet aan die aantal vervaardigde films, die grootste filmbedryf ter wêreld. Mense kom van oor die hele wêreld om as akteurs by Bollywood te werk.

Bollywood se rolprente word meestal in die Hindi-taal vrygestel, hoewel Engelse onderskrifte gewoonlik verskaf word. Die rolprente is oor die algemeen lewendig, tydloos en musikaal van aard. Die vertel van stories, liefdesverhale en onrus is algemene temas. Die rolprente is nie net gewild in Indië nie, maar geniet ook 'n sekere mate van internasionale aansien.


</doc>
<doc id="34136" url="https://af.wikipedia.org/wiki?curid=34136" title="Nollywood">
Nollywood

Nollywood is die naam vir die filmbedryf in Nigerië. Na Hollywood (Verenigde State) en Bollywood (Indië) het Nigerië die grootste filmbedryf ter wêreld, met 'n jaarlikse produksie van 1 000 tot 2 000 films en 'n omset van ongeveer 200 miljoen dollar per jaar. 

Die films word meestal met 'n begroting van minder as 15 000 dollar gemaak en opnames duur selde meer as 'n week in beslag. Daar word dikwels van 'n enkele rolprentkamera gebruik gemaak. Die films word selde in teaters gesien, maar word hoofsaaklik op DVD of video versprei.

Kenmerkend vir Nollywood-films is dat hulle baie nou aansluit by die belewingswêreld van Afrikane. Algemene onderwerpe is die toorkuns, wonderbaarlike genesing van siekes, korrupsie en arm mense wat skielik ryk word.

Kritici (sowel binne as buite Nigerië) meen dat die films gewoonlik 'n swak storielyn en dialoog het, maar desondanks slaag Nollywood om die Amerikaanse rolprente in Nigerië en enkele ander Afrika lande byna volledig te vervang.

Die eerste Nollywood-rolprente verskyn in die jare sewentig. Hulle eerste groot sukses was die 1992-film Living in Bondage. In die film word 'n ryk man uitgebeeld wat sy vrou ritueel offer om op die manier sy rykdom te behou.

In die beginjare word die rolprente meestal in plaaslike Nigeriese tale uitgegee, byvoorbeeld in Yoruba of in Hausa, maar om internasionale markte te bereik, word daar al meer na Engels as voertaal oorgeskakel. Rolprente in Nigerië word meestal van Franse onderskrifte voorsien.




</doc>
<doc id="34137" url="https://af.wikipedia.org/wiki?curid=34137" title="Weskus-distriksmunisipaliteit">
Weskus-distriksmunisipaliteit

Die Weskus-distriksmunisipaliteit is een van die 5 distriksmunisipaliteite van die Wes-Kaap. Die setel van die munisipaliteit is in Moorreesburg. Die meeste inwoners in die munisipale gebied is Afrikaanssprekend. Die munisipaliteit se kode is DC1.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die Weskus-streeksdiensteraad het in 1992 'n wapen by die Buro vir Heraldiek geregistreer. Sy opvolger, die Weskus-distriksraad het die wapen in 1996 herregistreer en die se opvolger, die Weskus-distriksmunisipaliteit, het dit weer in 2002 op sy naam herregistreer.

Die wapen is : "Verhoogd tweeling kepersgewys deursnede, blou en silwer, in die skildvoet 'n regopgeplaaste rooi kreef en in die skildhoof 'n silwer blomkelk van 'n vetplant, goud geknop, gestingel en geblaar; die skild oortop met 'n muurkroon met drie uitkomende torings, alles silwer". Die skildhouers is twee swartrugmeeue, en die wapenspreuk is "Concordia res crescunt".

Die volgende statistiek is van die sensus in 2001.
Verkiesingsuitslae vir die munisipaliteit in die Suid-Afrikaanse algemene verkiesing van 2009.



</doc>
<doc id="34138" url="https://af.wikipedia.org/wiki?curid=34138" title="Diazville">
Diazville

Diazville is 'n oorwegend bruin woonbuurt of township van Saldanha.

Die naam sluit soms ook die aanliggende informele nedersetting Middelpos in, maar word gewoonlik onderskei van White City, 'n ander bruin woonbuurt wat tussen Diazville en die middedorp geleë is. Diazville en White City word aaneengeskakel deur die HOP-buurt Dies van Diemen Village. Die naam het egter nooit inslag gevind nie en die buurt staan wyd bekend as Hopland.

Diazville het twee skole, die Hoërskool Diazville en die Laerskool Diazville.

In die stadsraad van Saldanhabaai word Diazville deur een wyksraadslid verteenwoordig, hoewel 'n gedeelte van die buurt ook by die wyk Middelpos ingesluit word. White City het sy eie wyksraadslid. In die verkiesing van 2006 het Diazville sowel as Middelpos 'n onafhanklike, ANC-gesinde kandidaat bo die kandidate van die African National Congress verkies, hoewel albei met die eerste oorlooptydperk ná die verkiesing (in 2007) hulle weer by die ANC aangesluit het.

Al is misdaad in die buurt betreklik laag, heelwat laer as byvoorbeeld Vredenburg se townships, gaan dit gebuk onder al die gewone maatskaplike probleme van arm gemeenskappe in die Wes-Kaap, soos werkloosheid, dwelmmisbruik (veral dagga en tik) en tienerswangerskap. Die MIV-infeksiekoers is aansienlik laer in Diazville as in Middelpos, waar gesondheidswerkers dit op meer as die helfte van die volwassenes skat. 


</doc>
<doc id="34139" url="https://af.wikipedia.org/wiki?curid=34139" title="Kigali">
Kigali

Kigali is die hoofstad van Rwanda en die "ekonomiese enjin" van die land. Die stad het 'n bevolking van 1 132 686 in 2012 gehad met 'n oppervlakte van 730 km². Kigali is op 'n aantal heuwels gebou en in 1907 in die destydse Duits-Oos-Afrika gestig, maar het eers met Rwanda se onafhanklikheid in 1962 dié land se hoofstad geword. Die burgemeester is Fidele Ndayisaba.



</doc>
<doc id="34140" url="https://af.wikipedia.org/wiki?curid=34140" title="Hollywood">
Hollywood

Hollywood is 'n distrik in Los Angeles, Kalifornië, Verenigde State van Amerika. Die naam word ook gebruik om na die Amerikaanse rolprentindustrie te verwys - alhoewel die meeste groot rolprentateljees (behalwe vir Paramount Studios) lankal na ander stadsdele soos Burbank en Culver City verskuif is.

Hollywood is oorspronklik in 1857 as 'n onafhanklike stad gestig en is in 1903 by Los Angeles ingelyf. In 1910 het dit 'n distrik van Los Angeles geword. 'n Referendum is in November 2002 gehou om Hollywood van Los Angeles af te skei, maar die voorstel is met 'n oorweldigende meerderheid verwerp.

Die naam "Hollywood" word ook gebruik om na die filmindustrie in en om Hollywood te verwys. Die eerste ateljee is in 1911 deur David Horsley (1873–1933) ingerig, 'n boorling van Engeland wat as een van die baanbrekers van die Amerikaanse rolprentbedryf beskou word. In dieselfde jaar is 'n verdere 15 onafhanklike ateljees daar oopgemaak. Die gebied is ideaal vir rolprentproduksie vanweë die goeie weer en langer dae.

Die volgende besienswaardighede is in die gebied te sien:


</doc>
<doc id="34145" url="https://af.wikipedia.org/wiki?curid=34145" title="The All-American Rejects">
The All-American Rejects

The All-American Rejects is 'n pop-rock-groep wat in Stillwater, Oklahoma begin het. Hulle laaste album, "Move Along" word in 2005 uitgebring en hul enkel "Dirty Little Secret" behaal in Januarie 2006 die negende plek op die "Billboard Hot 100".


"Same Girl, New Songs" (2001) word nie meer uitgegee nie. Hul debuutalbum, "The All-American Rejects" (2002), het vir hul deurbraak met die enkelsnit "Swing, Swing" gesorg. Ander enkelsnitte wat hulle uitgebring het, is "Time Stands Still" en "The Last Song". In die Verenigde State is "Eyelash Wishes" en in die Verenigde Koninkryk "Night Drive Acoustic" toegevoeg as bonus snitte op die plaat "Move Along" (2005).




</doc>
<doc id="34146" url="https://af.wikipedia.org/wiki?curid=34146" title="Danie Theron">
Danie Theron

Daniël (Danie) Johannes Stephanus Theron (Tulbagh, 9 Mei 1872 – Gatsrand, 5 September 1900) was ’n baasverkenner in die Tweede Vryheidsoorlog.

Theron is op 9 Mei 1872 op Tulbagh in die Wes-Kaap gebore. In 1889 verwerf hy sy onderwysdiploma aan die Normaal School, Kaapstad. Die volgende jaar, op 7 Oktober aanvaar hy diens as rondgaande goewermentsonderwyser in die distrik Kroonstad, maar in 1891 trek hy na die Soutpansberg om daar te gaan boer. In 1893 laat hy die boerdery vaar en skryf hom as prokureursklerk in op Pietersburg. Hy neem in 1894 deel aan die Malaboch-oorlog. Hy voltooi sy regstudies toe hy in 1896 die sertifikaat van die “Examen in de Rechtsgeleerdheid der tweede klasse” (volgens een bron die hoogste moontlike punte) in Pretoria ontvang. Op 23 Oktober 1897 neem hy kragtens wet die vereiste prokureurslisensie op Krugersdorp uit. In dié tyd maak hy opslae toe hy W.F. Monypenny, redakteur van "The Star", ’n afranseling gee vir ’n lasterlike artikel oor die Boere (sommige bronne sê vir chauvinisme jeens vroue). Theron is beboet, maar die geld vir die boete het sy ondersteuners gou-gou ingesamel.

Met die uitbreek van die Tweede Vryheidsoorlog voeg Theron hom by gen. Christiaan de Wet in die Vrystaat. In 1899 vergesel Theron die Transvaalse hoofkommando na Ladysmith en lewer ook waardevolle diens as baasverkenner. Saam met gen. Koos Jooste rig hy die “Wielrijders Rapportgangers Corps” op. In Maart 1900, na die slag van Colenso, stig hy “Therons Verkenningscorps” en doen uitstekende werk, onder meer in die Vrystaat. Later word hy as kommandant aangestel.

Na verskeie hoogtepunte as kommandant, onder meer toe hy roem verwerf het deur by Paardeberg heen en weer deur die linies van die vyand met ’n boodskap vir die beleërde gen. Piet Cronje te beweeg, sneuwel hy op 5 September 1900 by Elandsfontein, distrik Potchefstroom. Sy oorskot is op 10 Maart 1910 herbegrawe op die plaas Eikenhof by Kliprivier van C.L. Neethling, die vader van sy geliefde Hannie Neethling.




</doc>
<doc id="34151" url="https://af.wikipedia.org/wiki?curid=34151" title="Soutpansberg">
Soutpansberg

Die Soutpansberg is 'n bergreeks in die noordelike deel van Suid-Afrika in die Limpopoprovinsie. Die bergreeks is ongeveer 130 km lank en strek in 'n oos/wes rigting. Die naam kom van die soutpanne wat die Voortrekkers daar ontdek het. Die hoogste piek is Lajuma (1753 m). Louis Trichardt is net suid van die berg en die N1 nasionale pad kruis die berg hier deur Wyliespoort. Die 70 m hoë Lajumawaterval is ook in die berg. 

Die Blaauberg is aangrensend van die Soutpansberg, maar die geologie is verskillend.

Organismes endemies aan die Soutpansberg



</doc>
<doc id="34153" url="https://af.wikipedia.org/wiki?curid=34153" title="The Star">
The Star

The Star is 'n Johannesburgse dagblad wat deur Independent News & Media uitegee word. Die koerant is nou verwant aan die "Saturday Star".

Die koerant het sy ontstaan in Grahamstad gehad as die "Eastern Star" of " Grahamstown Advertiser and Anglo-African" op 6 Januarie 1871. Dit is gestig deur 'n drukker, ene O'Brien, en het later in die besit gekom van die broers Thomas en George Sheffield, toe dit weekliks verskyn het.

Na die dood van die koerant se vernaamste finansiële ondersteuner, Dean Williams, is die toerusting per ossewa na die Witwatersrand gebring waar dit die eerste keer op 17 Oktober 1887, skaars 'n jaar na die stigting van die toekomstige Johannesburg, verskyn het. Dit het 'n ruk lank steeds as die "Eastern Star" bekend gestaan en twee maal per week verskyn.

Op 1 April 1889 het dit begin om daagliks te verskyn. Die koerant het in 1897 met president Paul Kruger gebots, waarna dit tydelik opgeskort is en 'n ruk lank as "The Comet" verskyn het. In dieselfde jaar het Danie Theron die indertydse redakteur, W.F. Monypenny, afgeransel oor 'n aanval op die Boere (of volgens 'n bron die redakteur se vermeende chauvinisme jeens vroue). 

Die koerant het nie tydens die Tweede Vryheidsoorlog verskyn nie, maar wel weer in Januarie 1902.

"The Star" word vandag versprei na alle uithoeke van die noordelike provinsies (Gauteng, Mpumalanga, Limpopo, Noordwes), en selfs dele van die Vrystaat, Noord-Kaap en KwaZulu-Natal. Dit word ook per vliegtuig beskikbaar gestel aan ander Suid-Afrikaanse stede, vanwaar dit na afgeleë plekke saam met Independent News & Media se ander koerante versprei word.
"The Star" was lank Suid-Afrika se grootste dagblad. Maar dit is eers deur die "Sowetan" verbygesteek en meer onlangs die "Daily News". Sy huidige sirkulasie is sowat 171 000, vergeleke met meer as 180 000 in 1980. Die "Saturday Star" se sirkulasie is sowat 130 000.




</doc>
<doc id="34156" url="https://af.wikipedia.org/wiki?curid=34156" title="Coloradorivier">
Coloradorivier

Die Coloradorivier (Engels: "Colorado River", Spaans: "Río Colorado", "rooi gekleurd") is 'n groot suidwes-vloeiende rivier in Noord-Amerika. Die rivier, met 'n lengte van 'n 2 334 km, ontspring in die Rocky Mountain National Park in Colorado. Die vallei van die Coloradorivier staan veral bekend vir die Grand Canyon in Arizona.

Die Coloradorivier vloei deur die volgende lande: Verenigde State van Amerika en Meksiko. Die rivier loop deur die suid-westelike Amerikaanse deelstate Colorado, Utah, Arizona, Nevada en Kalifornië, asook deur die noord-westelike Meksikaanse deelstate Baja California en Sonora.

Oorspronklik mond die Coloradorivier in Meksiko aan die Golf van Kalifornië uit, maar aangesien al die water gebruik word vir besproeiing, drinkwater en ander gebruik, stop die stroom tans voordat dit Meksiko bereik. Die rivier se stroomgebied het 'n oppervlakte van 637 137 vierkante kilometer (waarvan slegs 5 200 km² Meksikaanse grondgebied is). In die stroomgebied lê talle groot maar ook klein syriviere, onder andere die "Virgin", die "Paria" en die "Kanab".




</doc>
<doc id="34157" url="https://af.wikipedia.org/wiki?curid=34157" title="Tjek">
Tjek

'n Tjek is 'n skriftelike opdrag aan 'n bank om 'n spesifieke bedrag geld aan 'n spesifieke persoon of instelling uit die tjekskrywer se rekening oor te betaal. Die drie partye wat betrokke is by die uitreik van 'n tjek is die trekker, nemer (ontvanger) en die betrokkene (bank). Die trekker se bankrekeningnommer en bankidentifikasiekode is altyd op die tjek gedruk. 

Tjeks word meestal gebruik om groot somme geld te betaal, soos byvoorbeeld as 'n motor of huis aangekoop word. Deesdae word tjeks nie meer so algemeen gebruik nie. Persone gebruik al hoe meer kredietkaarte, debietkaarte en elektroniese bankdienste om oorbetalings te maak.

Om tjeks te kan uitskryf moet 'n tjekrekening by 'n bank geopen word. Die bank sal die kliënt van 'n tjekboek voorsien. Kliënte kan ook eenmalige tjeks van hulle banke aanvra. 

Die persoon wat die tjek uitskryf moet die datum, ontvanger se naam asook die bedrag in woorde en syfers daarop aandui. Om geldig te wees moet die tjek ook onderteken word. Nadat die tjek uitgeskryf is, moet die teenblaadjie ingevul word vir latere boekstawing. Indien 'n fout met die skryf van 'n tjek gemaak word, moet dit duidelik gekanselleer word deur die woorde "kanselleer" oor dit te skryf.

Tjeks verval na 'n sekere periode, en moet dus so spoedig as moontlik gewissel word. Die tydperk wissel gewoonlik van drie tot ses maande, waarna die tjek nie meer geldig sal wees nie.

'n Gekruisde tjek kan slegs deur die gemelde persoon in sy bankrekening inbetaal word. Dit verhoed dat iemand anders die betrokke tjek sal kan wissel as die tjek verloor of gesteel sou word. Alle tjeks behoort ter beveiliging gekruis te word, tensy die ontvanger versoek dat dit nie gedoen word nie. 

Om 'n tjek te kruis word twee parallelle strepe op die tjek getrek, en die woorde "nie verhandelbaar" tussen die lyne geskryf.

'n Bankgewaarborgde tjek is 'n tjek waar die bank die uitbetaal daarvan waarborg. Die ontvanger is dus verseker dat hy wel die geld sal kry. Die nadeel is dat dit nie later deur die kliënt gestop kan word nie.

Die tipe tjek kan deur enige persoon by 'n bank vir kontant gewissel word. 

Reisigerstjeks kan by 'n bank bestel word voordat 'n reis onderneem word. Die tjeks word uitgereik in die denominasie(s) wat in die lande wat besoek gaan word aanvaar word. As voorbeeld kan reisigerstjeks in Amerikaanse dollars of Euro's bestel word na gelang van waarheen gereis gaan word.


</doc>
<doc id="34158" url="https://af.wikipedia.org/wiki?curid=34158" title="Carte blanche">
Carte blanche

Carte blanche of Carte Blanche kan na een van die volgende verwys:



</doc>
<doc id="34159" url="https://af.wikipedia.org/wiki?curid=34159" title="Giacomo Casanova">
Giacomo Casanova

Giacomo Girolamo Casanova (Italiaans: [ˈdʒaːkomo dʒiˈrɔːlamo kazaˈnɔːva]; 2 April 1725 – 4 Junie 1798) was 'n Italiaanse avonturier en skrywer van Venesië. Hy was so beroemd daarvoor dat hy baie vroue bemin het, dat sy naam met die kuns van verleiding geassosieer word.

Sy outobiografie, "Histoire de ma vie" (Storie van my lewe), word as een van die mees outentieke bronne van gebruike en norme van die Europese sosiale lewe gedurende die 18de eeu beskou.


</doc>
<doc id="34167" url="https://af.wikipedia.org/wiki?curid=34167" title="Croesus">
Croesus

Croesus (595 v.C – c. 546 v.C.) was die koning van Lidië in Klein-Asië, 'n klein koninkryk wat tydens die Ystertydperk in 'n deeltjie van die hedendaagse Turkye bestaan het. Hy was beroemd vir sy rykdom. Die uitdrukking “so ryk soos Croesus” word soms gebruik om uiters welgestelde mense te beskryf.


</doc>
<doc id="34168" url="https://af.wikipedia.org/wiki?curid=34168" title="Joan van Arckel">
Joan van Arckel

Ds. Joan van Arckel (soms ook Joannes, Johan of Johannes) (Den Briel, Nederland, 1640 - Kaap die Goeie Hoop, 12 Januarie 1666) was die eerste predikant van die Nederduitse Gereformeerde Kerk in Suid-Afrika, en trouens van enige kerk in die land.

Hy is in 1640 in Den Briel in Nederland gebore en word in 1661 'n student in godgeleerdheid aan die Universiteit van Leiden. In 1664 hou hy voor 'n komitee onder professor Hoornbeeck volgens die gebruik van daardie tyd 'n disputasie en word deur die klassis (ring) Walcheren as predikant vir Nederlands-Oos-Indië beroep om aan die Kaap werksaam te wees.

Hy kom in die Kaap aan in 1665 as eerste vaste predikant. Dit is ook die stigtingsdatum van die NG gemeente Kaapstad (of Groote Kerk). Hy sterf egter net die jaar daarna op 12 Januarie 1666. Hy is in die binneplein van die Kasteel die Goeie Hoop begrawe. Sy opvolger, ds. Johannes de Vooght, kom ses weke later aan die Kaap aan, maar vertoef net tot 23 November 1666.




</doc>
<doc id="34169" url="https://af.wikipedia.org/wiki?curid=34169" title="Normaal School, Kaapstad">
Normaal School, Kaapstad

Die Normaal School in Kaapstad is op 23 Januarie 1878 deur die Nederduitse Gereformeerde Kerk as opleidingsinrigting vir onderwysers in Suid-Afrika tot stand gebring.

Dit was die kerk se eerste inrigting vir hoër onderwys ná die totstandkoming van die Kweekskool (waar predikante opgelei is) op Stellenbosch in 1859. Dr. Andrew Murray en dr. J.R. Whitton het vanaf die opening van die "Normaal School" in 1878 tot sy sluiting in 1920 as voorsitter en rektor van die Kuratorium gedien.

Die sinode van 1876 het besluit om 'n skool te stig, die "Normaal School, Kaapstad", vir die opleiding van onderwysers.
Die sinode het lang, uitgerekte debatte gevoer oor die juiste plek waar die skool moes wees.
Uiteindelik word daar toe besluit: "Die Sinode gee opdrag aan die Kommissie om ondersoek in te stel oor waar hul die Normaal School kan vestig." Die Kommissie kies toe Kaapstad vir genoemde doel.

Daar word ook verder besluit dat die Normaal School-Kommissie uit sewe lede sou bestaan, wat bekend gestaan het as: "Kuratore van die Normaal School." Die eerste kuratore wat gedien het was Georg Stegmann jr., William Robertson, A.D. Lückhoff, dr. P.E. Faure, dr. Andrew Murray, Andrew McGregor en P.J.G. de Vos.

Nieteenstaande ruimskootse skenkings van die publiek en die Kerk in die algemeen, word aansienlike skuld aangegaan met die koop van die geboue en meubels, wat vir beide skool- en kollegewerk gebruik is. Die gebou alleen het daardie tyd £5 000 gekos.

Die skoolterrein in Roelandstraat was 'n goeie keuse, aangesien die ligging baie sentraal was. Op 23 Januarie 1878 open die inrigting met 12 studente.

Aanvanklik is studente toegelaat ná die aflê van 'n admissie-eksamen gelykstaande aan die ou Hoërskool-eksamen. Die kursus duur twee jaar; ná voltooiing hiervan kon studente inskryf vir die Matrikulasie- en Onderwyserseksamen.

Later is die toelatingsvereistes gewysig, weens die afskeiding van die Modelschool met die Kollege, wat in 1906 herskep word in 'n toegewyde instituut vir slegs die opleiding van onderwysers. Die Rektor bly aan die hoof, terwyl mnr. J. Smith, M.A., en mej. Calderwood die prinsipale word van die afsonderlike seun- en meisieskole.

Gedurende die 40-jarige bestaan van die Normaal School het daar nie minder nie as 900 kwekelinge hul studie hier voltooi, van wie die meeste daarna nog etlike jare diens gelewer het as knap en suksesvolle onderwysers.

Vandat die Nederduitse Gereformeerde Kerk die gebou in 1878 gekoop het tot die skool se sluiting in 1920 in die agtiende-eeuse dorpshuis Rust-en-Vreugd aan Roelandstraat gehuisves. Dit het eens behoort aan die berugte fiskaal Willem Cornelis Boers. Die Hoërskool Kaapstad (algemeen bekend as Cape Town High School) is van 1925 tot 1957 daarin gehuisves nadat dit in 1940 tot nasionale gedenkwaardigheid verklaar is. Dit is vroeg in die jare 40 en weer vroeg in die jare 60 gerestoureer en indertyd omskep in 'n uitstalruimte. Nog 'n restourasie het in 1993 gevolg. William Fehr het sy privaat versameling kunswerk op papier (waterverf, afdrukke en sketse) in 1965 aan die volk van Suid-Afrika geskenk. Dit word in Rust en Vreugd gehuisves. As gevolg van die sensitiewe aard van die werke, word net 'n klein gedeelte uitgestal. Dis nie bekend wanneer die gebou regs van die dorpshuis gesloop is nie.



</doc>
<doc id="34170" url="https://af.wikipedia.org/wiki?curid=34170" title="Grey-kollege">
Grey-kollege

Grey-Kollege is 'n parallelmedium seunskool in Bloemfontein en word allerweë as een van Suid-Afrika se voorste skole beskou.

Sir George Grey, Kaapse goerwerneur, het tydens 'n besoek aan die nuwe Republiek van die OVS op 13 Oktober 1855 'n bedrag van £5 000 aan die Nederduitse Gereformeerde Kerk geskenk vir die oprigting van die Kollege in Bloemfontein. Die skool is amptelik op 17 Januarie 1859 met ds. (later dr.) Andrew Murray as eerste skoolhoof geopen. Die modelrepubliek, Bloemfontein en Grey-kollege het saam gegroei en ontwikkel – die skool onder leiding van skoolhoofde soos dr. Johannes Brill, mnre. James Lyle, Jock Meiring, J.M.B. Faure, A.K. Volsteedt, J.L. Cronje, dr. M.G. Heyns en mnr. Johan Volsteedt. Mnr. Deon Scheepers neem as skoolhoof oor in 2013.

Dit was die eerste skool in die destydse Transgariep en voorloper van die Grey-universiteitskollege, die latere Universiteit van die Vrystaat. Dit is ook die derde oudste skool in die land.

In 1950 is die sekondêre skool en die primêre skool geskei en het die primêre afdeling vinnig ontwikkel onder andere onder mnre. C.C.R Bornman, Steve Strydom en Chris Bester. Vanaf 1992 is mnr. Lindsay Mould die skoolhoof van die primêre skool.

Grey-kollege is een van die bekendste skole in die land en sy oudleerders word in alle vertakkinge van die samelewing aangetref, nie net in Suid-Afrika nie, maar selfs in die buiteland. Die skool bied parallelmediumonderrig in afsonderlike klasse aan Afrikaanse en Engelse leerders, wat andersins saam sosialiseer, in die koshuise woon en aan buitemuurse bedrywighede deelneem. Die skool is wyd bekend vir sy akademiese en sportprestasies.

Die skool het tot 2012 41 Springbok-rugbyspelers opgelewer, naas Paul Roos Gimnasium (50) die meeste van enige skool.

Onder die oudleerlinge tel die rugbykaptein Morné du Plessis, asook die krieketkapteins Kepler Wessels en Hansie Cronje, die politici Hjalmar Reitz, kol. Deneys Reitz (seuns van pres. F.W. Reitz) en pres. M.T. Steyn en sy seun dr. Colin Steyn. Steyn jr. en Deneys Reitz het drie keer in die vroeë twintigerjare mekaar die stryd aangesê in die kiesafdeling Bloemfontein-Suid, wat Reitz twee maal vir die Suid-Afrikaanse Party wen en Steyn een maal vir die Nasionale Party. In sowel die 1943- as die 1948-verkiesing was Colin Steyn die enigste suksesvolle kandidaat van die Verenigde Party in die Vrystaat. In 1953 verloor hy en wen die Nasionale Party al 15 Vrystaatse setels in die Volksraad.




</doc>
<doc id="34173" url="https://af.wikipedia.org/wiki?curid=34173" title="Magaliesberg">
Magaliesberg

Die Magaliesberg is 'n bergreeks wat van Pretoria in die noorde van Gauteng tot suid van Pilanesberg, in die Noordwesprovinsie, strek. Die bergreeks is ongeveer 120 km lank. Die hoogste punt van die bergreeks is by Nooitgedacht, 1 852 meter bo seespieël, maar slegs 300 m bo die omliggende vlakte. Die Hartbeespoortdam, Buffelspoortdam en Olifantsnekdam is in die Magaliesberg geleë. Byna die hele berg is tot 'n natuurreservaat verklaar. 

Die Magaliesberge was in die verlede bekend as die "Macalisberg" of as die "Kashan Berge". Die berge is glo vernoem na die Tshwana hoofman Magali (Mohale), wat 'n stam in die noorde van die berge regeer het.

Daar is meer as 130 spesies van bome in Magaliesberg.
Die Olyfgroen vingertjie ("Frithia pulchra") is 'n dwergplantjie uit die vygiefamilie wat endemies aan die gebied is. Die "Aloe peglerae", groei net in Magaliesberg en aangrensende berge.

Op die suidwaartse hange waar die streek die droogste is, is die meeste van die plantegroei in die valleie aan die voet van die kranse gekonsentreer. Op die noordelike hange kom die wilgebome voor en laer op die hange is die Maroela-bome.

Magaliesberg was eens die tuiste van olifante, renosters, buffels, kameelperde, groot katte en baie spesies van bokke. Alhoewel baie groot spesies oor die jare uit die gebied verdwyn het, sommige privaat wildkampe is besig om 'n paar spesies in die streek te hervestig. Van besondere betekenis is die hervestiging van die swartwitpens. Want dit was in Magaliesberg waar William Cornwallis Harris die spesies ontdek het in 1836.

Die bergreeks vorm 'n natuurlike versperring tussen die laagliggende bosveld in die noorde en die koeler Hoëveld in die suide. Die reeks ontvang reënval in die somer in die vorm van donderbuie, met 'n gemiddelde reënval van 650 mm per jaar. In die winter kom ryp dikwels voor in die valleie aan die suidekant van die berg, maar amper nooit op die noordelike hange nie.

Magaliesberg het 'n gemiddelde temperatuur van 22°C, en 'n tipiese humiditeit van 67%. Wind kom meestal van die Noord af.




</doc>
<doc id="34175" url="https://af.wikipedia.org/wiki?curid=34175" title="Noer-Soeltan">
Noer-Soeltan

Noer-Soeltan (Kasaks: Нұр-Сұлтан, "Nur-Sultan", Russies: Нур-Султан), tot 2019 onderskeidelik bekend as Astana, Akmola, Tselinograd of Akmolinsk, is sedert 1997 die hoofstad en tweede grootste stad van Kasakstan naas Almati met 'n oppervlakte van 710,2 km² en 'n bevolking van meer as een miljoen in 2017. Die stad is langs die Isjimrivier, in Kasakstan "Esil" genoem, geleë.
Voor 1997 was Noer-Soeltan 'n onbeduidende stad in die sentrum van Kasakstan met sy tipiese steppeklimaat. Nadat dit deur president Noersoeltan Nazarbajef tot die nuwe hoofstad van die land en 'n simbool van nasionale eenheid verklaar is, is internasionaal bekende argitekte soos Norman Foster uitgenooi om nuwe geboue te ontwerp. Na die aftrede van president Noersoeltan Nazarbajef op 20 Maart 2019 is Astana na Noer-Soeltan herdoop.



</doc>
<doc id="34176" url="https://af.wikipedia.org/wiki?curid=34176" title="Pous Gregorius X">
Pous Gregorius X

Gregorius X was die 184ste pous van die Rooms-Katolieke Kerk van 1271 tot 1276.

Pous Gregorius X is gebore as Tebaldo Visconti in die jaar 1210 in Piacenza, Italië. Op 1 September 1271 volg hy Pous Clemens IV op en regeer tot sy dood op 10 Januarie 1276. Hy word opgevolg deur Pous Innocentius V. Die naam ‘Gregorius’ beteken 'wagter'.

Na die dood van Pous Clemens IV was die setel van Petrus bykans drie jaar vakant weens 'n stryd tussen die Italiaanse en Franse kardinale. Uiteindelik besluit die inwoners van Viterbo, waar die konklaaf gehou is, om die kardinale toe te sluit en net water en brood te gee totdat hulle 'n pous verkies het. Die kompromie kandidaat was die aartsdiaken van Luik die Italiaans gebore Tebaldo Visconti wat op 1 September 1271 as Gregorius X verkies is. Dit was die langste konklaaf in die geskiedenis van die Roomse Kerk tot op hede. Tebaldo was op die oomblik in Akko, besig met die negende kruistog. Hy was nie priester nie is hy eers in Rome tot priester gewy op 12 Maart 1272 en as pous gekroon op 27 Maart 1272.

Gregorius X het al in Maart 1272 'n algemene konsilie byeen geroep, maar dit het eers op 1 Mei 1274 in Lyon begin as die tweede konsilie van Lyon. Die konsilie wou graag 'n nuwe kruistog organiseer maar weens beperkte entoesiasme en finansiële steun het daar niks van gekom nie. Op die konsilie het daar op die inisiatief van keiser Michael VIII Paleologus word 'n einde gebring aan die skisma van 1054, dit is egter deur Michael se seun Andronikos II Palaeologos weer herroep. Die konsilie het ook die prosedure vir pouskeuse vasgelê, wat tot Pous Paulus VI ongewysig gebly het.
Om die kruistog aan die gang te kry het Pous Gregorius hom beywer vir die beëindiging van die stryd tussen die Welfe en die Ghibellyne. Tussen 1254 en 1273 beskik die Heilige Romeinse Ryk wel oor 'n keiser, maar die het geen mag gehad nie. Pous Gregorius het gedreig om self 'n keiser te benoem as die keurvorste nie 'n daadkragtige keiser kies nie. Op 1 Oktober 1273 word Rudolf van Habsburg in Frankfurt am Main gekies en op 24 Oktober 1273 in Aken gekroon. Rudolf sou deur die pous gekroon word op 2 Februarie 1276, maar die pous sterf op 10 Januarie 1276.

Gregorius X was die Jode goed gesind. Hy het die petisie-reg aan hulle toegestaan in 'n bul gedateer 7 Oktober 1272 en bevestig dat Jode nie onder dwang gedoop mag word nie. In konflikte tussen Jode en Christene sou die getuienis teen die Jode deur Christene nie geldig wees nie tensy dit deur minstens een Jood bevestig word. Sedert die begin van die kruistogte was Jodevervolging algemeen in Europa.

Net na sy verkiesing in 1271 het Pous Gregorius 'n bief van die Mongoolse Khan Kubilai gekry, aangedra deur Niccolo en Maffeo Polo. Kubilai het gevra vir honderd sendelinge en olie van die lamp van die Heilige Graf. Die pous het net twee sendelinge gestuur en die olie. Die Polo broers het nou hulle jonger broer Marco Polo saamgevat en teruggekeer na die Khan met die pous se presente. Die Mongoolse leier Abaqa het 'n delegasie met meer as tien lede na die konsilie in Lyon gestuur, waar planne beraam is vir 'n alliansie tussen die Europese magte en die Mongole. Na die konsilie het Abaqa nog 'n delegasie gestuur onder leiding van die Georgiese Vassali broers. Gregorius het laat weet dat sy legaat die kruistog sou vergesel en dat hulle die militêre samewerking sou koördineer. Die kruistog het egter nooit plaasgevind nie.

Pous Gregorius X is salig verklaar op 12 September 1713 deur Pous Clemens XI. Sy feesdag is op 10 Januarie.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="34181" url="https://af.wikipedia.org/wiki?curid=34181" title="Secunda">
Secunda

Secunda is 'n dorp in Mpumalanga (Suid-Afrika). Die dorp en omliggende woonbuurte het 'n bevolking van meer as 40 000.

Tydens die oliekrisis van 1973 het die prys van olie oornag vervierdubbel. Die Suid-Afrikaanse regering het besluit om nog 'n olie-uit-steenkoolaanleg te bou en SASOL II is aangekondig. Bouwerk het in 1976 begin en die eerste olie is op 1 Maart 1980 gelewer. Secunda beteken "tweede". Dis so genoem omrede die tweede aanleg wat olie uit steenkool vervaardig, hier gebou is. Die eerste was Sasolburg.

Die omverwerping van die sjah van Iran se bewind in 1979 het vrese laat ontstaan dat Persiese ruolie onverkrygbaar of onbetaalbaar duur sou word. Dit het die Suid-Afrikaanse regering laat besluit om nog 'n brandstofaanleg by Secunda te bou. Dit is SASOL III genoem en het sy eerste olie op 10 Mei 1982 gelewer. Die totale koste van die twee projekte was R 5,8 miljard.

Steenkool vir die aanlegte word verkry van vier myne wat as die Secunda Steenkoolmyne bekend staan. Hulle is Brandspruit, Middelbult, Bosjesspruit en Twistdraai. Syferfontein, 'n oopgroefmyn, lewer ook steenkool aan die aanlegte. Die jaarlikse verbruik is ongeveer 35 miljoen ton. Water vir die aanlegte word uit die Grootdraaidam naby Standerton verkry. Daar is 'n hoë skoorsteen van 301 m in die dorp.



</doc>
<doc id="34184" url="https://af.wikipedia.org/wiki?curid=34184" title="2007 Curriebeker Premierafdeling">
2007 Curriebeker Premierafdeling

Die 2007 ABSA Curriebeker kompetisie is vanaf 22 Junie tot 27 Oktober 2007 gespeel. Die Curriebeker is ’n jaarlikse rugbykompetisie wat tussen provinsiale spanne in Suid-Afrika uitgespook word. Dit was die 68ste seisoen sedert die kompetisie vir die eerste keer in 1889 gespeel is

Die Vrystaat Cheetahs was die verdedigende kampioene, saam met die Blou Bulle nadat die twee spanne gelykop gespeel het in die 2006 Curriebeker Premierafdeling se eindstryd. Hierdie seisoen is deur die Cheetahs gewen toe hulle die Goue Leeus 20–18 in die eindstryd verslaan het in Vodacompark in Bloemfontein.



</doc>
<doc id="34185" url="https://af.wikipedia.org/wiki?curid=34185" title="Wheatstonebrug">
Wheatstonebrug

'n Wheatstonebrug is 'n elektriese stroombaan wat gebruik word om 'n onbekende weerstand te meet deur twee bene van 'n brugstroombaan te balanseer, waarvan die een been die onbekende komponent bevat. Die grootste voordeel van hierdie stroombaan is die vermoë om baie akkurate metings te verkry (teenoor 'n eenvoudige spanningsverdeler). Sy werking is soortgelyk aan die oorspronklike potensiometer.

Die Wheatstonebrug was ontwerp deur Samuel Hunter Christie in 1833 en verbeter en gepopulariseer deur Sir Charles Wheatstone in 1843

In die figuur, is formula_1 die onbekende weerstand wat gemeet word; formula_2 formula_3 en formula_4 is weerstande met bekende waardes en die weerstand van formula_5 is verstelbaar. Die weerstand formula_5 word verstel totdat die brug "gebalanseerd" is en geen stroom vloei deur die galvanometer formula_7. By hierdie punt is die elektriese spanning tussen die twee middelpunte B en D nul. Dus is die verhouding van die weerstande in die bekende been formula_8formula_9. Wanneer die brug ongebalanseerd is, dui die rigting van die stroom in die galvanometer aan of die weerstand formula_5 te hoog om te laag is.

By die punt waar die stroombaan gebalanseerd is:

Die nulstroom kan met baie hoë akkuraatheid met die galvanometer gemeet word. Daarom, as formula_2 formula_3 en formula_4 met hoë akkuraatheid bekend is, kan formula_1 met hoë akkuraatheid bepaal word. Baie klein veranderings in formula_1 kan die balans versteur en dadelik opgetel word.

Alternatiewelik, as formula_2 formula_3 en formula_4 bekend is maar formula_5 is nie verstelbaar nie, kan die spanningsverskil of die stroomvloei deur die meter gebruik word om die waarde van formula_21. Hierdie opstelling word gereeld gebruik in weerstandmetings soos in resistiewe termometers aangesien dit vinniger is om 'n spanningswaarde te meet as om 'n weerstand te verstel totdat die spanning nul is.

Die toepasssing van Kirchoff se Stroomwet by die nodes B en D lewer:

Die toepassing van Kirchoff se Spanningswet, vir die lusse ABD en BCD lewer:

Wanneer die brug gebalanseerd is, is , daarom kan die tweede stel vergelykings herskryf word as:

Deur die twee vergelykings te deel en te herskryf, gee:

Vanaf die eerste twee vergelykings is en . Deur dit in te vervamg en te vereenvoudig, kan dan bepaal word as:

Indien al vier die weerstandwaardes en die bronspanning bekend is, en die weerstand van die galvanometer is hoog genoeg sodat weglaatbaar is, kan die spanning oor die brug bereken word deur die spanning van elke spanningsverdeler te bereken en dan die verskil van hierdie spannings te bereken. Die vergelyking hiervoor is:

Die Wheatstonebrug illustreer die konsep van 'n verskilmeting, wat baie akkuraat kan wees. Variasies op die Wheatstonebrug kan gebruik word om kapasitansie, induktansie, impedansie en ander hoeveelhede, soos die hoeveelheid vlambare gasse in 'n monster soos met 'n eksplosimeter, te meet. Die Kelvinbrug was spesiaal aangepas vanaf die Wheatstonebrug om baie lae weerstande te meet. In baie gevalle is die onbekende weerstand wat gemeet word verwant aan 'n fisiese verskynsel, soos temperatuur of druk, en die Wheatstonebrug word dus indirek gebruik om daardie hoeveelhede te meet.



</doc>
<doc id="34186" url="https://af.wikipedia.org/wiki?curid=34186" title="2006 Curriebeker Premierafdeling">
2006 Curriebeker Premierafdeling

Die 2006 ABSA Curriebeker seisoen was vanaf Junie tot Oktober 2006 gespeel. Die Curriebeker is 'n jaarlikse rugbykompetisie wat tussen provinsiale spanne in Suid-Afrika uitgespook word. Die beker is deur die Cheetahs en Blou Bulle gedeel nadat die spanne 28 elk in die eindrondte van die veld gedraf het. 




</doc>
<doc id="34187" url="https://af.wikipedia.org/wiki?curid=34187" title="Curriebeker 2005">
Curriebeker 2005

Die 2005 ABSA Curriebeker seisoen was vanaf Junie tot Oktober 2005 gespeel. Die Curriebeker is 'n jaarlikse rugbykompetisie wat tussen provinsiale spanne in Suid-Afrika uitgespook word. Die beker is deur die Cheetahs gewen deur die Blou Bulle met 29–25 in die finale rondte te verslaan. Hierdeur wen hulle hulle eerste Curriebeker sedert 1976.

Die spelers wat die meeste punte verdien het is:


</doc>
<doc id="34188" url="https://af.wikipedia.org/wiki?curid=34188" title="2008 Curriebeker Premierafdeling">
2008 Curriebeker Premierafdeling

Die 2008 ABSA Curriebeker kompetisie is vanaf 20 Junie tot 25 Oktober 2008 gespeel. Die Curriebeker is ’n jaarlikse rugbykompetisie wat tussen provinsiale spanne in Suid-Afrika uitgespook word. Dit was die 69ste seisoen sedert die kompetisie vir die eerste keer in 1889 gespeel is.

Die Vrystaat Cheetahs was die verdedigende kampioene nadat hulle die leeus gewen het in die eindstryd van die 2007 Curriebeker Premierafdeling, maar is in die halfeindrondte deur die Blou Bulle uitgeskakel. Die eindstryd het op 25 Oktober in die Kings Park in Durban plaasgevind tussen die Natalse Haaie en die Blou Bulle met die Haaie was as kampioene gekroon is



</doc>
<doc id="34191" url="https://af.wikipedia.org/wiki?curid=34191" title="TuS Celle FC">
TuS Celle FC

TuS Celle FC is 'n sportklub uit Celle in die deelstaat Neder-Sakse in Duitsland, veral bekend vir sy sokkerafdeling. Benewens sokker het die klub ook afdelings vir onder meer tennis, basketbal, gimnastiek, tafeltennis, handbal, judo, karate, atletiek, fietsry, taekwondo en driekamp. 

Die klub is op 23 Augustus 1945 gestig as "TuS Celle", 'n samesmelting van die voor-oorlogse klubs "SpVgg Celle 1921" and "Freie Turnschaft Celle". "Freie Turnschaft Celle" was reeds in 1899 gestig, maar is in 1933 deur die Nazi’s ontbind, terwyl "SpVgg Celle 1921" deur die Geallieerdes ontbind is na die Tweede Wêreldoorlog. Tydens die oorlogsjare was daar ook 'n militêre klub in Celle, "Wehrmacht SV Celle", wat twee seisoene op die hoogste vlak in die Gauliga deurgebring het.

In 1992 het die sokkerafdeling onafhanklik geraak as " TuS Celle FC " en in 1996 is die naam verander na "FC Celle". 'n Jaar later is die huidige benaming weer aangeneem.

Die klub het in 1968 na die Regionalliga Noord gepromoveer, destyds die tweede hoogste vlak van die Duitse sokkerstruktuur. 




</doc>
<doc id="34202" url="https://af.wikipedia.org/wiki?curid=34202" title="Pleknaamsveranderinge in Broenei">
Pleknaamsveranderinge in Broenei

Hier volg 'n lys van dorpe en stede in Broenei waarvan die name verander is:



</doc>
<doc id="34205" url="https://af.wikipedia.org/wiki?curid=34205" title="TSV Havelse">
TSV Havelse

Die klub is in 1912 gestig as "FC Pelikan-Havelse", wat die naam gekry het van die handelsmerk van die sokkerbal wat die 13 stigterslede vir 7,50 Ryksmark gekoop het. In 1923 het die klub ontbind, maar in 1933 het die klub weer voortbestaan as die sokkerafdeling van "Turnverein Havelse", wat in 1929 gestig is. Die klub het sy naam gedurende die 1940's verander na "TSV Havelse". Tussen 1947 en 1952 het die klub bekendgestaan as "TSG Havelse-Marienwerder", waarna die huidige benaming weer aangeneem is.

Die klub se stadion, die " Willhelm Langrehr-stadion ", was tot in 2000 bekend as die "TSV-Kampfbahn an der Hannoverschen Straße". Dit is in 1933 opgerig op 'n veld wat die klub by 'n boer, ene Moorhoff, gehuur het teen 100 mark. 'n Ou Treinwa het tot in die 1950's as kleedkamers gedien.

Die klub se grootste prestasie was om een seisoen (1990/91) in die 2. Bundesliga deur te bring.



</doc>
<doc id="34208" url="https://af.wikipedia.org/wiki?curid=34208" title="Jacksonville">
Jacksonville

Jacksonville is die grootste stad van die deelstaat van Florida. Ten opsigte van sy landoppervlak is dit ook die grootse stad van die Verenigde State van Amerika. Dit het 'n bevolking van sowat 794 555 mense, en dit is geleë aan weerskante van die St. John's-rivier.

Jacksonville is genoem na Generaal Andrew Jackson, wat die sewende president van die Verenigde State was.


</doc>
<doc id="34217" url="https://af.wikipedia.org/wiki?curid=34217" title="Manila">
Manila

Manila (Tagalog: "Maynila") is sedert 1976 die hoofstad en ná Quezon Stad die tweede grootste stad van die Filippyne. Die stad het 'n bevolking van 1 660 714 in 2007 gehad en het 'n oppervlakte van 38,55 km².


</doc>
<doc id="34218" url="https://af.wikipedia.org/wiki?curid=34218" title="Berlyn-Brandenburg Internasionale Lughawe">
Berlyn-Brandenburg Internasionale Lughawe

Die Berlyn-Brandenburg Internasionale Lughawe (Duits: Flughafen Berlin Brandenburg – Willy Brandt, kort BER) is 'n nuwe internasionale lughawe wat tans net suid van die Duitse hoofstad Berlyn in Schönefeld (deelstaat Brandenburg, distrik Dahme-Spreewald) gebou word. Die beplande IATA-kode sal "BER" en die beplande "ICAO-kode EDDB" wees.

Die nuwe lughawe sal met sy voltooiing die huidige twee Berlynse lughawens Berlyn-Tegel (sluiting beplan) en Berlyn-Tempelhof (op 30 Oktober 2008 gesluit) vervang en feitlik 'n suidelike uitbreiding van die bestaande geriewe in Berlyn-Schönefeld wees, alhoewel net die huidige suidelike baan van Schönefeld by die nuwe projek ingesluit sal word. Die nuwe lughawe, wat deur die "Flughafen Berlin Brandenburg GmbH (FBB)" beheer sal word, is een van die grootste infrastruktuurprojekte in Duitsland wat in die vroeë 21ste eeu aangepak is en die grootste lughawebouterrein in Europa.

Na 'n paar jaar van vertragings is die openingsdatum bepaal as laat Junie 2012, maar weens tegniese probleme en ontwerpfoute kon dit nie gehaal word nie. In Augustus 2013 het die raad van die lughawe 'n gedeeltelike opening in die lente 2014 beplan. Teen Oktober 2013 moes 'n nuwe skedule vir die totale voltooiing in plek wees, maar in Januarie 2014 is aangekondig dat 'n opening gedurende 2014 onmoontlik blyk te wees. Na verwagting sal die lughawe in 2020 geopen word.



</doc>
<doc id="34221" url="https://af.wikipedia.org/wiki?curid=34221" title="Pleknaamsveranderinge in Kenia">
Pleknaamsveranderinge in Kenia

Hier volg 'n lys van plekke in Kenia waarvan die name verander is:






</doc>
<doc id="34223" url="https://af.wikipedia.org/wiki?curid=34223" title="Goue Leeus">
Goue Leeus

Die Goue Leeus is 'n rugbyspan in Johannesburg, Suid-Afrika. Hulle verteenwoordig ook 'n groot deel van die Gauteng-area, uitsluitend Pretoria (tuiste van die Blou Bulle), en die Oos-Rand (tuiste van die Valke). 

Die span se naam was oorspronklik "Transvaal", maar die naam is verander na die "Leeus" in 1993 en die "Goue Leeus" in 1998. Vir borgskapdoeleindes staan die span as die "Xerox Lions" bekend. 

Die Leeus se tuisveld is die Ellispark-stadion. Hulle neem aan die Curriebeker-kompetisie deel, en die nouverwante franchise, die Lions, neem internasionaal aan die Superrugby-reeks deel.



</doc>
<doc id="34226" url="https://af.wikipedia.org/wiki?curid=34226" title="Natalse Haaie">
Natalse Haaie

Die Natalse Haaie is 'n rugbyspan gesetel in Durban, KwaZulu-Natal, Suid-Afrika.

Die Haaie het ontstaan uit die Natal Rugbyunie wat in 1890 gestig is. Die span was as die "Piesangboere" bekend tot die middel negentigs.

Die Haaie se tuisveld is die Kings Park-stadion. Hulle neem aan die Curriebeker- en Rugby-uitdaagreeks deel en staan as die Sharks bekend wanneer hulle aan Superrugby deelneem.



</doc>
<doc id="34235" url="https://af.wikipedia.org/wiki?curid=34235" title="Boland (rugbyspan)">
Boland (rugbyspan)

Die Boland Kavaliers is 'n Suid-Afrikaanse rugbyspan wat aan die Curriebeker- en Rugby-uitdaagreeks deelneem. Die unie speel sy tuiswedstryde op die Bolandstadion in Wellington.



</doc>
<doc id="34237" url="https://af.wikipedia.org/wiki?curid=34237" title="Kavaliers">
Kavaliers

Kavaliers kan na een van die volgende verwys:



</doc>
<doc id="34238" url="https://af.wikipedia.org/wiki?curid=34238" title="Valke">
Valke

Die Valke is 'n rugbyspan in Kemptonpark, Suid-Afrika. Hulle was vroeër bekend as Oos-Transvaal en staan in volksmond ook bekend as die Skarlakenrooies.

Die Valke Rugbyunie is oorspronklik in 1947 gestig as die Oos-Transvaalse Rugbyvoetbalunie. Na die 1995-wêreldbeker het rugby in Suid-Afrika ’n professionele sport geword. ’n Besluit is geneem dat daar minder provinsiale unies sou wees en gevolglik het die Oos-Transvaalse Rugbyvoetbalunie met die Vaaldriehoek Rugbyunie saamgesmelt om in 1998 die Valke Rugbyunie te vorm.

Die Valke se tuisveld is die Barnardstadion. Hulle neem aan die Curriebekerkompetisie deel. Die voedingsbron vir hulle spelers is die Oos-Rand en die Vaaldriehoek.

Die Valkespelers wat ook vir die Springbokke uitgedraf het is in alfabetiese volgorde:



</doc>
<doc id="34240" url="https://af.wikipedia.org/wiki?curid=34240" title="Caputh">
Caputh

Caputh [ka'pu:t] is 'n dorp in die munisipaliteit Schwielowsee in die administratiewe distrik Potsdam-Mittelmark (deelstaat Brandenburg, Duitsland).

Die eerste historiese verwysing na Caputh dateer uit die jaar 1317. Op 31 Desember 2002 het die selfstandige dorp Caputh met die buurdorpe Ferch en Geltow saamgesluit om die nuwe munisipaliteit Schwielowsee te vorm.

Caputh is suidwes van Potsdam aan die Schwielow- en Templin-mere geleë. Die Havelrivier vloei deur albei mere. Naas sy natuurskoon, wat veral by watersportentoesiaste en stappers gewild is, het die "bloeiseldorp" Caputh deur die Slot Caputh, sy dorpskerk en die somerhuis van Albert Einstein bekendheid verwerf. 'n Veerboot verbind Caputh met Geltow.

'n Argeologiese vonds in die bosgebied Lienewitzer Forst ('n skat wat uit twee goue armringe, 'n beker wat van goue plate vervaardig is en gouddraadspirale bestaan het) verwys na handelsbetrekkinge met die oorsprongsgebied in die suidoostelike Sentraal-Europa.

'n Oorkonde van Otto III van Brandenburg uit die jaar 1317 behels die eerste historiese verwysing na die dorp Caputh. Die Slawiese wortel van die dorpsnaam beteken vermoedelik "hoef" en beskryf die hoefysteragtige vorm van die Caputh-meer. Vanweë die klein oppervlakte van die landbougebied en die mere en bosse rondom die dorp het die boere hul veevoer en hooi vroeër uit die streek van Drewitz suidoos van Potsdam verkry. Die sogenaamde "Caputhse Hooiweg" herinner nog steeds aan hierdie tydperk.

Die inwoners van Caputh het nie oor visregte beskik nie. Hulle was werksaam as boswerkers, teerkokers en arbeiders in die steenfabrieke van die omgewing. In 1662 het die dorp 'n besitting van Philip de Chiese (Philippe de la Chièze) geword.

Die landgoed en kasteel was vanaf die 16de eeu in besit van die keurvorste. In 1608 is 'n jagkasteel opgerig. Die Groot Keurvors Friedrich Wilhelm het die landgoed in 1662 aan Philippe de la Chièze oorgelaat wat die Kasteel Caputh laat bou het - die enigste gebou van sy soort uit die vroeë Brandenburgse Baroktydperk wat tot vandag toe bewaar gebly het.

In 1671 het die kasteel en landgoed weer in keurvorstelike besit oorgegaan om as setel van keurvorstinne (of weduwees van keurvorste) en prinsesse te dien. Die kasteel is in 1673 uitgebrei en in 1687/94 van 'n nuwe meubilering en binnedekorasie voorsien. Op 8 Julie 1709 het drie vorste ter geleentheid van die sogenaamde Driekoningsbyeenkoms in die Kasteel Caputh vergader. Koning Friedrich Wilhelm I het in Caputh soms sy jagpartye gereël en omstreeks 1720 in die benedeverdieping 'n vloerteëlsaal met sowat 7 500 Hollandse fayencevloerteëls laat inrig.

Kort nadat die kasteel aan die von Thümen-gesin verkoop is, is die 17de eeuse kasteeltuin deur Peter Joseph Linné herontwerp. 1908 is die kasteel as 'n nalatenskap aan die von Willich-gesin oorgedra wat hier tot in die jaar 1945 gewoon het. Die suidwesvleuel van die kasteel het in 1908/09 ontstaan. In die DDR-tydperk het die kasteel 'n spesiale beroepskool vir fotograwe en blommerangskikkers gehuisves. Dit is ná die Duitse hereniging tussen 1995 en 1995 volledig gerestoureer.


</doc>
<doc id="34241" url="https://af.wikipedia.org/wiki?curid=34241" title="Boo!">
Boo!

Boo! is 'n Suid-Afrikaanse musiekgroep wat vanaf 1997 tot 2004 aktief was.

Boo! het die Suid-Afrikaanse musiekbedryf in Oktober 1997 betree met 'n ietwat eienaardige maar tog ook 'n hoofstroom klank. Die groep beskryf hul musiek as "Monki Punk" aangesien hulle weg beweeg van die normale kombinasie van bas, dromme en kitaar en dan ook die kitaar vervang met klanke van onder andere 'n klawerbord. Hierdie "wanordelike" klank was egter nie die gevolg van woede nie. Dit het eerder ontstaan uit die self-tevrede vryheid van om teenoorstaande menslike gevoelens uit te druk. Die boodskap wat uit die musiek kom is om te verbly en te jubel oor die meervoudigheid van menslike natuur.

Van die begin af het Boo! hul aanhangers meer as net 'n vertoning gebied. Chris Chameleon het voorgekom as een of ander buite-planetiese gedaante, misterieus asook geweldig passievol, wat met die gehoor gekommunikeer het deur vreemde klanke wat Ampie Omo dan vertaal het. Hul liedjies was kort en kragtig en het 'n wye spektrum van menslike natuur aangeraak sommer in die ruimte van net een liedjie.

In 1999 het hulle hul eerste internasionale toer na Australië onderneem. Hulle het verder ook Londen deur getoer in die eerste twee weke van November 1999 en die VK, Holland en Duitsland in April en Mei in 2000. In Augustus en September het hulle weer die VK, Holland en Duitsland aangepak, maar ook bestemmings soos België en die V.S.A. daarby gevoeg. Hulle het ook die Smashing Pumpkins op hul Suid-Afrikaanse toer in 2000 bygestaan. In 2001 het hulle Holland, België, Suid-Afrika, Swaziland, Kenia, VK asook die VSA op 'n gereelde basis besoek.



Boo! verskyn op die volgende versamelings 

Boo! het by 'n gemiddeld van 150-200 vertonings per jaar opgetree.

Boo! het al by die volgende internasionale feeste opgetree:

Boo! het al optredes by al die feeste van Suid-Afrika gehad, insluitende:



</doc>
<doc id="34246" url="https://af.wikipedia.org/wiki?curid=34246" title="Pleknaamsveranderinge in Niger">
Pleknaamsveranderinge in Niger

Hier volg 'n lys van dorpe en stede in Niger waarvan die name verander is:


</doc>
<doc id="34247" url="https://af.wikipedia.org/wiki?curid=34247" title="Ratverhouding">
Ratverhouding

Die ratverhouding is die verhouding tussen die aantal tande op twee ratte wat inmekaarskakel of twee kettingratte wat aan mekaar verbind is deur 'n ketting of die omtrek van twee katrolle wat aan mekaar verbind is met 'n band.

In die beeld regs het die kleiner rat 13 tande, terwyl die tweede en groter rat 21 tande het. Die ratverhouding is dus 13/21 of 1/1,62 (ook soms geskryf as 1:1,62).

Dit beteken dat vir elke omwenteling van die klein rat die groter rat 0.62 omwentelinge sal maak. In praktiese terme beteken dit dat die groot rat stadiger sal draai.

Veronderstel die grootste rat in beeld het 42 tande dan sal die ratverhouding tussen die tweede en derde rat 21/42 = 1/2 wees, wat sal meebring dat vir elke omwenteling van die kleinste rat die grootste rat slegs 0.62/2 = 0.31 omwentelinge sal draai, 'n totale verlaging van ongeveer 1:3.23.

Aangesien die intermediêre rat by beide die kleinste en grootste ratte inskakel kan dit uit die berekening gelaat word om steeds dieselfde ratverhouding te lewer van 42/13 = 3.23.

Aangesien die aantal tande ook eweredig is aan die omtrek van die ratwiel (Hoe groter die wiel hoe meer tande) kan die ratverhouding ook uitgedruk word as die verhouding tussen die omtrekke van beide wiele (waar d die deursnee van die kleiner wiel is en D die deursnee van die groter wiel):

Aangesien die deursnee gelykstaande is aan twee maal die radius kan bostaande ook as volg uitgedruk word:
Omdat tandratte enige glip by die raakpunt tussen die twee ratte verhoed kan ons aanneem dat die snelhede by die kontakpunte dieselfde is en ons kan dus skryf:

Waar formula_4 en formula_5 die draaisnelheid van die groot en klein rat onderskeidelik is.

en dus

Met ander woorde die ratverhouding is eweredig aan die verhouding van die ratdeursneë en omgekeerd eweredig aan die verhouding van die ratsnelhede.


</doc>
<doc id="34258" url="https://af.wikipedia.org/wiki?curid=34258" title="Pous Innocentius V">
Pous Innocentius V

Pous Innocentius V was die 185ste pous van die Rooms-Katolieke Kerk in 1276 van 21 Januarie tot 22 Junie.

Pous Innocentius V is gebore as Pierre de Tarentaise ongeveer in 1224 in Tarentaise, (teenswoordig Moûtiers in die departement Savoie) Frankryk. Ongeveer in 1240 word hy 'n Dominikaanse monnik in Lyon, hy is die eerste Dominikaan om pous te word. Hy studeer teologie in Parys aan die Sorbonne Universiteit en word ook dosent. In 1272 word hy aartsbiskop van Lyon en in 1273 kardinaal-biskop van Ostia. Hy het prominent deel geneem aan die tweede konsilie van Lyon. Op 21 Januarie 1276 volg hy Pous Gregorius X op en regeer tot sy dood op 22 Junie 1276. Hy word opgevolg deur Pous Adrianus V. Die naam ‘Innocentius’ beteken 'onskuldige'.

Pous Innocentius V het min vermag in sy kort pontifikaat. Hy was egter 'n vredemaker. Hy het probeer om die Welfe en die Ghibellyne in Italië te versoen, het vrede bewerkstellig tussen die stede Pisa en Lucca en het bemiddel tussen Karel van Anjou en Rudolf van Habsburg. Hy het ook probeer om die Roomse Kerk met die Oosters-Ortodokse Kerk te herenig. Hy het met keiser Michael VIII Paleologus gekorrespondeer en afgevaardigdes na Konstantinopel gestuur. Hy is egter gedwarsboom deur Karel van Anjou wat die briewe dikteer het en die taal sodanig beïnvloed het dat dit vir die keiser as beledigend geklink het. Die pous se bynaam was "famosissimus doctor" (die beroemdste doktor).

Pous Innocentius V is op 9 Maart 1898 deur Pous Leo XIII salig verklaar. Sy feesdag is op 22 Junie.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="34260" url="https://af.wikipedia.org/wiki?curid=34260" title="Demokratiese Party">
Demokratiese Party

Die Demokratiese Party is die voorganger van die huidige amptelike opposisie in die Suid-Afrikaanse parlement, die Demokratiese Alliansie. 

Die party is op 8 April 1989 gestig en was 'n samesmelting van die Progressiewe Federale Party, die Onafhanklike Party van dr. Denis Worrall en die Nasionale Demokratiese Beweging van Wynand Malan. Hulle was aanvanklik die leiers van die party saam met dr. Zach de Beer, tot hy uiteindelik alleenleier geword het. Die party het vriend en vyand verras deur 33 setels in die verkiesing van 6 September 1989 te wen nadat selfs goedgesinde ontleders die party se kans om betekenisvolle steun te verwerf, onderskat het.

Die party het aan die eerste demokratiese verkiesing in Suid-Afrika deelgeneem en met sy 1,7% steun sewe verteenwoordigers in die parlement gekry, onder andere Tony Leon, Ken Andrew, Colin Eglin, Kobus Jordaan en Dene Smuts (die enigste vrou in die DP-koukus). Die tweede en laaste leier was Tony Leon, wat die party gelei het in 2000 tydens die samesmelting met die Nuwe Nasionale Party, toe dit die Demokratiese Alliansie geword het.


</doc>
<doc id="34261" url="https://af.wikipedia.org/wiki?curid=34261" title="Maitland">
Maitland

Maitland is 'n werkersklasvoorstad van Kaapstad en word begrens deur onder meer Soutrivier, Pinelands en Observatory. Dit is 'n sentrale voorstad.



</doc>
<doc id="34262" url="https://af.wikipedia.org/wiki?curid=34262" title="Kuruman">
Kuruman

Kuruman is 'n voormalige Engelse sendingstasie en die grootste dorp in die Ga-Segonyana munisipaliteit van die John Taolo Gaetsewe-distriksmunisipaliteit (provinsie Noord-Kaap). Die bevolking in 2011 was 13 057 mense. Die dorp is 1 131 meter bo seevlak op die Ghaap-plato en langs die N14 nasionale pad tussen Johannesburg en Upington geleë. Dit is vernoem na Khudumaan, 'n 18de eeuse Boesmanleier wat in die omgewing sy heilige plek ingerig het. 

Die sendingstasie is in 1821 deur eerw. Robert Moffat (1795-1883), 'n boorling van Ormiston in Skotland, en sy vrou Mary van die Londense Sendinggenootskap gestig. Die Moffats het hulle hier gevestig om uiteindelik vyftig jaar lank onder die Tswanas te werk. Die dorp Kuruman het in 1887 op die linkeroewer van die Kurumanrivier tot stand gekom. Een van die bekende bakens hier is die Oog van Kuruman, 'n fontein (en sedert die jaar 1992 ook 'n nasionale monument) wat 'n volle 20 miljoen liter water per dag lewer in die middel van die halfwoestyn. Kuruman staan derhalwe ook bekend as die "Oase van die Kalahari".

Die gebied van Kuruman was oorspronklik die hoofsetel van die sogenaamde Woestynboesmans wat hier oor 'n tydperk van 12 000 jaar gewoon het. Die dorpsnaam is volgens 'n ou Tswana-legende afgelei van Khudumaan, 'n leier van die Boesmans. Na bewering het hy sy heilige plek in die klein bakkrans, waar die tweelingkoppe Gamohaan en Khudumaan in die noorde van die Kurumanheuwels bymekaarkom, ingerig.

Die eerste blanke, wat hom omstreeks 1800 in die gebied gevestig het, was die sendeling Johan Kok van die Suid-Afrikaanse Sendinggenootskap. Hy is agt jaar later deur Tswanas in die Kurumanheuwels vermoor sodat die poging om 'n permanente sendingstasie te vestig voorlopig gestaak is.

Sestien jaar later het die bekende Skots-gebore sendeling Robert Moffat en sy vrou hulle in die gebied gevestig. Moffat was 'n baie ywerige man wat die Bybel vir die eerste keer in 'n Swart taal, Tswana, vertaal en op 'n handpers gedruk het en sodoende van Kuruman die baken van sendingwerk in Suid-Afrika gemaak het. Met sy besproeiingswerke het hy ook die grondslag vir die plaaslike landboubedryf gelê. In die kerk, wat hy in 1838 opgerig het, het 'n ander bekende sendeling, David Livingstone, met Moffat se dogter Mary getrou. Die kerk is in 1938 gerestoureer en tot nasionale monument verklaar. Livingstone het die meeste van sy beroemde ontdekkingsreise van Kuruman af begin.

Die Londense Sendinggenootskap het in 1876 die Moffat-instituut vir die opleiding van swart evangeliste in die lewe geroep. Vyf kilometer van hierdie instituut het die dorp Kuruman in 1887 op die linkeroewer van die Kurumanrivier tot stand gekom.

In 1844 het die reisiger Henry Methuen melding gemaak van die Wonderwerk-grot sowat veertig kilometer buite Kuruman. Hierdie groot dolomitiese kalksteengrot strek vir 140 meter horisontaal in die voet van die Kurumanheuwels se oosterste flank in. Sy bekendste kenmerk is 'n stalagmiet-"standbeeld" vlak by die ingang wat 'n hoogte van meer as vyf meter bereik.

Rotstekeninge, wat in die Wonderwerk-grot ontdek is, beeld diere en raaiselagtige onderwerpe in rooi, geel, swart en wit uit en kom oral op die grot se wande tot 'n diepte van sowat veertig meter voor. Hulle is ongelukkig al sedert die vroeë 20ste eeu erg beskadig deur graffiti.

Die eerste eienaar van 'n plaas in die omgewing, ene N.J. Bosman, het tussen 1909 en 1911 in die Wonderwerk-grot gewoon waar ook een van sy dogters gebore is. Vanaf die veertigerjare is argeologiese opgrawings in die grot gedoen, tog is waardevolle skatte al tussen 1940 en 1944 vernietig toe vlermuis-guano in die grot versamel is.

Sedert 1978 is belangriker opgrawings deur navorsers van die McGregor-museum in Kimberley gedoen wat bewyse van vorige bewoning opgelewer het. Beduidende argeologiese getuienisse sluit klipwerktuie en stukkies dierebeendere in wat sowat 300 000 jaar oud is. Klipbrokke, waarop gravures aangebring is, is in vlakke met 'n ouderdom van tussen 2 000 en 12 000 jaar ontdek en bewys dat rotsskildering in Suid-Afrika al minstens 10 000 jaar gelede beoefen is.

In 1987 het Kuruman sy honderdjarige bestaan gevier.

Vanweë sy ligging in 'n halfwoestyngebied, wat aan die Kalahari grens, word Kuruman se klimaat deur groot temperatuurverskille tussen somer en winter gekenmerk. In die winterseisoen daal die kwik gereeld tot benede vriespunt, terwyl in die somertyd temperature bokant 40 °C aangeteken word. Noordelike en noordoostelike winde voer tussen Desember en April vogtige lug in. Die jaarlikse reënval beloop 420 millimeter.

Mynbou en landbou vorm die ekonomiese basis van die gebied. Kuruman het veral in die periode tussen 1955 en 1965 vinnig ontwikkel toe met die ontginning van die ryk mineraalafsettings in die gebied - waaronder mangaan- en ystererts - begin is. Die rykste afsettings van blou-asbes of krosidoliet ter wêreld kom eweneens hier voor.

Toerisme en wildboerdery is ander belangrike bronne van inkomste. Alhoewel beesboerdery die streek se tradisionele landboubedryf is, het wildboerdery weens die droogte al sedert die 1980's vinnig toegeneem. Die gebied spog met van die grootste jaggebiede in Suid-Afrika.

Die Oog van Kuruman in die dorp se hoofstraat is 'n natuurwonder en ook die rede vir die dorp se bestaan. Hierdie fontein, wat uit 'n dorre dolomietrots aan die voet van die Kurumanheuwels ontspring, lewer daagliks sowat 20 miljoen liter vars water en voorsien sodoende in Kuruman se huishoudelike en nywerheidsverbruik. 'n Plaaslike legende lui "hy wat een maal van die oog se water gedrink het, kom altyd weer terug om sy dors te les".

Die eerste blanke besoeker aan Die Oog was die reisiger Samuel Daniel, die sekretaris, dagboekskrywer en skilder van die Truter-Somerville-ekspedisiereisiger, op 22 November 1801.

Die fontein word as die grootste varswaterfontein in die suidelike halfrond en moontlik ook die wêreld beskou. Die fontein, wat onder die inheemse bevolking as die "oog wat altyd traan" reeds voor 1800 bekendgestaan het, word selfs tydens die ergste droogtes en swaarste reënval deur 'n feitlik onveranderde vloei gekenmerk. Die gebied rondom die fontein is al dekades gelede in 'n pragtige park omgeskep.

Die sendeling Robert Moffat het een van die eerste besproeiingswerke in die land aangelê deur twee kanale van Die Oog af te bou om meer as 250 hektaar landbougrond in die vallei te besproei.




</doc>
<doc id="34265" url="https://af.wikipedia.org/wiki?curid=34265" title="Seepunt">
Seepunt

Seepunt is een van Kaapstad se oudste voorstede en ook een van die digs bevolkte. Die voorstad lê tussen die Atlantiese Oseaan en Vlaeberg en word begrens deur Groenpunt in die noorde en Fresnaye in die suide.

Seepunt is 'n kusvoorstad waar veelverdieping-woonstelblokke ontstaan het, en het tot 'n gewilde woonbuurt vir bewoners en beleggers ontwikkel. Voor die onlangse styging in eiendomspryse is Seepunt as 'n gevaarlike voorstad beskou, omdat enkele woonstelblokke deur hul eienaars verwaarloos is. Beleggers beskou egter Seepunt as 'n voorbeeld van stedelike herlewing en herstel. Baie woonstelle is deur buitelanders, soos Britse, Duitse en Nederlandse beleggers gekoop.

Toe die Seepunt-tremlyn in 1862 geopen is, het die gebied tot Kaapstad se eerste "slaapstad" vir pendelaars ontwikkel, alhoewel die lyn aanvanklik na Kampsbaai geloop het. Teen die vorige eeuwisseling is die tremlyn deur die Metropolitaanse en Voorstedelike Spoorwegmaatskappy uitgebrei tot die middestad.

Die 19de eeuse ontwikkeling van Seepunt is veral deur die invloed van sy bekendste inwoner, Saul Solomon, die liberale afgevaardigde vir Kaapstad, aangespoor. Solomon, wat bekendheid as die stigter van die Engelsmedium-dagblad "Cape Argus" en die land se invloedrykste liberale politikus verwerf het, was 'n uitgesproke teenstander van rasse-ongelykheid aan die Kaap.

Sy rondekerk, St John's, wat in 1878 ingewy is, het sy sinkretistiese benadering tot godsdiens weerspieël. Gemeentes van vier verskillende godsdienste is in die gebou gehuisves, wat in die volksmond as "Solomon se tempel" bekend gestaan het. Die kerk is volgens 'n besluit van die stadsraad in die 1930's afgebreek.

Skepe, wat Tafelbaai vanuit die ooskus van Afrika binnegevaar het, moet langs die kus by Seepunt maneuvreer. Baie skepe is deur die plaaslike riwwe gestrand. In Mei 1954 het die "Basuto Coast", 'n skip van 246 ton, net enkele meter voor die betonmuur van Seepunt se promenade op rotse geloop.

In Julie 1966 het 'n groot vragskip, die "S.A. Seafarer", enkele honderd meter voor Drieankerbaai se strand op rotse geloop. Die skip se gevaarlike vrag van vate met tetrametiel-lood en tetraetiel-lood, vlugtige en uiters giftige verbindings wat destyds as anti-pingelmiddel by petrol gemeng is, het 'n groot bedreiging vir die plaaslike ekosisteem ingehou. Die skip is gaandeweg deur sterk Atlantiese branders vernietig.

Vanaf die middel- tot die laat-1990's was misdaad in Seepunt aan die toeneem nadat dwelmhandelaars en prostituées hulle hier gevestig het. Die bestryding van misdaad is deur die destydse stadsraadslid Jean-Pierre Smith suksesvol georganiseer.

Seepunt en Groenpunt het van 1839 tot 1913 hulle eie munisipaliteit gehad. Dir raad het in 1901 'n wapen in gebruik geneem. Die skild is gedeel en toon (1) die seinmaste op Seinheuwel (wat Groenpunt verteenwoordig) (2) 'n halwe goue leeu uitkomend uit die deellyn (wat Seepunt verteenwoordig). In die middel is 'n klein blou skildjie met drie ankers daarop (vir Drieankerbaai). Die wapenskild is met 'n koninklike kroon oortop.

Volgens die Groepsgebiedewet is Seepunt vroeër as blanke woonbuurt geklassifiseer. Ná die aftakeling van rasseskeiding het die demografiese samestelling verander, en vandag huisves die voorstad bewoners vanuit 'n verskeidenheid van kulturele agtergronde.



</doc>
<doc id="34267" url="https://af.wikipedia.org/wiki?curid=34267" title="Arabiese Demokratiese Republiek Sahara">
Arabiese Demokratiese Republiek Sahara

Die Arabiese Demokratiese Republiek Sahara (Arabies: الجمهورية العربية الصحراوية الديمقراطية, "Al-Jumhūrīyya Al-`Arabīyya Aṣ-Ṣaḥrāwīyya Ad-Dīmuqrāṭīyya", Spaans: "República Árabe Saharaui Democrática") is 'n land wat voorheen as Spaanse kolonie "Spaans-Sahara" bekend gestaan en op 14 November 1975 van Spanje onafhanklik geword het. Dit is geleë in Noord-Afrika, suidwes van Marokko en Algerië asook noordwes van Mauritanië. Die Kanariese Eilande lê noordwes van Wes-Sahara in die Atlantiese Oseaan. Die SADR is op 27 Februarie 1976 deur die Polisario in die gebied Wes-Sahara geproklameer.

In Julie 2004 het Wes-Sahara 'n bevolking van sowat 267 405 gehad. Die oppervlak van die land is ongeveer 266 000 vierkante kilometer. Dit is dus effens kleiner as Nieu-Seeland en net groter as die Verenigde Koninkryk maar met 'n totale bevolking kleiner as die meeste stede in Suid-Afrika.

Die etniese samestelling van die bevolking is oorwegend Sahrawis, letterlik "bewoner van die Sahara" of "woestynbewoner" ('n mengsel van Arabiere en gearabiseerde Imazighen (Berbers)) en Arabiere uit Marokko, wat formeel gesien koloniste is. Sahara (Arabiese uitspraak: "Sachara") beteken "woestyn" in Arabies. Byna die hele bevolking van Wes-Sahara is Moslems.

Alhoewel Marokko aanspraak maak op die land, erken meer as 70 lande, waaronder Suid-Afrika, die "Sahrawi Arabiese Demokratiese Republiek" (SADR) as soewereine owerheid van die land en is die republiek selfs 'n lid van die Organisasie vir Afrika-eenheid en die opvolgende Afrika-unie. Marokko was nie lid van albei organisasies nie, omdat dié land Wes-Sahara nie erken as onafhanklike land nie. Op 30 Januarie 2017 het Marokko egter lid van die Afrika-unie geword, hoewel die Wes-Sahara-konflik nie opgelos is nie. Die setel van die SADR is tans in Algerië. Geen enkele staat ter wêreld erken die anneksasie van Wes-Sahara deur Marokko na die land se onafhanklikheid van Spanje nie, maar sommige lande, soos Frankryk en Nederland, erken ook nie Wes-Sahara as 'n onafhanklike land nie.

Die republiek het op die oomblik slegs 'n klein strook van die land onder hulle mag (in die suidooste), die res word deur Marokko "bestuur". Die grens tussen die twee lande vorm die Marokkaanse Muur.

Die hele bestuur van die SADR bestaan uit Polisario-lede. Polisario is 'n guerillaleër wat in 1973 gestig is en sedertdien vir die bevryding van Wes-Sahara van Marokkaanse oorheersing veg.

Die beplande hoofstad Laâyoune ("El Aaiún") lê in die Marokkaanse deel van Wes-Sahara, solank vorm Tifariti die voorlopige hoofstad en Tindouf in Algerië die regeringsetel.

Die Verenigde Nasies beplan 'n referendum oor die toekoms, terwyl Marokko net outonomie aanbied.



</doc>
<doc id="34269" url="https://af.wikipedia.org/wiki?curid=34269" title="Hoërskool Die Wilgers">
Hoërskool Die Wilgers

Hoërskool Die Wilgers is 'n hoërskool in Pretoria wat in 1983 gestig is in die gelyknamige voorstad, Die Wilgers.

Refrein:



</doc>
<doc id="34271" url="https://af.wikipedia.org/wiki?curid=34271" title="Aarbei">
Aarbei

Die aarbei is 'n sagte, rooi vrug met 'n delikate smaak. Die plant het 'n klawerblaar, grof, getand en harig van onder. Die vyf blomblare is wit. Tuinsoorte is afkomstig van die wildeaarbei, oorspronklik uit die weste van Chili. Nuwe plantjies groei uit die knoppe aan kruipende stingels, genoem uitlopers.

Daar is meer as 20 verskillende spesies wêreldwyd. Die kennis dat die getal chromosome van aarbeispesies verskil, is deurslaggewend in hul klassifikasie. Daar is sewe basiese vorme van chromosome wat almal gemeen het, maar hulle toon verskillende poliploïde. Sommige spesies is diploïed, met twee stelle van die sewe chromosome (14 chromosome in totaal). Ander is tetraploïed (vier stelle chromosome 28 totaal), heksaploïed (ses stelle chromosome, 42 totaal), oktoploïed (agt stelle chromosome 56 totaal) of dekaploïed (10 stelle chromosome 70 totaal).

As 'n algemene reël (met uitsonderings) is aarbeispesies met meer chromosome geneig om sterker en groter plante met groter bessies te lewer.

Aarbeie word gevreet deur die larwes van 'n aantal "Lepidoptera"-spesies (vlinders en motte), insluitend:



</doc>
<doc id="34272" url="https://af.wikipedia.org/wiki?curid=34272" title="Aasvoël">
Aasvoël

Aasvoëls is roofvoëls in die familie "Aegypiidae" wat van afval en aas lewe. Hulle is meesal groot voëls en het tipies 'n min of meer kaal kop. Navorsing het getoon dat hierdie veerlose koppe 'n belangrike rol mag speel in hitteregulering. Die kloue is nie baie sterk ontwikkel nie, maar die bek is kragtig en word gebruik om die vel van die dooie dier af te skeur. Die sig is baie sterk ontwikkel en die aas kan baie ver gewaar word. Een of twee eiers, na gelang van die soort, word gelê. Die nes, 'n platform van takkies, word in bome, op die grond of op kranslyste gebou. Aasvoëls word in alle wêrelddele aangetref, behalwe Antarktika en Oseanië.

Aasvoëls word taksonomies in twee groepe verdeel, naamlik Ouwêreldse en Nuwewêreldse spesies. Die ooreenkomste tussen die twee groepe word hoofsaaklik aan konvergente evolusie toegeskryf.

Die Ouwêreldse aasvoëls word gevind in Afrika, Asië en Europa en behoort aan die familie Accipitridae, wat ook insluit arende, woue, jakkalsvoëls en hawikke. Ouwêreldse aasvoëls vind karkasse uitsluitlik deur goeie sig.

Die Nuwewêreldse aasvoëls en kondors word in warm en gematigde streke van die Amerikas aangetref, en anders as die skynverwante "Accipitridae", behoort hulle tot die familie Cathartidae, wat beskou word as afstammelinge van die ooievaars. Onlangse DNS-getuienis dui egter wel op 'n insluiting by die Accipitriformes, newens ander roofvoëls. Dié siening sou hulle egter steeds plaas buite 'n direkte verwantskap met ander aasvoëls. Verskeie van hierdie spesies het 'n goeie reuksin, 'n ongewone eienskap onder die roofvoëls. Hulle is in staat om die doodsreuk van karkasse uit hoë hoogtes te ruik.

Aasvoëls val selde gesonde diere aan, maar kan beseerdes of siekes aanval. Groot getalle is al op slagvelde opgemerk. Hulle wurg 'n groot hoeveelheid voedsel af wanneer vleis of prooi volop is tot die krop volkome uitgedy is en sit dan slapend of in halwe turpor om hul voedsel te verteer. Hulle dra nie voedsel in die kloue na hul kuikens nie, maar bring dit uit die krop op. Hierdie voëls is van groot belang as aasdiere, veral in warm streke. Die toksien wat botulisme veroorsaak affekteer hulle nie, en hulle kan verrotte vleis met miltsiekte- en cholerabakterieë vreet.

Wanneer aasvoëls se maal deur 'n taai huid bedek word wat te sterk is vir hul snawels, wag hulle dat 'n groter aasdier eers daaraan vreet.

Diklofenakvergiftiging het die aasvoëlbevolking van Indië en Pakistan in die afgelope dekade met tot 95% laat afneem, terwyl twee of drie spesies van Suid-Asië uitsterwing nader. Dit word veroorsaak deur die praktyk van die behandeling van plaas- en trekdiere met diklofenak, 'n nie-steroïed anti-inflammatoriese middel (NSAIM) met pynverligtende bywerking. Diklofenak toediening hou sieklike trekdiere, of diere wat in pyn verkeer langer aktief en bruikbaar, maar indien die dier sterf, bevat hul karkasse diklofenak. Boere laat hierdie karkasse in die oopte lê, en verwag dat die aasvoëls dit sal opruim. Aanwesige diklofenak in 'n karkas word gevreet deur aasvoëls, wat sensitief vir hierdie middel is, sodat hulle nierversaking ondergaan, wat lei tot 'n opbou van urate in interne organe, en gevolglik die dood.

Die afname in aasvoëls veroorsaak higiëniese probleme in Indië aangesien karkasse nou net verrot en slegs deur rotte of rondloperhonde verteer word, eerder as die aasvoëls wat dit meer volledig opruim. Hondsdolheid onder hierdie rondloperdiere is 'n belangrike gesondheidsgevaar, en Indië het tewens een van die wêreld se hoogste koerse hiervan.

Die afname in aasvoëlgetalle veroorsaak spesifieke probleme vir sekere gemeenskappe, soos die Parsis, by wie lugbegrafnisse in gebruik is, waar hul dooies op die stiltetorings geplaas word om deur aasvoëls verslind te word totdat net die droë bene oorbly.

Meloksikam ('n ander NSAIM) is skadeloos bevind vir aasvoëls en behoort 'n aanvaarbare alternatief vir diklofenak te wees. Die Indiese regering het diklofenak verban, maar meer as 'n jaar later, in 2007, word dit steeds verkoop en bly in ander wêrelddele steeds 'n probleem.

In suidelike Afrika is die naam vir 'n Swartaasvoël sinoniem met die term vir bemindes, aangesien hierdie aasvoëls altyd in pare aangetref word, die ma en jongeling bly in noue band met mekaar. Afparing, paar-assosiasie, beskerming en sorg word gesien as noodsaaklike eienskappe benewens die aasvoël se grootte en vermoë om hoog in die lug te sweef.

Die Egiptenare het die aasvoëlwyfie beskou as 'n uitstekende ma, en die wye vlerkspan is gesien as allesomvattend en 'n sorgsame beskutting vir haar kuikens. Die wit Egiptiese aasvoël was is gekies om Nekhbet weer te gee, die moedergodin en toesighoudster oor suidelike, Bo-Egipte. Die aasvoël hiëroglief A was eens die Egiptiese teken vir die klank ("3"), insluitend woorde soos "moeder", "welvarend", "grootmoeder" en "regeerder".

In die Hindoe epiese gedig Ramayana, verskyn daar twee halfgode met die voorkoms van aasvoëls, Jatayu (Sanskrit: जटायू, "jatāyū") en sy broer Sampaati, wat verbind word met verhale van durf en selfopoffering.

In hul jong tyd het die twee gewedywer om die hoogste te vlieg. In een so geval het Jatayu so hoog gevlieg dat hy byna deur die son se vlamme verswelg is. Sampaati het sy broer gered deur sy eie vlerke voor die vlamme te span. Hierdeur is Sampaati egter self beseer en het sy vlerke verloor. Daarna was Sampaati sy lewe lank vlerkloos.

Toe Jatayu oud was het hy die ontvoering deur Ravana van die fraaie Sita, vrou van die god Rama aanskou. In Jatayu se poging om haar te red is hy verslaan en dodelik gewond. In sy doodsoomblikke was hy in staat om Rama en sy broer Lakshmana in te lig in watter rigting Sita geneem is, waardeur haar redding moontlik gemaak is.

In Tibet bestaan 'n gebruik van 'n "lugbegrafnis", waar aasvoëls en ander voëls voed op menselyke.

Alhoewel aasvoëls 'n belangrike natuurlike rol vervul, is die beeld van die aasvoël in westerse lande redelik negatief, sodat 'aasvoël' as 'n metafoor gebruik word vir diegene wat prooi op die swakkes of sterwendes, met gepaardgaande negatiewe konnotasies van lafhartigheid en selfsugtigheid.

'n Projek genaamd "Vulture Restaurant" word tans onderneem in Nepal in 'n poging om die dalende getalle aan te vul. Die "restaurant" is op 'n oop grasperkarea, waar koeie wat aan natuurlike oorsake gevrek het, aan die aasvoëls gevoer word.





</doc>
<doc id="34273" url="https://af.wikipedia.org/wiki?curid=34273" title="John Adams">
John Adams

John Adams (30 Oktober 1735 - 4 Julie 1826) was die tweede president van die Verenigde State van Amerika, 'n amp wat hy beklee het nadat hy ook werksaam was as die eerste visepresident van die V.S.A (1789-1797). Tesame met Benjamin Franklin, Thomas Jefferson, Robert R. Livingston en Roger Sherman was Adams een van die opstellers van die Amerikaanse Onafhanklikheidsverklaring. Hy was in 1785 die eerste ambassadeur van die V.S.A. in Engeland. Danksy 'n uitsonderlik goeie opvoeding was Adams 'n besonderse politieke teoretikus, en staan sy staatkundige oortuigings vandag nog sentraal tot die Amerikaanse republikeinse idee. Adams se eggenote Abigail Adams was 'n raadgewer en handlanger vir haar man en hulle briewe is merkwaardig vir die diepte waarin die politiek van die dag wedersyds bespreek word. Hulle seun John Quincy Adams was boonop nog ook die sesde President van die Verenigde State.

Adams is die oudste van drie seuns van John Adams, Sr. en Susanna Boylston. Sy geboorteplek, Quincey, Massachusetts, maak deel uit van die Adams Historical National Park.

In 1751, op die ouderdom van sestien, het Adams by Harvard College gestudeer. Nadat hy sy graad ontvang het was sy besluit eers om as onderwyser te werk voordat hy hom tot die regspraktyk aangewend het. Sy werk as regspraktisyn sou hom aanhoudend in kontak bring met wetlike vraagstukke wat te doen gehad het met die status en regte van die Amerikaanse kolonies. As leier het sy invloed reeds vroeg ontluik uit sy werk as konstitusionele regspraktisyn tesame met sy breedvoerige analise van historiese voorbeelde. Hy was nooit 'n gewilde leier nie en het dikwels gevind dat sy inherente twissoekerigheid die vordering van sy loopbaan gestrem het.

Op 25 Oktober 1764, is Adams getroud met Abigail Smith. Die egpaar se kinders was Abigail, John Quincey, Charles, Thomas Boylston, en Elizabeth.

Adams was 'n teenstander van die Stempelwet 1765, wat deur die Britse Parlement ingebring is sonder om enige Amerikaanse wetgewende liggame te raadpleeg. Hierdie wet het die kolonies van Britse Amerika genoodsaak om belasting te betaal op gedrukte papier soos wetlike dokumente, koerante en tydskrifte. Drukkerye moes papier gebruik wat 'n spesifieke amptelike stempel gedra het, sodat die ontvangste van hierdie vorm van belasting kon help om Britse troepe in Noord-Amerika te onderhou. In vier artikels vir die Boston Gazette het Adams geskryf hoe die Stempelwet kolonialiste van twee regte as Engelse burgers ontneem het: om slegs met inwilliging belasting te betaal en om deur 'n jurie van gelykes veroordeel te word.

Nadat Britse soldate vyf burgerlikes in die berugte Boston-slagting van 1770 doodgemaak het was Adams gevra om as hul regsverteenwoordiger op te tree. Ses van die soldate is vrygespreek terwyl twee skuldig bevind is van manslag. Adams se betrokkenheid by die hofsaak het hewige kritiek teen hom ontketen, maar hy het volgehou dat die Britse soldate 'n regverdige kans tot verdediging moet geniet.

In 1772 was Adams betrokke by 'n publieke redetwis rondom die gesag wat die Britse Parlement oor die Amerikaanse kolonies gehad het. Met sy uitsonderlike kennis van Engelse en koloniale wetsgeskiedenis het Adams geargumenteer dat provinsiale wetgewers toesig moes hou oor hul eie sake, en dat die enigste verbintenis tussen kolonies en die Britse Ryk deur die persoon van die koning was.

Adams was 'n verteenwoordiger van die kolonie Massachusetts by beide die eerste en tweede Kontinentale Kongresse wat tussen 1774 en 1777 plaasgevind het.

As een van die vernaamste rolspelers in die Onafhanklikheidsverklaring het Adams dit uiteindelik help regkry dat 'n verenigde Amerika wegbreek van Brittanje. Terwyl Thomas Jefferson die grootste deel van die verklaring geskryf het, was dit Adams wat as vroedmeester opgetree het en ondersteuning daarvoor help werf het onder die versamelde kongresmanne. Die uiteindelike resolusie is op Julie 2, 1776 aanvaar.

Met 'n doel daargestel om die kolonies te verenig het Adams in Junie 1775 vir George Washington genomineer as opperbevelhebber van die weermag wat in Boston gestasioneer was. Tesame met vereniging van die kolonies was onafhanklikheid van Brittanje die ander groot mikpunt van Adams se deelname aan die Kongres.

Deur middel van skrywes soos "Thoughts on Government" het Adams dit reggekry om 'n invloedryke rol te speel in die vorming van verskeie Amerikaanse state se nuwe regerings. So was hy ook grootliks verantwoordelik vir die skryf van Massachusetts se grondwet in 1780.

Adams is twee maal deur die Kongres Europa toe gestuur om die ontluikende unie van state daar te verteenwoordig: eers in 1777 en weer in 1779. Sy oudste seun John Quincey het altwee kere saam gereis.

Dit was 'n ongewone besluit dat Adams die Kongres in Frankryk as diplomaat moes verteenwoordig, aangesien hy nie die Franse taal magtig was nie. Sy eerste verblyf in Frankryk het meer as 'n jaar geduur en was grootliks onproduktief. Met sy tweede reis na Frankryk is Adams aangestel as gevolmagtigde minister in vredesonderhandelinge tussen Amerika en Brittanje. Die Franse regering was ook betrokke by die onderhandelings en het min vertroue in Adams gehad. Hulle het gevra dat die Franse buitelandse minister Comte de Vergennes, Benjamin Franklin, Thomas Jefferson, John Jay en Henry Laurens ook betrokke moes wees. Adams het op sy beurt weer geen vertroue gehad in die Franse regering nie en het sy bes gedoen om hulle invloed verby te spring en onafhanklik die vrede met Britse verteenwoordigers te onderhandel. Die uiteindelike vredesverdrag is onderteken op November 30, 1782.

Ná die aanvangs van vredesonderhandelinge het Adams vir 'n tyd gewerk in Nederland as Amerikaanse ambassadeur. Hy het dit reggekry dat Den Haag vir Amerika erken as onafhanklike staat, en ook die finansiering van 5 miljoen gilders wat Nicolaas van Staphorst en Wilhelm Willink aan Amerika geleen het onderhandel. Verder het Adams gesorg dat Amerika en Nederland 'n verdrag van vriendskap en handel onderteken.

In 1785 is Adams aangestel as die eerste Amerikaanse minister aan die hof van St. James (d.w.s. Brittanje se eerste Amerikaanse ambassadeur). Daar was dit sy moeilike taak om die bande tussen hierdie twee lande (wat redelik onlangs nog in oorlog met mekaar betrokke was) te herstel. Adams se eggenote Abigail was gedurende hierdie tydperk van sy lewe saam met hom in Engeland. Hulle is in 1788 terug na Amerika waar Adams sy politieke loopbaan voortgesit het.

George Washington was gekies as president in die verkiesing van 1789 met 69 stemme van die kieskollege. Adams het die tweede plek behaal met 34 stemme en was daarom verkies as die Verenigde State se eerste visepresident. Behalwe dat hy moes presideer oor die Senaat was Adams se deelname aan die politiek van die vroeë 1790's beperk, aangesien Washington hom selde betrek het by die vorming en uitvoering van beleid. In 1792 is Adams 'n tweede maal verkies as visepresident.

In die verkiesing van 1796 was Adams die presidensiële kandidaat vir die Federaliste Party. Hy was hoofsaaklik as kandidaat gekies in 'n poging om Thomas Jefferson, wat namens die Demokraties-Republikeinse Party as president genomineer is, in die verkiesing te oorwin. Daar was nietemin groot kommer dat Adams nie genoeg ondersteuning geniet het om sukses te behaal nie, en verder het die indruk ook bestaan dat hy te uitgesproke, hardnekkig en onvoorspelbaar was om die party se beleidsrigting te volg indien hy wel as presidensiële kandidaat sou seëvier. Uiteindelik het Adams naelskraaps gewen met 71 stemme van die kieskollege, terwyl Jefferson met sy 69 stemme outomaties gekies was as die nuwe visepresident. 

 As president het Adams vir Washington se voorbeeld nagestreef om die presidensie die toonbeeld van Republikeinse waardes te maak, met 'n klem op burgerlike deugde en die vermyding van enige persoonlike skandale. In voortsetting van Washington se visie het Adams dit ook goed gedink om die vorige kabinet grootliks by hom oor te neem, tesame met al die vernaamste administratiewe programme wat Washington in plek gestel het. Hy het die sentrale regering versterk deur die weermag en vloot uit te brei. Sy ekonomiese beleid het aangesluit by die beleidsrigting wat Alexander Hamilton tydens Washington se presidensie bepaal het. Adams het nietemin dikwels teenstrydig met sy kabinet se oortuigings opgetree, en het ook gesukkel met sy kabinet se lojaliteit teenoor Hamilton, wat as Sekretaris van die Tesourie onder Washington gewerk het en in Adams se regering as Senior Offisier van die Weermag gedien het.

Weens sy onafhanklike sienings het Adams dit reggekry om algehele oorlog te vermy in 'n tyd wat lede van sy kabinet, asook die oorgrote meerderheid van sy landsgenote, baie militant teenoor Frankryk gesind was. Hierdie prinsipiële besluit was dapper, aangesien dit hom die populariteit gekos het wat nodig sou wees om as oorwinnaar uit die volgende presidensiële veldtog te tree. Verder het hy ook baie van sy tyd as president doelbewus weg van die politieke arena in Philadelphia en New York deurgebring, en sodoende die algemene klimaat van politieke begunstiging vermy. 

Tydens sy ampstermyn het Adams 'n kontroversiële groep wette aanvaar wat gesamentlik bekend staan as die Buitelander en Sedisie Wette. Hierdie wette is geformuleer om sterker federalistiese beheer uit te oefen oor die deelstate, veral waar die Demokraties-Republikeinse Party aan bewind was. Die aanvanklike probleem in hierdie geval was dat die Republikeine, onder Jefferson se leierskap, ondersteuners was van die Franse Eerste Republiek en gevolglik selfs aanhangers van 'n revolusionêre strikbewind in die Verenigde State. Die nuwe streng wette was dus bedoel om 'n tweede Amerikaanse revolusie asook die moontlikheid van state se wegskeiding te stuit. Die Federaliste het nie geskroom om hul Demokraties-Republikeinse opponente te arresteer nie, selfs wanneer verteenwoordigers van daardie politieke party binne die Kongres uitgepraat het teen die regering se beleide. 

Die vier wette wat Adams in plek gestel het om strenger beheer oor die land uit te oefen sluit in: die Naturalisering Wet, die Buitelander Vriende Wet, die Buitelander Vyande Wet, en die Sedisie Wet. Die Naturalisering Wet het die tydperk wat immigrante moes wag om Amerikaanse burgers te word verleng tot 14 jaar, in 'n poging om die opponente se ondersteunersgetal vir die volgende verkiesing in te perk. Die twee Buitelander Wette het die president toegelaat om enigiemand wat volgens hom 'n gevaar vir die land ingehou het te deporteer. En die Sedisie Wet het dit gekriminaliseer om "vals, skandalige en kwaadwillige geskrifte" teen die regering te publiseer. Strafregtelike gevolge vir die oortreding van laasgenoemde wet was 2 tot 5 jaar tronkstraf, asook boetes van tot $5,000.

Met Washington se sterfte in 1799 het die Federaliste se posisie drasties verswak. Hamilton het alles gedoen wat moontlik was om Adams se veldtog te kelder, met die hoop dat Charles Cotesworth Pinckney, nog 'n Federalis wat aan die presidensiële stryd deelgeneem het, eerder die volgende president sou word. Soos wat dit was het die Federaliste nie naastenby genoeg van die algemene stemming (d.w.s. stemme deur landsburgers) gewen sodat een van hul twee kandidate daarna deur die kieskollege as president gekies kon word nie. Die Federaliste het dus die verkiesing verloor met 65 stemme teen die Demokraties-Republikeine se 73 stemme. Die kieskollege-sisteem het intussen verander, sodat die nuwe president en visepresident in 'n daaropvolgende stemming van die kollege vanuit dieselfde politieke party gekies moes word. Anders as met sy tweede plek in die twee verkiesings teen Washington kon Adams dus nie hierdie keer visepresident word nie. Na 'n ongelooflike 36 stembriewe het die hoogs verdeelde kollege vir Thomas Jefferson gekies as hulle nuwe president, terwyl Aaron Burr die nuwe visepresident geword het.

In die laaste maande van sy presidensie, toe die Amerikaanse regering finaal na Washington, D.C. verhuis het, het Adams die eerste Amerikaanse president geword om in die nog onvoltooide Presidensiële Herehuis (uiteindelik algemeen bekend as die Withuis) te woon.

 Een van Adams se belangrikste nalatenskappe was sy aanstelling van John Marshall as die vierde Hoofregter van die Verenigde State. Marshall was vir meer as drie dekades lank werksaam in daardie pos en was dus die Federaliste se mees langdurende bydrae tot die formulering en stabilisering van Amerika se nuwe demokrasie. Mees belangrik het hy die land se howe op gelyke voet gestel met die wetgewende en uitvoerende gesagte van die regering.

Adams het ook in die heel laaste dae van sy presidensie 'n aantal regters in die nuwe Federale Appelhowe aangestel, wat neerhalend deur sy opponente na verwys is as die "Middernag Regters". Alhoewel nuwe wetgewing hierdie howe bedoel het as 'n poging om inherente foute binne die federale geregtelike sisteem te korrigeer, het Adams dit nietemin gebruik in 'n poging om die Federaliste Party se wetgewende invloed te versterk na hul verliese in die pas afgelope verkiesing. Jefferson se Republikeine het in 1802 wetgewing in plek gestel wat hierdie nuwe regters en howe ongedaan gemaak het.

Na sy ampstermyn as president voltrek is het Adams eerder op aftrede besluit as om verder besig te wees binne die politieke arena. Sommige geskiedkundiges is van mening dat Adams bitter was oor sy vernedering teenoor Jefferson, en hulle voer aan dat dit die rede was waarom hy nie sy opvolger se inhuldiging as president bygewoon het nie. Ander wys weer daarop dat 'n baie meer persoonlike rede, naamlik die dood weens alkoholisme van Adams se seun Charles Adams, grootliks bygedra het tot sy vinnige onttrekking uit Washington. Hy het hom dus aangesluit by sy vrou Abigail, wat maande van tevore alreeds teruggekeer het na hulle Massachussetts plaas, Peacefield. Daar het hy hoofsaaklik geboer, maar hom ook verbesig met 'n outobiografie wat nooit voltooi is nie, en ook in korrespondensie met ou vriende soos Benjamin Waterhouse en Benjamin Rush. Adams het 'n verbitterde korrespondensie aangegaan met die geskiedskrywer Mercy Otis Warren omdat sy volgens hom 'n karikatuur van hom geskep het in haar 1805 publikasie oor die geskiedenis van die Amerikaanse revolusie.

Na Jefferson se aftrede na twee ampstermyne as Amerikaanse president het Adams dit goedgedink om 'n slag weer uit te praat teen sy politieke opponente. So het hy byvoorbeeld drie jaar lank briewe geskryf wat gepubliseer is in die "Boston Patriot" koerant, met die doel om homself te verdedig teen 'n pamflet wat Alexander Hamilton reeds in 1800 gepubliseer het om Adams se karakter en gedrag aan te val. En dit ten spyte van die feit dat Hamilton alreeds in 1804 dood is na sy besering in 'n berugte wapengeveg met Aaron Burr.

Adams se belangrikste korrespondent na sy aftrede was Thomas Jefferson. Hierdie briewewisseling is deur hulle gemeenskaplike vriend Benjamin Rush aangemoedig, weens die feit dat Adams en Jefferson na die kwaai verkiesing van 1800 nie meer algemeen gekorrespondeer het nie. Op Nuwejaarsdag in 1812 het Adams eerste uitgereik deur 'n kort nota vir Jefferson te stuur, tesame met twee volumes lesings oor retoriek wat sy seun John Quincy Adams gepubliseer het. Jefferson het vinnig geantwoord met 'n deernisvolle en vriendelike brief, sodat die twee mans hulle vriendskap kon hervat in 'n somtotaal van 158 briewe wat hulle vir die res van hul lewens met mekaar uitgeruil het. Hul briewewisseling word algemeen beskou as een van die monumente van Amerikaanse literatuur, omdat daarin baie insigte gelewer word omtrent Amerika se revolusionêre tydperk en die twee dekades waarin Washington, Adams en Jefferson onderskeidelik Amerikaanse presidente was.

Sestien maande voor die sterfte van John Adams was sy seun John Quincy Adams verkies as die sesde president van die Verenigde State. Net soos sy pa was John Quincy ook 'n eentermynpresident (1825-1829). Adams se dogter Abigail ("Nabby") is in 1813 oorlede weens borskanker, en sy vrou Abigail is op 28 Oktober, 1818 oorlede weens ingewandskoors.

John Adams is op Dinsdag, 4 Julie 1826 oorlede, tot die dag toe op die 50ste herdenking van die Onafhanklikheidsverklaring se aanneming. Verstommend genoeg is Thomas Jefferson vroeër op presies dieselfde dag oorlede. Hierdie buitengewone toevalligheid het 'n element van ironie daarin, omdat Adams se laaste woorde blykbaar was "Jefferson lives".


</doc>
<doc id="34275" url="https://af.wikipedia.org/wiki?curid=34275" title="Colenso">
Colenso

Colenso is 'n dorp in KwaZulu-Natal, sowat 210 km van Durban op die suidelike oewer van die Tugelarivier. Die Zoeloenaam vir die dorp is "eSikebheni" (Plek van die boot).

Die dorpie is by 'n drif gestig in 1855; mettertyd het winkels en 'n hotel gevolg. Dit is genoem na die eerste Anglikaanse biskop van Natal, John William Colenso. Die Bulwerbrug, genoem na sir Henry Bulwer, goewerneur van die Kolonie van Natal, is in 1879 oor die rivier gebou. Die huidige museum was oorspronklik die tolhuis vir die brug. Albei die brug en die tolhuis is in 1978 tot nasionale gedenkwaardighede verklaar. In 1886 het die spoorlyn vanaf Durban na Johannesburg die dorp bereik.

Op 15 Desember 1899, tydens die Tweede Vryheidsoorlog, het die Slag van Colenso hier plaasgevind toe Redvers Buller probeer het om die beleg van Ladysmith op te hef.

Die dorp is in 1926 geproklameer. Dieselfde jaar is 'n kragsentrale op die dorp gebou om elektrisiteit vir die spoorweë op te wek. In 1929 is die kragsentrale aan Evkom verkoop. Tussen 1959 en 1972, die spitsjare van sy lewe, kon die kragsentrale 165 MW lewer. Aangesien nuwe steenkoolkragsentrales 'n termiese doeltreffendheid van 21% kan behaal teenoor 'n maksimum van 19,1% by Colenso, is die kragsentrale in 1984 uit diens gestel.

In 1958 word Colenso 'n munisipaliteit.




</doc>
<doc id="34276" url="https://af.wikipedia.org/wiki?curid=34276" title="John William Colenso">
John William Colenso

Biskop John William Colenso (1814–1883) was die eerste biskop van die Anglikaanse Kerk in Natal (1853–1883).

'n Verskil oor die uitleg van die Bybel lei daartoe dat hy deur die biskop van Kaapstad van sy amp onthef word. 'n Hofsaak volg en hy beroep hom uiteindelik op die Britse Privy Council, wat beslis dat die koloniale kerke nie wetlik aan die Anglikaanse Kerk in Engeland gebind is nie en daarom by gebrek aan 'n vaste reëling nie gehoorsaamheid aan mekaar kan opdwing nie.

Dit was veral op Colenso se aandrang dat Langalibalele van Robbeneiland na die vasteland vir aanhouding teruggebring is. Later het sy dogter ook as pleitbesorger vir Dinuzulu opgetree.


</doc>
<doc id="34279" url="https://af.wikipedia.org/wiki?curid=34279" title="Groote Schuur">
Groote Schuur

Groote Schuur is die ampswoning van Suid-Afrika se Eerste Ministers of Staaspresidente gedurende parlementsittings in Kaapstad. Die opstal was aanvanklik 'n graanskuur van die Vereenigde Oost-Indische Compagnie, en is later deur D.G. Anosi in 'n woonhuis omgeskep. In 1893 is die opstal deur Cecil John Rhodes gekoop en sir Herbert Baker het opdrag ontvang om die huis volgens die tradisionele Kaaps-Hollandse boustyl te restoureer. 

Die huis is 3 jaar later gedeeltelik deur 'n brand verwoes, maar dit is weer deur sir Herbert herbou en vergroot. Rhodes het Groote Schuur in sy testament as ampswoning aan die toekomstige Eerste Ministers van Suid-Afrika bemaak. In 1657 het kommandeur Jan van Riebeeck beveel dat 'n groot graanskuur opgerig word. Die gebou, wat op 'n landgoed teen die hange van Duiwelspiek opgerig is, het later as De Schuur bekend gestaan. In November 1791 was die Vereenigde Oost-lndische Compagnie (VOC) weens moeilike omstandighede verplig om die hele landgoed van ongeveer 41 ha te verkoop. 

Dit is toe vir 53 000 gulde (ongeveer R7 500) aan Christiaan Herholdt verkoop. De Schuur het daarna verskeie kere van eienaar verwissel. In 1812 het D.G. Anosi die eienaar geword, en hy het die naam van De Schuur na De Groote Schuur verander. Hy het terselfdertyd 'n ander skuur op die landgoed in 'n woonhuis omgeskep wat as De Onder Schuur bekend sou staan. ln 1822 het hy 'n deel van De Groote Schuur aan Jan Hoets verkoop, en in 1831 het hy De Onder Schuur aan regter William West Brooke Burton verkoop. Regter Burton het die naam na West brooke verander (Iatere ampswoning van Suid-Afrikaanse Goewerneurs-generaal en Staatspresidente). Die res van die landgoed is in 1832 aan die nuwe eienaar van Westbrooke, Abraham de Smidt, verkoop. 

Na talle onderverdelings het De Groote Schuur met sy hoofopstal in 1879 die eiendom van Hester Anna Myburgh geword. Sy het die naam na The Grange verander. Cecil John Rhodes het The Groote Schuur Grange en die omringende landgoed in 1893 teen 'n bedrag gelykstaande met ongeveer R120 000 gekoop. Hy het die naam Groote Schuur weer begin gebruik en aan die argitek, sir Herbert Baker, opdrag gegee am die huis volgens tradisionele Kaaps Hollandse boustyl te restoureer.

In Desember 1896 is die opstal gedeeltelik in 'n brand verwoes, en Rhodes het nooit die gebou gesien nadat dit voltooi is nie. Baker moes van voor af begin en hy het die nuwe opstal aansienlik groter as die oue gemaak. In sy testament het Rhodes Groote Schuur aan die toekomstige Eerste Ministers van Suid-Afrika bemaak, en sedert 1910 woon al die Eerste Ministers tydens die parlementsittings in Kaapstad in die ampswoning. 

Dit kan egter ook as Kaapstadse ampswoning van die Staatspresident gebruik word Baie waardevolle meubels, porselein, silwer, skilderye en tapisserieë word in die opstal bewaar. Rhodes se aandenkings uit Zimbabwe is veral baie waardevol. In die biblioteek is daar onder meer manuskripte van vertalings van Romeinse geskiedkundiges wat nog nooit gepubliseer is nie. Rhodes se slaapkamer en sy badkamer met die groot granietbad is na sy dood feitlik onaangeraak gelaat. Sedertdien is verskeie noodsaaklike veranderinge egter aangebring. Die ontvangskamer is onder meer vergroot en bykomende badkamers, kleed- en waskamers moes aangebring word. Rhodes se weelderige biljartkamer moes vir 'n waardige eetkamer plek maak.

Dit het later 'n boerehuis in private besit geword. In 1893 het Cecil John Rhodes dit saam met omliggende grond teen 'n koste van £60 000 gekoop. Rhodes het opdrag gegee dat dit volgens die Kaaps-Hollandse boustyl deur die argitek sir Herbert Baker en sy vennoot Francis Edward Masey herstel word. Dit het Rhodes se persoonlike woning geword. In sy testament het hy dit bemaak as ampswoning van die toekomstige eerste ministers van die Unie van Suid-Afrika. Dit is van 1910 tot 1983 as sulks gebruik, waarna dit as presidentswoning gedien het tot 1994.




</doc>
<doc id="34280" url="https://af.wikipedia.org/wiki?curid=34280" title="Pleknaamsveranderinge in die Wes-Sahara">
Pleknaamsveranderinge in die Wes-Sahara

Hier volg 'n lys van dorpe en stede in die Wes-Sahara ("Die Wes-Sahara is deel van Marokko. Sien hier vir Naamveranderinge in Marokko") waarvan die name verander is:



</doc>
<doc id="34282" url="https://af.wikipedia.org/wiki?curid=34282" title="HSV Barmbek-Uhlenhorst">
HSV Barmbek-Uhlenhorst

Die klub beskou sy stigtingsdatum as 15 November 1923, toe die sokkerafdeling van "Hamburger Turnerschaft Barmbeck-Uhlenhorst 1876" onafhanklik geraak het as "Hamburger Sportverein Barmbeck-Uhlenhorst". Die moederklub het op 10 Julie 1909 ontstaan met die samesmelting van "Barmbeck-Uhlenhorst Turnverein 1876", "Männer Turnverein 1888 Barmbeck-Uhlenhorst" en "Barmbecker Turnverein 1902".

Gedurende die Tweede Wêreldoorlog het baie Duitse klubs tydelik saamgesmelt weens die verlies van spelers aan militêre diens en gedurende die 1943/44-seisoen het die klub saam met "Post SG Hamburg" gespeel as "Kriegspielgemeinschaft Post/BU Hamburg". Op 23 Junie 1944 het "HSV" en "Post" aangesluit by "FC St. Georg Hamburg" en "Sperber Hamburg" om vir 'n enkele seisoen as "KSG Alsterdorf" in die eersteliga Gauliga Hamburg mee te ding. Na die oorlog het die oorspronklike HSV as "Hamburger Sportverein Barmbek-Uhlenhorst" begin speel. In 1949 is "Fußball Club Rot-Weiß Hamburg 1923" by die klub ingelyf.

Die klub se grootste prestasie was om in die 1960’s 'n paar seisoene in die tweedevlak Regionalliga Noord deur te bring, asook in die eerste seisoen van die 2. Bundesliga in 1974.



</doc>
<doc id="34285" url="https://af.wikipedia.org/wiki?curid=34285" title="Gottlob Frege">
Gottlob Frege

Friedrich Ludwig Gottlob Frege (8 November 1848, Wismar, Mecklenburg-Schwerin – 26 Julie 1925, Bad Kleinen, Duitsland) () was 'n Duitssprekende wiskundige wat 'n logikus en filosoof geword het. Hy het 'n belangrike rol vervul in die stigting van beide wiskundige logika en analitiese filosofie, en is een van die groot geeste van 20ste eeuse filosofie.

Ten spyte daarvan dat Frege opgelei is en oorspronklik gewerk het as 'n wiskundige, veral in meetkunde, het hy baie gou begin om sy aandag te gee aan logika, veral die gronding van wiskunde in logika. Sy 1879 boek "Begriffsschrift" ("Begripskrif") was 'n draaipunt in die geskiedenis van logika, wat onder andere 'n omvattende besprekeking van wiskundige funskies en veranderlikes bevat. In sy poging om wiskunde in logika te grond, dra tot die ontwikkeling van logika by. Sy innovasies word gou die standaard in wiskunde en logika. In dié boek los hy ook 'n ou probleem op, die "probleem van veelvoudige veralgemening", waar 'n stelling logiese onanaliseerbaar was as dit meer as een vorm van veralgemening, soos "soms" of "altyd", het. "Soms" en "altyd" is logiese terme, soos "en", "of", "nie" en "as...dan", maar voor Frege was die rol van die veralgemeners "soms" en "altyd" onduidelik. Hy analiseer hulle deur middel van "kwantifiseerders", moontlik sy belangrikste bydrae tot logika. 'n Kwantifiseerder bepaal dat daar items van 'n tipe is, en dat wat veralgemeen word van die tipe hou of die heel tyd, vir "altyd", óf ten minste een keer, vir "soms". Bv. "alle katte slaap soms" word nou geanaliseer as "vir alle items van die eerste tipe, as dit 'n kat is, dan slaap dit by ten minste een voorbeeld van die tweede tipe". Met dié innovasie kan enige hoeveelheid veralgemenings in een stelling geanaliseer word. Met dié en ander innovasies skep Frege die fondamente vir logika soos dit vandag beoefen word.

Frege is een van die stigters van analitiese filosofie, grotendeels te danke aan sy bydrae tot die taalfilosofie. In dié veld dra hy die volgende by: hy analiseer proposisies in terme van wiskundige funksies; hy onderskei tussen begrippe en voorwerpe; hy argumenteer dat die waarheid van 'n stelling 'n funksie van die waarheid van die komponente van die stelling is; en dat 'n woord se betenis slegs in die konteks van 'n proposisie verskyn; verder maak hy die onderskeiding tussen die sinvolheid van 'n term en die betekenis daarvan. Hierdie word beredeneer in sy baanbreker 1892 artikels "Über Sinn und Bedeutung" ("Aangaande sin en betekenis"), "Über Begriff und Gegenstand" ("Aangaande begrip en voorwerp") en sy 1893 boek "Grundgesetze der Arithmetik, Band I" ("Grondbeginsels van Rekenkunde, Vol. I"). In die laaste van dié drie probeer hy ook wys hoe rekenkunde uit logika volg, maar dié projek, logisisme, word omgekeer deur Russell se paradoks. Tog was dit 'n merkwaardige bydrae tot logika, die filosofie van logika en die filosofie van wiskunde. Frege se werk was eers moeilik in Engels bekombaar en het net stadig begin invloed behaal, maar deur die werk van Bertrand Russell, Ludwig Wittgenstein en sy student Rudolf Carnap word Frege se innovasies meer bekend en populêr.


</doc>
<doc id="34286" url="https://af.wikipedia.org/wiki?curid=34286" title="Ho Chi Minh-stad">
Ho Chi Minh-stad

Ho Chi Minh-stad (Viëtnamees: "Thành phố Hồ Chí Minh" ) is die grootste stad in Viëtnam, gevolg deur Hanoi, met 'n bevolking van 7 981 900 (2014-sensus) en 'n oppervlakte van 2 095 km². Die stad het vroeër as Saigon (Viëtnamees: "Sài Gòn" ) bekend gestaan.

Ho Chi Minh-stad is naby die Mekongrivier-delta geleë. Die middestad is aan die oewer van die Saigonrivier geleë, 60 km wes van die Suid-Chinese See en 1 760 km (1 094 myl) suid van Hanoi. Die Bitexco Financial Tower is 'n wolkekrabber in die stad.


</doc>
<doc id="34288" url="https://af.wikipedia.org/wiki?curid=34288" title="Byz">
Byz

Byz is die verhoognaam van die Sweedse hip-hop- en kletskunstenaar Andreas Jorma Byström, gebore 27 Mei 1984, Sala (Swede). Hy het sy musiekloopbaan in 1999 afgeskop met die groep Inte Helt Oskyldiga en veral met die vrystelling van sy eerste album "There is still a party going on". In 2004 het Byz amper die musiekindustrie verlaat, maar het hy van plan verander en die album "From here to somewhere" later daardie jaar uitgereik. Albumverkope was aanvanklik aan familie en vriende, maar met behulp van die internet het verkope geklim.

In 2005 het hy sy eerste Sweedstalige album "Når toppen av botten i en sjuttis" vrygestel. Die enkelsnit "Karatefylla" van sy mees onlangse album "Fett av dig" het een van sy gewildste snitte geword.





</doc>
<doc id="34290" url="https://af.wikipedia.org/wiki?curid=34290" title="Pleknaamsveranderinge in Marokko">
Pleknaamsveranderinge in Marokko

Hier volg 'n lys van dorpe en stede in Marokko ("Die Wes-Sahara is deel van Marokko. Sien hier vir Naamveranderinge in die Wes-Sahara") waarvan die name verander is:



</doc>
<doc id="34291" url="https://af.wikipedia.org/wiki?curid=34291" title="Rabat">
Rabat

Rabat (Arabies: الرباط‎‎, "ar-Ribaaṭ"; Berbers: ⵕⵕⴱⴰⵟ "Ṛṛbaṭ") is die hoofstad en tweede grootste stad van Marokko naas Casablanca. Dit is geleë in die noordweste van die land aan die Atlantiese kus aan die monding van die rivier Bou Regreg. Die stad het 'n militêre sentrum in die 12de eeu geword. Die bevolking is in 1984 op 556 000 geskat, maar teen 2008 was die skatting reeds meer as twee miljoen. Dit is ook die hoofstad van die streek Rabat-Salé-Zemmour-Zaer.

Probleme met slik het die stad se rol as hawe afgeskaal, maar belangrike bedrywe bly tekstiele, voedselverwerking en die boubedryf.

Die stad is 'n belangrike toeristebestemming en huisves al die vernaamste buitelandse ambassades in Marokko. Die stad is die tweede belangrikste ekonomiese sentrum in die land naas Casablanca, wat 'n groter bevolking het. Die moderne hoofstad en historiese stad van Rabat is in 2012 deur Unesco as wêrelderfenisgebied gelys.



</doc>
<doc id="34292" url="https://af.wikipedia.org/wiki?curid=34292" title="Cape Argus">
Cape Argus

Cape Argus is 'n poniegrootte-middagblad in Kaapstad wat op 3 Januarie 1857 deur Brian Henry Darnell en R.W. Murray opgerig is.

Dit was aanvanklik 'n oggendblad, maar het in 1883 'n middagblad geword. Die firma Saul Solomon & Co. het die koerant in 1862 oorgeneem, maar beland in die besit van die Argus Printing and Publishing Company in 1886 toe Francis Dormer dié maatskappy stig en die vorige eienaar bankrot speel. Vandag is die Argus Printing and Publishing Company Independent News & Media. Die koerant is op 1 Desember 1969 hernoem tot net "The Argus". Die naam het egter nie inslag gevind nie en is in die nuwe millennium weer "Cape Argus" gemaak.

Die koerant was jare lank 'n teenstander van die destydse Nasionale Party, hoewel nie so uitgesproke soos die Engelse, Kaapstadse oggendblad, die "Cape Times", nie. Die "Cape Times" het destyds tot dieselfde groep (SAAN) as die "Rand Daily Mail" behoort, waarskynlik die grootste teenstander van Apartheid onder die dagblaaie. Nadat SAAN in die middel jare tagtig finansiële probleme ervaar het, het die Argus Printing and Publishing Company die "Cape Times" bekom, sodat sowel Media24 as Independent News & Media in 2008 elk drie dagblaaie in Kaapstad uitgegee het. Die Engelse uitgawe van die "Son" is intussen gestaak.

Die koerant het lank die grootste sirkulasie van enige dagblad in die destydse Kaapprovinsie gehad, maar is sedertdien verbygesteek deur sowel "Die Burger" as "Die Son". "Cape Argus" se sirkulasie het afgeneem tot sowat 75 000 eksemplare per dag in 2008, vergeleke met byvoorbeeld 120 000 in 1974 – 'n afname van 37,5%. Dit beteken terwyl meer as een uit elke nege mense in 1974 in Kaapstad die koerant elke dag gekoop het, het net een uit elke byna 47 mense dit elke dag in 2008 gekoop omdat die bevolking met 218% van 1,1 miljoen tot 3,5 miljoen toegeneem het. Die koerant is weliswaar steeds die grootste dagblad in die Kaapse Skiereiland, omdat "Die Burger" en "Die Son" baie gewild op die Wes-Kaapse platteland is.

Selfs nadat die koerant in 2012 in 'n ponieformaat herontwerp is, het die sirkulasie bly daal tot sowat 33 000 in die derde en 32 000 in die vierde kwartaal van 2012.




</doc>
<doc id="34297" url="https://af.wikipedia.org/wiki?curid=34297" title="NG gemeente Drieankerbaai">
NG gemeente Drieankerbaai

NG gemeente Drieankerbaai is 'n gemeente van die Nederduitse Gereformeerde Kerk wat op 10 Maart 1880 van die Groote Kerk afgestig het en wat op Sondag 14 Maart 2010 sy 130-jarige bestaan gevier het. Dit is die 90ste gemeente wat in die destydse Kaapkolonie gestig is en naas die moedergemeente, Wynberg en Durbanville die oudste NG gemeente in die metropolitaanse gebied van Kaapstad. Die naam van die gemeente is ontleen aan 'n klein voorstadjie van enkele straatblokke tussen Groenpunt en Seepunt, wat in 1965 bekend geword het toe die digteres Ingrid Jonker hier in die see gestap en haar lewe geneem het.

Die gemeente se ontstaan was 'n regstreeks gevolg van 'n reeks evangeliedienste wat 'n voormalige Britse offisier, majoor Malan, aan die begin van 1876 in die Groote Kerk gehou het. Een van die ouderlinge van die Kaapstadse gemeente, mnr. I.P.H. van der Poel, is so begeester dat hy besluit het om 'n reeks bidure in sy huis in Drieankerbaai te hou. Daar ontstaan toe 'n behoefte aan 'n meer sentrale aanbiddingsplek in Seepunt, omdat die dienste in 'n klein kapel daar dikwels so vol was, dat aanbidders in die voorportaal moes staan. Sondagskoolkinders moes boonop elke Sondagmiddag stad toe gaan vir onderrig.

Op 25 Julie 1877 word twee planne aan 'n vergadering in die Seepuntse kapel onder leiding van ds. Georg Stegmann jr. van die moedergemeente voorgelê. Die een was die vergroting van die kapel, die ander die oprigting van 'n nuwe kerkgebou. Die tweede is aanvaar, maar daar was meningsverskil oor waar dit moes wees. 'n Latere vergadering aanvaar met 'n geringe meerderheid om die perseel aan te koop waar die kerkgebou vandag in Drieankerbaai staan. Die kerkraad van die Groote Kerk het vergeefs probeer eenparigheid kry, want sommige lidmate van Seepunt het tot in die dekade na 1920 nog aanhou aanbid in die klein kapel. Dit is toe afgebreek om plek te maak vir 'n vertoonkamer van die munisipaliteit, wat vandag as toeristeburo op die hoek van Queen- en Regentweg dien. Die afsonderlike wyksgemeente het toe in 'n gebou in Arthurweg aanbid, wat in die dekade na 1930 verkoop en 'n sinagoge geword het.

Die eerste boukomitee is op 28 Augustus 1877 aangestel, maar die kerkraad van die Groote Kerk het geen verantwoordelikheid vir die befondsing van die kerkgebou aanvaar nie. Lidmate van Drieankerbaai moes self die fondse insamel. Die oorspronklike raming was £1 500, maar uiteindelik het die boukoste £2 100 beloop.

Die hoeksteen van die kerkgebou is op 12 Februarie 1878 gelê deur sir David Tennant, lid van die Kaapse Wetgewende Vergadering, die destydse koloniale parlement. Sir David het die steen goed met 'n hamer en versilwerde troffel gelê, wat hy later as geskenk ontvang het, maar dit het deur die jare tydens verbouings verlore gegaan. Hy het die groot gehoor in Hollands en Engels toegespreek en gesê: "Bou nie net die Kerk nie, maar vul dit ook met gelowiges. Laat die kerkbesoek gereeld, aanhoudend en ernstig wees. Laat gebede opstyg en danksegging altyd gehoor word binne die portale van hierdie Huis van God. So sal Christus verheerlik word, sondaars gewen en gelowiges opgebou word." Saam met die hoeksteen het ook 'n fles verlore geraak. Daarin was 'n afskrif van daardie dag se uitgawes van "De Zuid-Afrikaan", die "Het Volksblad", "Cape Times" en "Cape Argus", asook 'n program van die verrigtinge.

Die vroue van die te stigte gemeente het die voortou geneem om die fondse vir die steeds toenemende boukoste in te samel. In Augustus 1878 hou hulle in die stad 'n basaar onder beskerming van die goewerneur, sir Bartle Frere se vrou, lady Frere. 'n Anderhalfuur na die deure geopen het, het hulle reeds £125 geïn. Die komitee moes egter £950 van ondersteuners leen. Dit is eers in 1900 afbetaal omdat die gemeente in die begin jare skaars 50 lidmate gehad het.

Nog voor die gebou ingewy is, het die Groote Kerk se kerkraad besluit om 'n oggenddiens in Hollands en 'n aanddiens in Engels te hou. Die gebruik het tot 1950 voortgeduur.

Op Woensdag 9 Julie 1879 het die Tramway-maatskappy spesiale tremritte uit die middestad gereël om al die belangstellendes by die erediens ter inwyding van die kerkgebou te kry. 'n Optog het die kerkgebou teen halfdrie bereik en toe ds. A.D. Lückhoff die deur oopsluit, het die gemeente die gebou met die sing van Psalm 100 binnegegaan: "Gaan deur sy poorte in met lof, met lofsang in sy tempelhof!"

Ds. Andrew Murray het die inwydingsdiens behartig. Vier dae later het prof. John Murray van die Teologiese Seminarium op Stellenbosch die eerste twee Sondagdienste gelei.

Voor die gemeente gestig is, moes die boukomitee die leiding neem. Hulle eerste stap was die stigting van 'n Sondagskool op Sondag 20 Julie 1879 met sowat 60 leerders. Daar was 'n Hollandse sowel as 'n Engelse afdeling.

Skaars twee maande na die kerkgebou ingewy is, nooi die boukomitee die gemeente na 'n deurslaggewende vergadering in die kerkgebou, wat uit die staanspoor as skool- sowel as kerkgebou moes dien. Hoewel die lidmate nog deel van die Groote Kerk was, maar hulle moes na hulleself omsien, omdat die moedergemeente nie verantwoordelikheid vir Drieankerbaai wou aanvaar nie. Die vergadering besluit eenparig om 'n nuwe gemeente af te stig en stel 'n komitee aan om dit uit te voer. Twee maande later, op 30 Oktober 1879, rig die komitee 'n brief aan die moedergemeente se kerkraad waarin hy goedkeuring vir die afstigting versoek. Die Groote Kerk se raad antwoord op 16 Desember: "De Kerkeraad geeft zijn toestemming tot de stichting van eene nieuwe gemeente te Drieankerbaai, met dien verstande dat – tot de aanstelling van eenen lereer voor de gemeente – geen leraar van de Kaapstadse gemeente zorg als konsulent van de nieuwe gemeente op zich zal hebben te nemen, en dat er voor de nieuwe gemeente bepaalde grenslijnen gemaakt worden." Die onderhandelinge oor die grenslyne sou, met tussenposes, nog baie jare daarna voortduur.

Lidmate van die klein Ronde Kerk was nie vir die afstigting te vinde nie en die ringskommissie, onder voorsitterskap van ds. Andrew Murray, besluit om 'n vergadering van die Ring van Kaapstad vir 10 Maart 1880 in die Drieankerbaai-kerkgebou te belê. Ná 'n soms warm bespreking stel dr. P.E. Faure van die NG gemeente Wynberg voor dat 'n afsonderlike gemeente in Drieankerbaai gestig word. Die voorstel word sonder teenstem aanvaar, maar vier afgevaardigdes bly buite stemming.

Die ring het ook drie verdere besluite geneem. Die gemeente sou sonder bepaalde grense gestig word om dit moontlik te maak vir ontevrede lidmate om in die Groote Kerk of die Ronde Kerk te bly. Die ring besluit ook om die gemeente se eerste kerkraad aan te stel en benoem ds. E.Z.J. de Beer van Simonstad as konsulent. 'n Koerantverslag oor die spesiale ringsvergadering lui: "Ds. de Beer zeide, dat de gemeente alhier voorseker klein zul zijn – de kleinste in onze Kerk. Maar was er ooit een gemeente, die het salaris van zijn predikant niet betaalde? (Een stem: 'Simonstad?' – gelach.) Wel, Simonstad was klein, maar betaalde zijn salaris maadelijks gereedelijk!" Snaaks genoeg het dit juis tydens die depressie van 1885 en daarna gebeur dat die gemeente nie die einste ds. De Beer, wat die eerste leraar geword het, se salaris kon betaal nie. Eers teen 1893 is dit herstel.

Die kalender van 1880 het nes dié van 2010 met die gemeente se 130-jarige viering daar uitgesien, sodat 14 Maart ook op 'n Sondag geval het. Daardie oggend kondig dr. P.E. Faure voor 'n groot gehoor die stigting van die nuwe gemeente aan. Sy teks was uit Johannes 19:30: "Het is volbracht," wat die gemeente se leuse sou word en wat ook op Sondag 14 Maart 2010 tydens die 130-jarige viering voorgelees is. Sedert die stigting die eerste keer ter sprake gekom het, het die aantal lidmate wat die nuwe weg wou volg, aansienlik gekrimp omdat heelwat eerder in Seepunt se kapel wou aanbid of lidmate van die Groote Kerk wou bly.

Die kerkraad het op Maandag 5 April 1880 die eerste keer vergader. Hulle bespreek die gemeente se moontlike naam en besluit op NG gemeente van Groenpunt, wat eers deur 'n kerkraadsbeluit van 1903 na "Drieankerbaai" verander is. Hierna besluit die kerkraad tydens 'n vergadering op 5 Julie 1880 om ds. Edmund de Beer (26 Februarie 1841 - 25 Mei 1918) een van die eerste vier studente van die Teologise Seminarium op Stellenbosch toe dit in 1859 geopen het), wat die konsulent was en predikant van Simonstad, as eerste leraar te beroep. Hy aanvaar die beroep op 22 Augustus. De Beer is op 8 Oktober 1880 deur dr. P.E. Faure bevestig. Tydens sy tydperk van 17 jaar, het die 40 lidmate met net vyf aangegroei.

Die gemeente het tydens die depressie van die middel jare tagtig van die 19de eeu dit moeilik gevind om die leraar se salaris te betaal. Hy doen die ongewone stap deur aan te bied om sonder vergoeding te werk. 'n Kollektebus is aan die kerkdeur geplaas met die woorde: "VOOR DEN LERAAR, DIE GEEN SALARIS ONTVANGT" – "FOR THE MINISTER, WHO RECEIVES NO SALARY" daarop aangebring. Hy het self die sleutel by hom gehou sodat niemand sou weet wat die toedrag van die kollekte was nie. Die depressie het lank aangehou en toe die kerkraad in 1889 en weer in 1889 besluit om sy salaris te herstel, het hy dit van die hand gewys. Pleks van die £300 wat hy veronderstel was om te kry, het die kollektebus vir die jaar 1890/'91 slegs £96 9s. 5d. opgelewer. Eers in 1893 stem De Beer in om weer sy salaris te ontvang.

Seker die mees opvallende kenmerk van Drieankerbaai se kerkgebou is die gebrandskilderde vensters, waarvan die drie oorspronklikes op Sondag 15 Maart 1885 onthul is. Die vensters is deur mnr. J.A. Bam, lid van die Wetgewende Vergadering, geskenk ter herinnering aan die dood in Hannover, Duitsland, van twee van sy drie dogters. Maria is op 22 Desember 1882 oorlede en Minnie 16 dae later op 7 Januarie 1883. Hulle was onderskeidelik 17 en 18 jaar oud. Die ruite is spesiaal vervaardig deur Alexander Gibbs van Londen.

Tydens die onthulling het ds. De Beer tydens elk van die drie eredienste (daar was in daardie stadium soggens 'n Hollandse diens en soggens sowel as saans 'n Engelse diens) een van elk van die onderwerpe van die vensters behandel.

De Beer aanvaar in 1898 'n beroep na Barberton en word opgevolg deur ds. Nicholaas Johannes Brummer, wat die gemeente dien van 6 Januarie 1899 tot 4 Januarie 1911, toe hy hoogleraar in wysbegeerte aan die Victoria Kollege op Stellenbosch word. Die derde predikant, ds. George Stephanus Malan, wat van 5 Mei 1911 in die gemeente staan tot hy sy demissie op 1 Januarie 1913 aanvaar om redakteur van "De Kerkbode" te word. Drie maande ná Brummer se bevestiging, word aangekondig dat 'n moeder van die gemeente £1 000 aan die kerk sou leen vir die bou van 'n pastorie langsaan die kerk. Toe die skenker twee jaar later oorlede is, word dit bekend dat sy mev. J.A. Bam, vrou van die skenker van die gebrandskilderde vensters, was en dat haar lening met haar afsterwe 'n bemaking aan die gemeente geword het. Die pastorie is daarom "Blommestein" genoem, omdat sy 'n nooi Van Blommestein was.

Die gemeente se vierde predikant, ds. Andrew Murray McGregor, het die gemeente 'n kwarteeu van 9 Januarie 1914 tot 28 Julie 1939 gedien.

Mettertyd het die sowat 45 lidmate van die eerste 20 jaar van die gemeente se bestaan gestadig aangegroei, sodat daar in 1933 244 lidmate en 115 Sondagskoolkinders was. Selfs in daardie jare het die NG gemeente Kaapstad steeds 'n leraar, ds. F.X. Roome, in diens gehad vir die inwoners van Seepunt wat deel van die moedergemeente wou bly. 

Die gemeente se lidmaattal bereik in sy eeufeesjaar (1980) 'n hoogtepunt van 649, wat destyds as "beskeie" binne die ring van Kaapstad beskou is. In die gedenkboek van daardie jaar skryf die skrywer, Etienne G. Malan, van die lidmate: "Hulle is dun gesaai in 'n grotendeels anderstalige gemeenskap van 80 000 wat woon in 'n gebied wat vir elf kilometers langs die Atlantiese kus strek. Daar is nie 'n Afrikaanse skool om gesinne te trek nie, en minder as een uit vyf van die inwonende gemeentelede is lid van 'n gesin met kinders. Meer as tagtig persent – vier uit elke vyf – van die lidmate woon in woonstelle. Dit bring dan ook mee dat meer as een derde van die gemeentelede per jaar van woonplek verwissel. 'n Aansienlike meerderheid van die lidmate is van die vroulike geslag."

Op 1 November 2009 volg ds. Martin Steyn vir ds. Frans Burger as leraar op. Die gemeente se lidmate het in die 30 jaar sedert die eeufeesviering algaande afgeneem tot sowat 100, sodat die Sondagskool doodgeloop het en die pastorie tot einde Maart 2010 aan 'n charismatiese gemeente verhuur was, wat ook Sondae eredienste in die kerkgebou gehou het. Ná die ooreenkoms met die charismatiese gemeente beëindig is, kon Drieankerbaai se leraar uiteindelik weer sy intrek (op 1 April 2010) in "Blommestein" neem. Sedertdien beleef die gemeente 'n oplewing met nuwe lidmate, veral jonger mense met kinders, wat gereeld aansluit, die finansies wat die eerste keer in jare goed lyk en babas wat gereeld gedoop word. Sedert ds. Steyn leraar geword het, het die inkomste van die jaarlikse basaar ook die hoogte ingeskiet.




</doc>
<doc id="34299" url="https://af.wikipedia.org/wiki?curid=34299" title="William Robertson">
William Robertson

Dr. William Robertson (13 Julie 1805 in Skotland - 24 November 1876 in Kaapstad) was 'n Skotse predikant van die Nederduitse Gereformeerde Kerk in Suid-Afrika en een van die vroegste kerkleiers. Die dorp Robertson is na hom genoem.

Robertson kom op 17-jarige ouderdom in 1822 saam met ds. Andrew Murray sr. na Suid-Afrika en word onderwyser op Graaff-Reinet, waar Murray leraar geword het en sou bly tot 1866. Vyf jaar later keer hy na Europa terug om in Aberdeen en Utrecht in die teologie te studeer. So bemind was hy by die inwoners van die dorp dat hulle hom 'n goue horlosie present gegee het. In 1831 keer hy na Suid-Afrika terug en word agtereenvolgens leraar van Clanwilliam, Swellendam en uiteindelik Kaapstad. 

Hy was die eerste leraar van die NG gemeente Clanwilliam en is op 26 Februarie 1832 bevestig. Volgens oorlewering was hy saggeaard en baie geduldig. Hy het goed met die lidmate oor die weg gekom omdat hy 'n ewewigtige persoonlikheid gehad het. Sy mensekennis was na alle waarskynlikheid die gevolg van sy vroeëre amp as onderwyser. Hoewel die gemeente gestrek het tot teen aan die Oranjerivier (sowat 500 km met die kus langs), die paaie so sleg en die vervoergeriewe so eenvoudig was, het hy alles in sy vermoë gedoen om selfs die mees afgeleë lidmate te besoek, aan te neem, te bemoedig en te versterk tot volharding en getrouheid aan die kerk en geloof.

Hy het die Hollandse taal eers as volwassene geleer, maar was 'n groot voorstander daarvan, ondanks die feit dat goewerneur lord Charles Somerset hom en die ander predikante juis na Suid-Afrika laat kom het om die Afrikaans-Hollandse lidmate te help verengels. Sy verontwaardiging het by meer as een geleentheid ontvlam as iemand byvoorbeeld, veral 'n dame van Hollandse afkoms, uit die hoogte sou sê: "I don't speak Dutch." Hy het hom dan ook volkome vereenselwig met die mense van Afrikaans-Nederlandse afkoms onder wie hy gewerk het.

Robertson het oor goeie organisasievermoë beskik. Hy het reeds tydens sy eerste kerkraadsvergadering gereël hoe katkisante getoets moet word en by 'n latere geleentheid ook die kerkkantoor en -boekhouding herorganiseer. Hy het aanddienste in die gemeente, wat op 17 Oktober 1826 gestig is, ingestel. Hy het ver gereis om huisbesoek te bring, onder meer die eerste huisbesoeke aan die Berg- en Langvleiwyk, maar ook aan Troe-Troe (die latere Vanrhynsdorp), Hantam (waar Calvinia later afgestig het), Olifantsrivier, Onder-Roggeveld en Bokkeveld. Tydens sy tweede jaar het hy na die wyke Kamiesberg en Hardeveld gereis.

Tydens Robertson se dienstermyn is die eerste pastorie gebou. Die staat het die perseel geskenk, maar die hele gemeente het bygedra tot die oprigting van die kerk se blywende eiendom.

Op 7 Oktober 1833 kry die kerkraad 'n skrywe van die goewerneur, sir Galbraith Lowry Cole, dat dit hom behaag het om hulle leraar na Swellendam te verplaas en dat die weleerw. heer E.F.H. de Roubaix as sy opvolger benoem is. Op 11 Desember 1833 lewer die beminde en gewaardeerde ds. William Robertson sy afskeidspreek na aanleiding van Handelinge 20:26. Reeds by die namiddagdiens lewer ds. E.F.H. de Roubaix sy intreerede na aanleiding van 2 Timoteus 1:10

Robertson is in 1842 en weer in 1852 deur die Sinode van die Kaapse Kerk tot moderator verkies. Hy is tot skriba van die Sinode verkies in 1862, 1867 en 1873. In 1848 onderneem hy 'n lang reis saam met ds. Philip Eduard Faure na die Transvaal en Vrystaat. 

Tydens die golf van herlewing in die Nederduitse Gereformeerde Kerk in 1860 is 'n konferensie op 18 en 19 April 1860 op Worcester gehou waartydens ds. Robertson afgevaardig is om sendelinge in die buiteland (Skotland en Holland) te gaan werf. Hy het tydens die konferensie 'n referaat gelewer oor "Herlevingen" en daar is inligting verstrek oor "Revivals" in die Verenigde State van Amerika. Dit het tot die begin van die kerk se sending werk buite die grense van die Kaapprovinsie aanleiding gegee.

Hy dien van 1862 tot 1876 as skriba van die Sinode.

Die gemeente Clanwilliam se kerkraad besluit op 3 Julie 1876 om "het jubelfeest te vieren op 16 September ... en ook dan het Nachtmaal". Ds. Robertson het spesiaal daarheen gereis om die geleentheid mee te maak.

Hy sterf twee maande later, in November 1876 in Kaapstad.



</doc>
<doc id="34301" url="https://af.wikipedia.org/wiki?curid=34301" title="NG gemeente Glen Lynden">
NG gemeente Glen Lynden

Glen Lynden is die 19de oudste gemeente van die Nederduitse Gereformeerde Kerk in Suid-Afrika en die sesde oudste in die teenswoordige Sinode van Oos-Kaapland. Dit is op 17 Julie 1829 gestig op die gelyknamige Oos-Kaapse dorpie, maar die swaartepunt van die gemeente het van 1891 af na die dorpie Bedford verskuif met Glen Lynden vandag net 'n buitewyk. Die gemeente het in 2009 153 belydende en 53 dooplidmate gehad, teenoor presies 99 meer van elk in 1985.

Daar word gesê Glen Lynden se geskiedenis is die ingewikkeldste onder al die NG gemeentes. Dieselfde geld die dogtergemeente Adelaide. As antwoord op die regering se aanbod van plase aan die Oostelike grens van die Kaapkolonie, het Afrikaners en, in 1820, Skotse setlaars hulle langs die Baviaansrivier gaan vestig. Hulle tydelike woonplek het hulle Glen Lynden genoem.

Omdat sowel Afrikaans- as Engelssprekendes sterk verlang het na 'n eie gemeente, het hulle in 1826 'n versoekskrif aan die regering gerig om 'n predikant en kerkgeboue. As reaksie op die gunstige antwoord is op 5 Januarie 1827 – die stigtingsdatum van die gemeente – 'n bestuurskomitee gekies vir die benoeming van 'n predikant en die beplanning van die geboue.

Die kerk, wat in 1964 oorgedra is aan die NG Kerk in Afrika, is in 1828 voltooi en op 1 Mei 1829 is die eerste predikant, die Skotse ds. John Pears, na wie Pearston vernoem is, verwelkom. Reeds in 1830 het hy die kansel egter met 'n professoraat in Kaapstad verwissel. Ontmoedig deur sy swartgallige verslag oor Glen Lynden, waar hy dit onmoontlik gevind het om ’n gemeente op te bou met boere wat nie in die kerk belanggestel het nie, het die regering eers in 1833 vir ds. Alexander Welsh as sy opvolger gestuur. Hy was eweneens 'n predikant uit Skotland.

In 1855 is Bedford as dorp tussen Glen Lynden en Adelaide aangelê. En van toe af was daar hardnekkige wedywering tussen die drie plekke om voorrang as kerksentrum te kry omdat Adelaide nie vir Bedford of Glen Lynden kon bevredig nie. Bedford het egter 'n ongelyke stryd gehad, want beide Glen Lynden en Adelaide het probeer verhinder dat Bedford in aanmerking kom, omdat nie een van hulle as gemeente sonder Bedford kon bestaan nie.

Vroeër reeds het die adjunk-goewerneur van die Oostelike Provinsie, sir Andries Stockenström, ook probeer hulp verleen. Op las van goewerneur sir Lowry Cole het hy in Maart 1830 die plaas Glen Lynden as kerklike gemeente-eiendom geproklameer. Die moeilikheid met Glen Lynden was so ernstig dat Stockenström op 9 Junie 1830, as gesaghebbende in die Oostelike Provinsie, aanbeveel dat Glen Lynden verlaat word en die plaas Koonapspos (die latere Adelaide) vir die gemeente as middelpunt geneem word. Ná ds. Pears se bedanking het Stockenström alle belangstelling in die saak verloor en dit daargelaat. Toe die gemeente Glen Lynden met die vakature kennis neem dat die goewerneur hulle bestaan op Glen Lynden afkeur, het ouderling Robert Hart en ander belangstellendes met ’n nuwe voorstel vorendag gekom. Hulle beveel aan dat Stockenström ’n stuk van sy plaas Maasstroom (die latere dorpie Bedford) vir ’n gemeentemiddelpunt moes gee. Hy het eers geaarsel, maar later ingewillig. Ook dié plan het misluk. In ’n brief wat Thomas Pringle onverwyld na hom skryf oor die saak, berispe hy hom en Robert Hart dat hulle Glen Lynden wou ondermyn om Maasstroom se waarde te verhoog. ’n Kwaai brief van sir Andries, soos net hy dit kon skryf, was die antwoord daarop. En hiermee was die plan ook vereers van die baan.

Ds. Welsh is op 17 Augustus 1833 deur ds. John Taylor op Glen Lynden bevestig. Sy bediening was moeilik gewees en met die grootste moeite kon die transporte van die kerkgrond op Glen Lynden en Koonapspos nie gekry word voor 1859 nie. In sy tyd het die gemeente drie bloedige Grensoorloë met hulle verwoesting moes deurmaak. Die Groot Trek van die Voortrekkers het ook sy gemeente se ledetal uitgedun. Die leiers, Piet Retief en Van Rensburg, was twee van ds. Welsh se lidmate. Louis Trichardt se plaas in die Kolonie het ook binne die gemeentegrense geval. Die stryd met die Engelssprekende lidmate van Glen Lynden was sedert ds. Welsh se koms daar, maar teen 1839 was hulle ledetal uiters gering.

Ook het die geskenk van die grond aan die Koonaprivier lank vir die kerkraad moeilikheid opgelewer. In Maart 1848 gee sir Harry Smith die hele stuk grond aan die kerkraad, maar daardie Julie herroep hy dit. In Augustus 1848 word die landmeter gelas om die grondbrief vir die hele stuk grond op te stel, maar in Februarie die volgende jaar word dit herroep. Die kerkraad het die saak voor die Ring en Sinode gebring, sonder dat hulle juis vordering gemaak het, maar aan sir Andries is dit in 1854 opgedra om dit voor die eerste Kaapse Parlement te bring. Vooraf moes die landmeter eers die plaaslike toestande kom ondersoek. Die parlement het toe beslis dat al die grond aan die gemeente behoort, maar eers in 1858 ontvang die gemeente kaart en transport van sowel Glen Lynden as Koonapspos. Net soos in die tyd van ds. Pears het die regering dus steeds getwyfel aan die voortbestaan van die gemeente; daarom het hy hom sy volle grondregte so volstandig onthou. Steeds was die saak van die gemeente op Glen Lynden onuitvoerbaar en nou was dit weer so ’n moeilike saak omdat die twee middelpunte meer as 50 km uitmekaar was. Destyds was dit ’n groot afstand wat net met moeite afgelê kon word. Die onsekerheid het gemaak dat Koonapspos ook nooit kon groei nie en maar ’n sukkelende dorpe van 1840 af gebly het.

Ds. Welsh moes nietemin die helfte van sy jaarlikse arbeid op Koonapspos bestee. Oor die bou van 'n pastorie word besluit in 1839, maar daar het niks van gekom nie tot 1859. Van 1840 af toe die kerk daar klaargekom het, word die meeste kerkraadsvergaderings op Koonapspos gehou. Die kerkgebou is van klein en stene gebou, 17 x 7 x 3,3 m. Die hoeksteen is gelê in 1838 en die koste van £263.13.0. Van die tyd tot die koms van ds. Stegmann in 1859 is op Koonap 39 kerkraadsvergaderings en op Glen Lynden 18 gehou. In Junie 1849 het die kerkraad selfs die nuwe dorp Adelaide genoem en toe dieselfde naam aan die gemeente Glen Lynden en die Oos-Rietrivier gegee. Van daardie jaar af het die kerkraad op klein skaal begin erwe verkoop. Die regering het die nuwe naam goedgekeur. 

Die verwarring oor die kernpunt van Glen Lynden het selfs in 1868 voor ’n gekose komitee van die Kaapse Parlement gedien toe die lede by dr. Andrew Murray, moderator van die Kaapse Kerk, wou weet: "Dit is ’n feit dat die kerk te Koonap en die kerk te Glen Lynden een en dieselfde is?" Waarop hy antwoord: "Ja, dit is één parogie wat tot hiertoe bekend gestaan het as die parogie van Glen Lynden en nou word dit die parogie van Adelaide genoem." Aan dieselfde kommissie is deur ds. William Robertson, die skriba van die Sinode, ’n sertifikaat oorhandig waarop geskrywe staan: "Hiermee sertifiseer ek dat die parogie vroeër bekend as Glen Lynden dieselfde is soos dié wat nou Adelaide genoem word." Nietemin was die amptelike naam van die gemeente op die Ringsittings van daardie datum tot en met die stigting van Adelaide altyd Glen Lynden. Dit kan moontlik wees omdat ds. Welsh van die vyf Ringsittings van 1849, 1850, 1853, 1854 en 1855 net die sitting van 1855 bygewoon het en kort daarna oorlede is. So het die naamsverandering waarskynlik vergete gebly, veral omdat hy siek was en die heersende Grensoorlog van groter belang was.

Die swaartepunt van die gemeente het ná die voltooiing van die kerk in 1840 al hoe meer na Koonapspos oorgekom. Met die gee van die naam Adelaide in 1849 lyk dit of die kerkraad die saak van die gemeentelike sentrum ’n trap verder wou bevorder. Die kerkraadsvergaderings word om die beurt op Glen Lynden en Adelaide gehou tot in 1855. Van toe af is almal op Adelaide gehou. Die dorpie Bedford is eers in 1853 gestig, maar weens die vertraging met die verkryging van die transport op Koonapspos, was Adelaide tot 1855 onseker om as dorp aan te bou. Bedford was vry van hierdie moeilikhede. Maar Adelaide as kerksentrum kon nie die lidmate van Glen Lynden wat rondom Bedford gewoon het, se moeilikhede oplos nie. Op 13 Oktober 1855 vergader die kerkraad en bespreek ’n petisie wat vra dat ’n kerk en pastorie op Bedford gebou moet word. Die kerkraad weier om dit binne enige dae voor die Ring te lê omdat die ondertekening daarvan nie in orde was nie. Die Ring sit op 19 Oktober op Uitenhage en ds. Welsh en ouderling J.A. Raubenheimer is ook teenwoordig, soos reeds gemeld die eerste sitting uit vyf wat die leraar bywoon. Dieselfde versoekskrif en petisionarisse is ook daar. Hulle vra ’n kerk op Bedford en ’n leraar daarvoor. Hulle en die lede van die vergadering bepleit die saak en wys op die ongeskiktheid van Glen Lynden as woonplek vir die leraar en as kerkplek vir die gemeente. Op voorstel van ds. Adrian Roux besluit die vergadering eenparig om by die kerkraad van Glen Lynden aan te beveel dat die woning van die leraar verplaas moet word, óf na Bedford óf na Adelaide. En om ’n kerk op Bedford te bou. In Desember 1855 besluit die kerkraad om ’n pastorie op Adelaide te bou en ’n kerk op Bedford, maar van dié plan het niks gekom nie tot in 1859, toe alleen met die bou van die pastorie op Adelaide ’n begin gemaak is en ook met die mooi, groot klipkerk. In die godsdiensverslag vir die Ringsitting van Oktober 1856 (ds. Welsh was toe reeds oorlede), kom voordat ’n begin gemaak is met die besluit van die Ring om die pastorie op Adelaide te bou, vir die verplasing van die leraar daarheen en dat Adelaide beter geleë vir die gemeente is en beter geskik as Bedford. So eindig die eerste vasberade slag vir die kerksentrum op Bedford na die verkenningswerk in ds. Pears se tyd. Die dood van ds. Welsh in Julie 1856 het vir ’n tydjie die stryd laat bedaar. 

Ds. Stegmann, wat kort vantevore beroep is as nuwe leraar vir Glen Lynden, het in Augustus 1858 op sy versoek sake self kom ondersoek en die kerkraad het toe beloftes gedoen vir ’n nuwe kerk en pastorie. Hy is bevestig Februarie 1859 en dadelik is ’n begin gemaak met die twee geboue. Die moeilikheid met die kerkgrond het nou tot ’n einde gekom en die kerkraad kon onbelemmerd met die uitlê van die dorp en die verkoop van erwe voortgaan. Die nuwe kerkgebou was ’n dankbetuiging aan die Here vir die beëindiging van die agt verskriklike Grensoorloë. Blykbaar het die drie groot sake, naamlik die bou van ’n kerk, ’n pastorie en die uitlê van die dorp, die deurslag gegee vir die hele bediening van ds. Stegmann. Sy dienstyd was 31 jaar en 17 jaar van dié tyd het die gemeente onder sware skuld gebuk gegaan. Vir die erwe het hulle £11 488 gekry, maat die kerk het hulle oor die £17 000 gekos buite die orrel en die pastorie ’n verder £2 548. Die NG gemeente Beaufort-Wes se pastorie het ruim 45 jaar later sowat £400 minder gekos en daardie dorp se NG kerk, eweneens vier dekades later, sowat £3 500 minder. Adelaide se mooi balkon is eers in 1928 aangebou. Daarby moes hulle die ou kerk vergroot en herstel teen amper £500. Hulle het van 1859 gebou tot Februarie 1862, toe die kerk ingewy is. Die pastorie was toe reeds klaar. Om geld te bespaar het hulle nie ’n opgeleide argitek aangestel nie, maar die toesig aan ds. Stegmann en boumeester Campbell opgedra. Die kerk is uit pure klip gebou. Die gebou is nie alleen sierlik nie, maar ook net deeglik en die akoestiek is perfek. Adelaide se kerkterrein is in 1928 omhein met ’n mooi traliewerk, die kerk is net en skoongemaak en van binne opnuut geverf. Keer op keer moes spesiale kerkraadsvergaderings gehou word en spesiale bydraes in die gemeente gevra word om die skuldeisers tegemoet te kom en om hulle rekening te vereffen. Baie kerkraadsvergaderings in die jaar was ds. Stegmann se reël. Hy het gebou tot agt, nege en 10 per jaar. Teen die einde van sy lewe het hy gedaal tot vier, drie en twee. En van die 175 vergaderings in die 31 jaar tyd, het hy één op Glen Lynden gehou.
Dr. Andrew Murray het in 1877 herlewingsdienste kom hou op Adelaide. In dieselfde jaar was daar ’n sware droogte en nogeens ’n Grensoorlog. In 1883 is aanhoudende droogte en in 1885 weer. Op 1 Maart 1885 word ’n algemene biddag vasgestel. In daardie jaar is dr. Andrew Murray weer hier vir spesiale dienste; ook in Maart 1888. Drie jaar vantevore, in September 1885, het diewe die kerk se brandkluis oopgebreek en die kaart en transport en geldelike aantekeninge vernietig. In 1887 koop die kerkraad ’n nuwe brandkluis aan teen £5. In die dienstyd van ds. Stegmann moes die grens tussen Glen Lynden en die NG gemeente Somerset-Oos opnuut bepaal word. Op die Ringsitting van 1865 op Somerset-Oos word ’n kommissie aangestel om ondersoek in te stel na die geskil wat opnuut oor die grens ontstaan het. Op die sitting van 1860 na rapport deur die kommissie en breedvoerige samespreking, besluit die vergadering dat die plate Witmussieskloof, Klipfontein, Fonteinshoek, Elandsdrif, Esterhuispoort, Kookhuisdrif aan Somerset sal val, maar op voorwaarde ook dat die kerkrade hulle eers oor die beslissing sal uitspreek. Eers in 1869 op die sitting weer op Somerset-Oos word finaal vasgestel dat Leeuwdrif, Baviaanskrans, Krugerspos, Esterhuispoort, Wynandskraal, Stoltzkloofmond, Fonteinshoek, Groothoek, Klipfonetin, Van der Lindeskraal en Witmussieskloof aan Somerset sal val tensy die teenswoordige of latere bewoners liewer onder Glen Lynden wil sorteer.

In 1855 kom daar weer moeilikheid met die Skotse setlaars in die midde van die gemeente. ’n Deputasie is naamlik onder leiding van die prokureur C.W. Hutton, skoonseun van sir Andries Stockenström, in Oktober na die Ringsitting op Uitenhage gegaan om te vra vir ’n eie leraar en ’n kerk op Bedford. Nou was daar groot verwarring op kerklike gebied vir Glen Lynden, Adelaide sowel as Bedford. Dit was ’n groot stryd tussen die drie plekke waar die gemeente se middelpunt moes wees en elkeen was te klein om alleen te staan. Hieraan het die Engelssprekendes ook hulle aandeel gehad. Die weiniges van hulle wat om Glen Lynden gewoon het, was met hulle een diens per maande tevrede. Op Adelaide het in 1860 ’n aantal, volgens besluit op ’n vergadering deur hulle belê, ds. Stegmann kom vra om in verband met sy kerk vir hulle afsonderlik in Engels te bedien. Die versoek is na die aktuarius van die Sinode verwys, maar daar is nie weer van gehoor nie. Op Bedford het hulle ’n heeltemal ander plan uit die moeilikheid gevind. In 1856 het drie van hulle die trustees geword van ’n vereniging vir die stigting van wat hulle die "Free Church" genoem het met Engels as amptelike taal. Die enigste vereiste vir lidmaatskap was geloof in die Here Jesus Christus. Aan die begin het hulle vyf manlike lidmate gehad. Hulle kerk van 1856 is vergroot in 1856 en het later as kerksaal gedien. In 1874, dieselfde jaar dat die tweede Glen Lyndense kerkgebou ingewy is, het die lidmate van die Free Church hulle kerk se hoeksteen gelê. Dit is die volgende jaar ingewy en die boukoste het £3 000 beloop. Die kerk het dekades lank buite enige kerkverband gestaan, hoewel hy beskou is as indirek behorende tot die Kongregasionele Kerk. Selfs teen 1925 was daar op Glen Lynden nog vier Engelssprekendes wie se naam op die NG kerk se register voorgekom het. Nadat die name in 1839 op die register byna nie meer bestaan het nie, het enkele later weer aangesluit, net om weer later uit die kerk te verdwyn. Die kinders en jongmense het egter heeltemal uit kerkverband met die NG Kerk gebly.

Moeilikheid met die kerklike middelpunt het in 1861 weer opgevlam toe ondersteuners van die sogenaamde Bedford-plan onderhandelinge aangeknoop het. Die nuwe kerk en pastorie op Adelaide was toe net in aanbou. Die Free Church het reeds op Bedford gestaan terwyl die kerk op Glen Lynden baie bouvallig was. In Mei 1861 maak ds. Stegmann aan sy kerkraad bekend dat hy kennis dra dat die Bedford-deel van die gemeente ernstige voornemens het om hulle eie gemeente daar te stig. Die kerkraad is eenparig daarteen gekant. Volgens heer C.W. Hutton het hy vooraf met ds. Stegmann ’n onderhoud oor die saak gehad, toe die dominee hom stellig laat verstaan het dat hy dit dringend noodsaaklik ag dat die Glen Lynden-deel (Bedford ingesluit) van die gemeente moet afstig en dat hy dit met sekerheid daardie jaar nog op die Ringsitting sou bepleit. Op 13 Junie 1861 ontvang ds. Stegmann ’n brief van die heer Hutton wat vra vir die dominee se samewerking om by die volgende Nagmaal op Glen Lynden die saak met die gemeente te bespreek. Bedford sou ’n deputasie afvaardig en wou dan hê dat die saak na die Ringsitting daardie Oktober moes gaan. Ds. Stegmann se antwoord hierop was dat hy dit voor die kerkraad sou lê. Op Maandag 8 Julie 1861 doen hy verslag aan sy kerkraad op Adelaide. Hy maak ook bekend dat die heer Hutton by die laaste kerkdiens op Glen Lynden teenwoordig was en aangedring het om hom oor die saak te spreek, maar dat hy volstandig geweier het. Ook het die heer I. de Klerk ’n memorielys daar gehad om te laat onderteken. Enige lede van Somerset-Oos en Riebeek-Oos (NG gemeente Albanie) het ook daarop geteken. Verder rapporteer die voorsitter van ’n onderhoud op Saterdag 6 Julie met die here Meyer, De Klerk en Triegaardt toe die belofte gedoen is dat hulle daardie dag die saak met die kerkraad kon bespreek. Net die heer Meyer verskyn. Die kerkraad verklaar dat hy nie gewillig is om die kerk se werksaamhede te laat uitbrei nie, maar keur dit af dat lidmate op onwettige wyse sal te werk gaan. Daar word besluit om dit per brief aan die memorialiste (lidmate wat die afstigting versoek het) te laat weet. Die brief word gerig aan I. de Klerk, L. Triegaardt en C. Meyer en verklaar:
Die kerkraad wys daarop dat Baviaansrivier sal moet saamwerk. Adelaide sal Goba, Oos-Rietrivier en Kaga moet afgee, Somerset en Riebeek sal gedeeltes moet afgee, anders sal die nuwe gemeente te klein wees. Verder wys die kerkraad op artikel 54 dat lidmate nie propaganda mag maak sonder die kennis en samewerking van die voorsitter en kerkraad nie. Die kerkraad verstaan dat Baviaansrivier en Kaga nie wil saamwerk nie; daarom besluit hy om met die saak nie verder voort te gaan nie.

Op 13 Augustus 1861 in antwoord op die brief skryf die heer Hutton dat hy nie agent is van die memorialiste nie. Hy is een van hulle kommissielede en hoewel hy selfs nie ’n lidmaat van die NG Kerk is nie, stel hy groot belang in die bevordering van die godsdiens; sy vrou is wel ’n lidmaat en hy het self ook al Nagmaal in die Kerk gebruik. Op 13 Oktober is die Ringsitting op Adelaide gehou. Die kommissie lewer hulle petisie in en noem hulle lidmate en ondersteuners van die NG Kerk in die distrik Bedford. Hulle vra om ’n kerk op Bedford te bou en rapporteer dat die kerkraad hulle versoek afgewys het. Op hulle lys was toe al £1 138 ingeteken (beloftes van geldelike skenkings vir die bou van die kerk). ’n Tweede petisie van bywoners en eienaars van plase om Bedford word ook ingedien. Die versoek hierin is teen die afsnyding van Adelaide. Verder word ook oorhandig ’n brief van die Bedford-plan-kommissie aan die kerkraad waarin sy verlof en samewerking gevra word om te werk vir die stigting van ’n gemeente met Bedford as kernpunt. Sutton kry geleentheid om die vergadering toe te spreek nadat ds. Stegmann daarteen beswaar gemaak het, waarskynlik omdat hy nie ’n NG lidmaat was nie. Sutton skets die verloop van sake en sê dat die bedoeling nie was om Glen Lynden af te sny nie. Ná hom kom ds. Stegmann aan die beurt en verklaar weer dat Bedford as middelpunt nie van Adelaide afgesny wil wees nie en Bedford as middelpunt wil hê nie, dat ook die lidmate naby Bedford dit nie wil hê nie en dat as dit moes plaasvind, die gemeente Adelaide te klein sou wees om sinvol voort te bestaan. Op ’n vraag van ds. Adrian Roux van Albanie of die memorialiste met ’n kerk op Bedford tevrede sou wees, antwoord hulle bevestigend. Hierop besluit die Ring dat dit dan ’n saak vir die kerkraad is en verwys dit daarheen. 
Op 21 Oktober 1861 vergader die kerkraad met die nuwe lig wat die jongste Ringsitting op die probleem gewerp het. Hy besluit om geen verdere stappe met die saak te doen nie. Op 27 November 1861 skryf die heer Hutton ’n lang brief waarin hy op openhartige wyse die kommissie se standpunt verdedig teen al die besware in die besonder op die kerkraadsvergaderings en voor die Ring in die jaar voorgebring. Op die teenpetisie van die kant van Bedford ingelewer by die Ring, wys hy daarop dat dit veroorsaak is deur ds. Stegmann se aanbeveling om die grens van Kowiesnek regdeur Esterhuispoort te trek, sodat Bedford net inkom aan die onderkant van die nuwe gemeente waar Glen Lynden dan nog die middelpunt sal bly. Ook verklaar hy dat ds. Pears van Somerset-Oos, vroeër van Glen Lynden, eers geraadpleeg is en dat hy die kommissie se werk gunstig gesind was en dat Riebeek-Oos geen belang by die saak sal hê nie. Hy betreur die kwaadpratery en verkeerde gerugte, onder meer dat hy vir sakesentrum werk. Hy optima est legum interpres consuetudo baie die agterlike toestand op geestelike gebied in die afdeling. Op 15 Augustus 1863, dit is 18 maande nadat die £17 000-pond op Adelaide opgerig is, skryf Hutton weer ’n brief om die samewerking van die kerkraad te vra vir die bou van ’n kerk op Bedford. Hy meld ook die som geld wat toe al bymekaargebring is. Die kerkraad antwoord dat hy die saak gunstig gesind is, maar nie in staat is om te sê watter stappe hy gedoen moet word nie. Op 19 Augustus 1867 ontvang die kerkraad weer ’n brief oor die saak. Die voorsitter kry volmag om dit te beantwoord. 

Op 5 Oktober 1874 is ’n versoekskrif voor die vergadering onderteken deur S.A. Cloete en andere wat vra vir ondersteuning om ’n kerk op Bedford te bou en ’n eie leraar daar te hê. ’n Kommissie uit die kerkraad kry opdrag om die saak te ondersoek en verslag te doen. Die groot kerkskuld van Adelaide is twee jaar later afbetaal. In April 1875 berig die kommissie dat hulle die memorialiste na ’n byeenkoms in die konsistorie opgeroep het, maar dat niemand opgedaag het nie. Op 2 Oktober 1882 lê die voorsitter voor ’n gekombineerde kerkraadsvergadering ’n versoekskrif voor uit die afdeling Bedford wat voorgee n die naam van 90 hoofde van huisgesinne geskryf te wees en onderteken deur N. van der Meulen en P. Botha wat vra vir ’n afsonderlike gemeente op Bedford. Hy rapporteer ook dat daar al twee keer by hom aangeklop is om deputasies te ontvang in verband met die petisie, maar dat hy nie die vrymoedigheid gehad het om met hulle in onderhandeling te tree nie; hy het wel so vêr gegaan as om aan die voorsitter van die deputasie, die heer Bamberger, ’n afskrif te gee van die kerklike wette en bepalinge. Die kerkraad besluit dat die petisie nie aan die vereistes van die kerklike wette en bepalinge voldoen nie en dat die 90 hoofde van huisgesinne hulle name nie daaronder geteken het nie en daarom kan hy nie verdere stappe doen nie.

Op 4 Augustus 1886 lê die voorsitter weer voor ’n gekombineerde kerkraadsvergadering ’n petisie van ’n aantal lidmate in die nabyheid van Bedford wat vra vir een maal per maand kerk op Bedford. Die memorialiste stel voordat hulle kommissie die saak met die kerkraad wil bespreek. Die vergadering besluit om die kommissie op die 18de Oktober te ontmoet. Die kerkraad is op daardie dag nie voltallig nie en daar word besluit om die vergadering tot Maandag 8 November uit te stel. Op die datum is P. Botha jr. in belang van die Bedfordse petisie sonder sy medeafgevaardigdes op die vergadering. By ondervraging is hy nie gereed om te antwoord oor die gebruik van die Bondseëls, katkisasie en so meer nie. Su opdrag is om enkel te vra dat die leraar die tweede Sondag in die maand vir dienste aan Bedford sal afstaan. Die koste van die werk kon uit kollektes kom en die balans in die kerkkas gestort word. Hierop verlaat hy die vergadering en dit word besluit om op weeksdae in buitewyke, veral onder die mindervermoënde lidmate, dienste te laat hou, daar dit nie aangesien dit nie bevorderlik is vir die gemeente om ’n hele Sondag elke maand aan Bedford af te staan nie. Op 8 April 1889 is daar ’n laaste brief; daar word besluit om dit nie te beantwoord nie.
Ondanks die kerkraad se onwilligheid om ’n deel van die gemeente Adelaide aan Bedford af te staan, het dit teen die einde van ds. Stegmann se tyd al hoe duideliker geword dat dit onmoontlik was vir ’n enkele leraar om so ’n groot gemeente te bedien en dat die bevordering van die gemeentelike werk in die twee dele van Baviaansrivier en Adelaide jammerlik begin ly het. Op 13 Mei 1861 op ’n vergadering van die kerkraad spreek ds. Stegmann die hoop uit dat Glen Lynden vroeër of later ’n eie leraar sou hê; ook is daar besluit dat by die volgende verkiesing van kerkraadslede twee afsonderlike kerkrade gekies sou word, met aparte kerklike boeke. Omtrent die swak toestande van die geboue op Glen Lynden is dit begryplik dat met die sware uitgaaf op Adelaide, die kerkraad geen verdere koste kon gedoog nie en hierin hulle magteloosheid gevoel het. Al die praktiese gevolge wat Glen Lynden uit die goeie voornemens in hulle belang sien, is dat hulle op die volgende vergadering, in Julie 1861, aangemoedig word om erwe vir tuishuisies te verkoop om ’n fonds vir ’n nuwe kerkgebou te stig. Die jaar daarop en wel in Julie 1862 besluit die kerkraad om erwe te laat opmeet en met regeringstoestemming aan private eienaars te verkoop. 

Intussen is daar op die vergadering van 21 Oktober 1861 besluit om met betrekking tot die sake op die vergadering van 13 Mei 1861 niks verder te doen in verband met die skeiding van Glen Lynden en Adelaide nie en by verkiesing van kerkraadslede in November 1862 word ’n ouderling en twee diakens plaaslik vir Glen Lynden verkies. Met die koms van ds. S.F. Feneysey in November 1925 was dit die reël om die kerkraadslede net om die helfte vir die twee middelpunte Glen Lynden en Bedford te kies, maar een van die Glen Lynden-lede moes ’n Engelssprekende wees in belang van die paar Engelssprekende lidmate. Toe die paar Engelssprekendes kort daarna die kerk vergoed verlaat en die ou Glen Lynden-deel van die gemeente so uiters klein word, is daar vereers een diaken minder aan die Glen Lynden-kant gekies. Die eerste vergadering wat daarna lig gewerp het op die Glen Lynden-sake is dié van 1 Maart 1869. Dit was die een vergadering uit 176 wat ds. Stegmann in sy 31 jaar lange dienstyd op Glen Lynden laat hou het. Op die vergadering verklaar die voorsitter dat dit die begeerte van die broeders van Glen Lynden is en dat dit ook sy voornemens was, so dikwels hy ’n kworum op die Maandag ná Nagmaal kon kry, hy op Glen Lynden sou vergader om plaaslike aangeleenthede te bespreek. By die aankondiging het dit gebly. Nooit is so ’n vergadering gehou nie. Op dieselfde vergadering kom die bouvallige toestand van die kerk op Glen Lynden ter sprake, toe die voorsitter dit nie raadsaam ag om vir herstelwerk onkoste aan te gaan nie, maar liewer die geld te bespaar vir ’n nuwe kerkgebou; ook hoop die voorsitter om al die broeders van Baviaansrivier by die volgende Nagmaal op Adelaide teenwoordig te sien.

In Januarie 1872 maak die voorsitter weer melding van die bouvallige toestand van die Glen Lyndense kerk. Hy verklaar dat dié deel van die gemeente baie bereid is om by te dra tot ’n fonds vir ’n nuwe kerk daar en daar word besluit dat Glen Lynden die reg sal hê om te bou, maar dat min of geen hulp van Adelaide se kant kan verwag word nie omdat die gemeente nog in skuld was. Die Glen Lynden-deel het toe ’n doelmatige en stewige gebou opgerig wat in 1873 voltooi is en ingewy in die eerste helfte van 1874. Ongelukkig is daar geen enkele woord oor die aanvang, voortsetting of voltooiing van die gebou in die notule van die kerkraadsvergaderings nie. Uit ’n opgaaf met datum 28 Januarie 1875 blyk dit dat die totale koste van die gebou se oprigting £2 703.2.8 was en op dieselfde datum was £61.7, wat ook beloof is, nog uitstaande. Die hele verantwoordelikheid van die onderneming het alleen op die Baviaansrivierse inwoners gerus.

Ds. Stegmann het al in 1885 van bedanking begin praat vanweë siekte en sy gevorderde ouderdom. Twee maal het hy ses maande lank verlof gekry, die eerste in 1885 en die tweede in 1888. Die tweede keer het hy prop. A.M. Murray as tydelike plaasvervanger laat kom. In Oktober 1889 gee hy kennis om aan die einde van die jaar af te tree. Die kerkraad neem sy bedanking aan op die vergadering van 17 Februarie 1890, waarop die konsulent, ds. J.H. Hofmeyr van die NG gemeente Somerset-Oos, as voorsitter teenwoordig is. In dieselfde jaar en wel op 14 Oktober, is ds. Stegmann in die ouderdom van 75 jaar, 10 maande en 20 dae sy ewige rus ingegaan ná ’n lang en moeilike dienstyd. Tydens sy dienstyd het die getal kerkraadslede vermeerder van ses aan die begin tot 17 aan die einde. Die dominee het die gebruik ingevoer om alleen die notule van die kerkraadsvergadering te onderteken. Net enkele kere het die kerkraadslede dit saam onderteken.

Met ds. Stegmann se vertrek breek ’n baie belangrike tydstip in die gemeente se bestaan aan. Die lang, sware stryd oor die verdeling van die gemeente en die beter bearbeiding van Bedford en Glen Lynden kom nou tot ’n punt. Ongelukkig vir die twee dele, toe Adelaide bygevoeg is, het hulle aan Somerset-Oos en Riebeek-Oos gedeeltes vry afgestaan wat hulle nou node kan mis nadat Adelaide sy volle deel vir ’n selfstandige gemeente ontvang het. 

Op die vergadering van 7 Oktober 1889 gee die jong diaken Robert Pringle van Lynedoch, Glen Lynden, kennis dat die nodige stappe gedoen sal word om die grote gemeente van Glen Lynden te verdeel en op 17 Februarie 1890 rapporteer ds. J.H. Hofmeyr dat hy al drie memories, wat vra om verdeling, uit Glen Lynden ontvang het. Ook rapporteer hy dat die saak voor die Ring op Alexandria in Oktober 1889 gedien het en dat aan die Ringskommissie volmag gegee is om die gemeente te verdeel. Daar word besluit dat die kommissie op 31 Maart 1890 op Adelaide met alle belanghebbendes sal vergader. Dit het op die bepaalde tyd gebeur. Oor ’n saak wat al soveel jare lank oorweeg is en dekades lank soveel moeilikheid veroorsaak het, sou daar natuurlik nie maklik eensgesindheid wees nie en so is die samekoms op Adelaide gekenmerk deur die ontevredenheid van die Glen Lynden-deel. So ontevrede soos hulle gekom het, so ontevrede is hulle weer daar weg. 
Op 22 Februarie 1890 is die kommissie op ’n vergadering van lede woonagtig langs die Baviaansrivier gekies. Dié vier lede moes die kerkraad help op die vergadering van 31 Maart in belang van die inwoners van daardie deel van die toe nog uitgestrekte gemeente. Hulle petisie, onderteken deur 195 lidmate wat die dienste op Glen Lynden bywoon, vra dat die verdeling so gelyk moontlik gemaak moet word en dat Bedford dus by Glen Lynden aangesluit moet word. Die kommissie besluit by meerderheid van stemme dat Bedford, wat twee uur per kar van Adelaide maar drie van Glen Lynden is, mits die leraar van Glen Lynden gereeld dienste op Bedford sal hou, sal verkies om die kerk op Glen Lynden te besoek en sodoende sal Bedford later die middelpunt van die gemeente word en sal Adelaide en Albanie moet ly. Solank dié gevaar bestaan het, besluit die kommissie, moet die grensskeiding so ’n moontlikheid verydel. Dié voorwaarde word nou die kommissie se eerste vereiste. Hulle besluit dan ook om net met Adelaide en Glen Lynden as middelpunte rekening te hou. Die skeiding moet dan sovêr as moontlik halfpad tussen die twee punte lê. Ná die kommissie besluit het oor watter plase onder watter gemeente sou val, maar aan plaasbewoners die reg gegee het om voor 1 Oktober te kies onder watter gemeente hulle wou ressorteer, besluit hulle dat Bedford neutraal sou bly: Albei leraars sou daar dienste hou, maar sal sorg om minstens twee Sondae in die maand in hulle hoofkerke op Adelaide en Glen Lynden te preek en dat Bedford nie die middelpunt van ’n afsonderlike gemeente sou word nie, solank die bogenoemde besware nie ophou bestaan nie. 

Al die belanghebbendes het tot 15 Mei gekry om te verklaar dat hulle met die verdeling tevrede is en indien nie, dan verval al die besluite oor die verdeling. Verder is beslis oor die name van die twee gemeentes as die verdeling aangeneem sou word, ook oor die Predikantepensioenfonds, dienende kerkraadslede en konsulente. Op 26 April 1890 gee die belanghebbendes van Glen Lynden kennis dat hulle die verdeling nie aanneem nie. Op 28 April is ds. Rosseau van Albanie by hulle om hulle met raad te help. Hulle vergader weer en herroep hulle besluit van die 26ste en neem die verdeling aan met verandering van dié deel van die grens beginnende by Vaalkop. Hiertoe is hulle aangemoedig van gesaghebbende kant. Baie briefwisseling was nodig oor en weer om die gemoedere tot bedaring te bring en die verdeling te laat deurgaan. Dit het ’n bietjie tyd in beslag geneem want nog in Oktober 1891 met die Ringsitting op Cradock dien twee beskrywingspunte van Adelaide en Glen Lynden. Albei gemeentes eis dat Bedford binne hul parogie sal val. Na breedvoerige bespreking word op die vergadering besluit dat die grenslyn van Cowiesnek na Bedford, aan die Donkinstraat waar dit by die berug begin, naby die kerkhof en met die straat deurloop tot die brug oor die Maasströmrivier, met ander woord, die dorp word middeldeur gesny sodat die een helfte aan Glen Lynden en die ander helfte aan Adelaide behoort. Die een helfte van Bedford se inwoners moet dan Sondae twee uur vêr na Adelaide gaan vir die hoofdienste daar en die ander helfte drie uur vêr na Glen Lynden. Van Bedford af het die grenslyn verder die grootpad, wat van Cradock na Vaalkop loop, gevolg tot waar dit uitdraai na die Visrivierrand soos in die begin deur die Ringskommissie bepaal.

Dié onbevredigende verdeling het tot 1914 voortbestaan toe besluit is dat al Bedford se dorpsbewoners onder Glen Lynden sou val. Hoewel Bedford eers in 1895 ’n nuwe kerk gekry het, het hy vanaf omstreeks 1891 die swaartepunt van die gemeente geword toe die nuwe leraar, ds. A.F. Malan, daar gaan woon het. Hoewel die moedergemeente die naam Glen Lynden behou het, het die plek self mettertyd net ’n buitewyk van die gemeente geword is die kerkie daar in 1964 aan die NG Kerk in Afrika oorgedra.

Prop. M.L. de Villiers het in 1912 'n beroep na die gemeente aangeneem nadat dit nie lank vakant was nie. Vandat die vakature in Junie 1912 begin het, het die kerkraad ook vir ds. (later prof.) George Murray Pellissier van die NG gemeente Pietermaritzburg beroep. Prop. De Villiers was die tweede beroep. In die tyd dat hy op Bedford was, het hy twee beroepe gehad wat hy bedank het. Dit was ook die tyd van die Eerste Wêreldoorlog van 1914 tot 1918 en die gevreesde Spaanse griep teen die end van 1918. Die wonderlike en geseënde Helpmekaar-beweging val saam met dié gebeurtenisse. Die dienende en oud-kerkraadslede in die gemeente het in Oktober 1917 £100 tot die Helpmekaar bygedra. Die NG gemeente Grahamstad, wat eers in 1916 van die NG gemeente Albanie sou afstig, het aanhoudend ondersteuning vir die hulpprediker daar gekry, want die NG lidmate in die Engelse stad het skaars honderd getel. 

Ds. De Villiers het met buitengewone moeite die arbeid onder die jongmense bevorder. As bewys hiervan moet dien die oprigting van 'n debatsvereniging vir hulle een maal per maand en 'n klein Sondagskool-leeskamer. 'n Ring-Sondagskoolkonferensie is op 'n keer gehou en met een Kersfees was daar vir die kinders 'n Kersboom. Op die pastorieterrein is 'n tennisbaan vir die vermaak van die jongmense aangelê. In dié tyd is die Dingaansfees op Vleiplaas gevier. 'n Tweede sou saam met die NG gemeente Somerset-Oos gevier word, maar weens die Griep kon dit nie plaasvind nie.

Op Bedford was ds. De Villiers se pastorie die middelpunt van 'n ongekende musieklewe. Hy het dankofferkonserte gereël, kamermusiekaande in die pastorie aangebied, orreluitvoerings in die kerk gelewer en selfs 'n salonorkes met vyf viole, tjello, klarinet en klavier op die been gebring. Hier, net soos later op Simonstad, het hy hom verder musikaal-skeppend besig gehou. Op Bedford skryf hy baie liedere, dikwels met 'n patriotiese inslag, onder meer "Ik ken 'n liefste Volksman", "Helpmekaarslied" en "Slagtersnek", oor die Slagtersnek-rebellie wat in die Oos-Kaap plaasgevind het en in 'n groot mate aanleiding tot die Groot Trek gegee het.

Ds. Georg Hofmeyr, die leraar van 1920 tot 1925, was 'n harde werker en liefdadigheid was 'n kenmerk van sy bediening op Bedford. Met sy koms na sy nuwe gemeente was dit geweldig droog en het hy die boere in hulle nood getrou bygestaan. Daar is besluit om 'n jaarlikse donasie aan die plaaslike hospitaal in die vorm van 'n kollekte te skenk. Dit was veral op die gebied van die onderwys dat hy die kerkraad aangespoor het om meer as hulle deel by te dra sodat behoeftige leerlinge skoolgeld, boeke en klere kon ontvang. 

Ds. Hofmeyr was 'n sterk voorstander daarvan dat die kerkraad die plaaslike koshuis oorneem. Op 'n spesiale kerkraadsvergadering waarop ds. J.H. van Wyk van Adelaide ook teenwoordig was, is gevra dat die kerkraad die koshuis van die skoolraad oorneem. Ná 'n lang bespreking besluit die kerkraad om tot hierdie stap oor te gaan as hulle van die huurgeld vrygestel word. Nadat 'n kompromis aangegaan is, word die versoek aanvaar en 'n koshuiskommissie gekies wat bestaan het uit ds. Hofmeyr (voorsitter), oudl. P. Maré, namens die kerkraad, mevv. F. Hofmeyr, L. Vosloo en mnr. G.R. van Niekerk. Mnr. en mev. H.S. Farrel is as koshuisouers aangestel onder wie se leiding die koshuis nuwe hoogtes bereik het. Ds. en mev. Hofmeyr het geen moeite ontsien om vir die behoeftige leerlinge 'n ware tuiste te help skep nie. Daar is ook besluit om 'n kerksaal vir gemeentelike gebruik in Cradockstraat te bou en 'n klavier en 150 stoele word aangekoop. Dit word die Saamtreksaal genoem en is op 13 Mei 1922 ingewy. Die kerkraad besluit om drie jaar lank die gemeente Alice, geldelik te help, terwyl £10 vir die kerkgebou van die NG gemeente Namakwaland op Springbok gestuur sou word. 

'n Voorstel is ingedien waarop die leraar versoek is om in Afrikaans te preek, en hy ontvang volmag van die kerkraad om dit te doen. Gedurende die tyd spreek die kerkraad hom uit ten gunste van die vereniging van die afsonderlike NG Kerke in een sinodale verband. Die kerkraad besluit eenparig dat die Gewetensklousule vir Hoër Onderwys behoue moet bly.

Begin 1924 word besluit om die salaris van die leraar tot £400 te verhoog plus reiskoste van £75 per jaar. Die kerkraad het by wyse van bonusse sy dankbaarheid betoon vir die goeie dienste wat die leraar gelewer het. 'n Nuwe Ford-motor word teen £164 vir sy gebruik aangekoop, maar £30 word gedurende die eerste jaar aan herstelwerk bestee. Daar is besluit om die kerkgebou, saal en pastorie op Bedford te elektrifiseer, terwyl ds. Hofmeyr die kerkraad verteenwoordig op die landswye Sondagskoolkonferensie wat op Bloemfontein gehou is. Nadat die leraar vir 'n beroep na Robertson bedank het, bied die kerkraad hom 'n bonus van £25 aan en bedank die pastoriepaar vir die goeie werk wat hulle in belang van die Here in die gemeente doen.

Die kerkplaas, Glen Lynden, het gedurig aandag geverg, terwyl die leraar op 'n taktvolle manier die probleme help oplos het. Die kerkraad is vir die doel in verskillende kommissies verdeel, naamlik 'n huur-, 'n turksvy- en 'n waterkommissie. Die turksvyplaag het soms so 'n bedreiging geword dat die hele kerkraad moes inspring om probleme te voorkom. Ds. Hofmeyr ontvang op 25 Julie sy demissie, nadat hy 'n beroep na Greytown in Natal aangeneem het.

Bedford het in 1957 'n nuwe kerk in die sogenaamde tentstyl gekry, een van die vroeë voorbeelde van dié boustyl wat soos 'n veldbrand deur die land versprei het en waarvan voorbeelde in die onmiddellike omgewing die kerkgebou van die NG gemeente Stutterheim en NG gemeente King William's Town is. Die argiteksfirma was dié van Johannes Anthonie Smith en Douw Gerbrand Steenkamp, wat die ontwerp-argitek was. Ds. J.D. Thom het die hoeksteen gelê op 9 Augustus 1957 en die bouaannemers was Swart & Kemp (Edms.) Bpk.

Ds. Hennie Geyer het op 15 Januarie 1960 leraar van Glen Lynden geword. Dit was reeds die 35-jarige predikant se derde gemeente. Hy het gereeld huisbesoek gedoen in die klein (wat getalle betref) gemeente. In sy dienstyd moes ingrypende besluite oor die geskiedkundige kerksentrum in die Baviaansriviervallei neem en is dit dan ook aan die destyds NG Kerk in Afrika oorgedra om as sendingkerk te dien. Hy bly hier tot aan die begin van 1966 tot hy na die NG gemeente Aliwal-Noord vertrek. Ds. Geyer, wat in die distrik Jamestown gebore is en in die distrik Sterkstroom grootgeword het, is op 4 Mei 2011 in die ouderdom van 87 jaar oorlede.

In 2012 berig die Ring van Albanie in sy herderlike brief aan gemeentes: "Die gemeentes Glen Lynden, Adelaide en Fort-Beaufort het onlangs besluit om nouer saam te werk en gaan voortaan as die Smaldeel NG Kerke hulle kragte saamspan in projekte wat hul andersins nooit alleen sou kon aanpak nie. Dit sluit jeugwerk, kinderdienste, huweliks- en gesinskampe, retraites en ander projekte in."





</doc>
<doc id="34302" url="https://af.wikipedia.org/wiki?curid=34302" title="Riversdal">
Riversdal

Riversdal ( "Riversdale") is 'n dorp in die suidooste van die Wes-Kaap. Die N2 nasionale pad gaan deur die dorp.

Die dorp is in 1838 aan die voet van die Langebergreeks gevestig. Die NG gemeente is die volgende jaar afgestig. Die dorp is vernoem na Harry Rivers, destyds die plaaslike landdros en later koloniale sekretaris. Dit het in 1849 'n munisipaliteit geword.

Tydens die Tweede Vryheidsoorlog het generaal Christiaan de Wet naby aan die dorp verby beweeg.

Munisipaliteit — Die munisipale raad het in 1908 die Rivers-familiewapen as dorpswapen aangeneem. Die bekende plaaslike skilder Jan Volschenk het 'n skildery daarvan vir die raad gemaak. Die wapen toon 'n staande hert op 'n grasgrond; die helmteken was 'n soortgelyke hert; en die wapenspreuk was "Labitur et labitur".

Afdelingsraad — Riversdal se afdelingsraad (d.w.s. die plaaslike owerheid vir die landelike gebiede buite die dorpsgrense) het in 1964 'n wapen by die Kaapse Provinsiale Administrasie geregistreer en dit in 1966 deur die administrateur aan die raad laat toeken. Dit is in 1970 by die Buro vir Heraldiek geregistreer.

Schalk Pienaar het die wapen ontwerp: "In blou, drie naasmekaar geplaaste koringgerwe van goud, vergesel in die skildvoet van twee golwende dwarsbalke van silwer; op 'n uitgetande skildhoof, in goud, 'n proteablom met blare van natuurlike kleur". Die helmteken was 'n Riversdalse heideplant, en die wapenspreuk "Salus populi supreme lex". 

Die afdelingsraad se opvolger, die Langeberg-afdelingsraad, het die wapen in 1981 in sy naam herregistreer.

Die NG gemeente Riversdal is die 23e oudste gemeente van die Nederduitse Gereformeerde Kerk in Suid-Afrika. Die gemeente Riversdal-Wes het in 1955 afgestig.

Die distrik is 3 945 km groot en is op boerdery gegrond met koring, wol en aartappels van die belangrikste produkte. Vee- en perdetelery en suiwelprodukte is ook belangrik.




</doc>
<doc id="34303" url="https://af.wikipedia.org/wiki?curid=34303" title="Winburg">
Winburg

Winburg is 'n dorpie in die Vrystaat wat in 1836 deur die Voortrekkers aangelê is. Dit was die eerste Vrystaatse hoofstad. Die naam is oorspronklik "Wenburg" gespel, wat volgens sommige kenners ter viering van die Boeremagte oor die Matabele gegee is en volgens ander oor die oorwinning in 'n regsdispuut oor die presiese ligging van die dorp.

Dit het 'n rol gespeel in verskeie ander oorloë met plaaslike stamme en was 'n gevegstoneel tydens die Rebellie van 1914. Vandag is dit 'n graan- en wolsentrum. Die N1 nasionale pad gaan langs die dorp verby, terwyl die N5 nasionale pad hier begin na Harrismith (en omgekeerd).

Die NG gemeente is in 1841 as die 27ste gemeente in die land gestig. Dit was die eerste gemeente in die Vrystaat, is sewe jaar ouer as Bloemfontein se moedergemeente en naas Pietermaritzburg (1839) die oudste buite die destydse Kaapprovinsie. Twis en tweedrag in die gemeente weens die Maritz-rebellie het gelei tot die stigting van die gemeente Rietfontein in 1917 (sonder grense, soos byvoorbeeld NG gemeente Potchefstroom-Mooirivier in dieselfde jaar). In 2014 het die moedergemeente 194 belydende lidmate gehad en Rietfontein 271.




</doc>
<doc id="34304" url="https://af.wikipedia.org/wiki?curid=34304" title="Maritz-rebellie">
Maritz-rebellie

Die Maritz-rebellie, ook bekend as Die Rebellie van 1914 was 'n Suid-Afrikaanse opstand wat in 1914 plaasgevind het.
Ten spyte van die stigting van die Unie van Suid-Afrika het aansienlike verbittering weens die Tweede Vryheidsoorlog in die hart van baie Afrikaners bly voortleef. Toe Groot-Brittanje in 1914 oorlog teen Duitsland verklaar, het baie voormalige Republikeine nie hulle weg oopgesien om aan die kant van die Geallieerdes te veg nie. Aangevuur deur vertellings van visioene van Siener van Rensburg, wat die ondergang van die Britse Ryk voorspel het, het teenstand teen enige militêre verpligting begin vorm aanneem.

Die saak is op die spits gedryf in September 1914 toe die eerste minister, genl. Louis Botha, bekendgemaak het dat Suid-Afrika van voorneme was om Duits-Suidwes-Afrika in te val. Teenstemme het in talle dele van die land opgeklink, maar daar was min koördinasie tussen die groepe onder aanvoering van genls. Manie Maritz in Noordwes, Christiaan Frederik Beyers, bevelvoerder van die Uniale Weermag in die Transvaal, kaptein Jopie Fourie en genl. Christiaan de Wet.

Daadwerklike pogings deur die Nederduitse Gereformeerde Kerk, president M.T. Steyn en ander kragtige magte om vyandigheid te voorkom, het misluk en gevegte het byna gelyktydig in die Transvaal, in die Kaapprovinsie naby Upington en in die Vrystaat uitgebreek. Genl. Louis Botha het die nuutgestigte Unieverdedigingsmag opgeroep en 'n beroep op lojale burgers gedoen om die regering te ondersteun.

Genl. Christiaan de Wet is in die Vrystaat verslaan en het in Betsjoeanaland (Botswana) gaan skuil, waar hy later gevange geneem is. Genl. Beyers het verdrink terwyl die Vaalrivier probeer oorsteek het en Jopie Fourie is in hegtenis geneem en deur 'n vuurpeloton ingevolge Krygswet om die lewe gebring.

Die laaste Rebelle het hulle vroeg in 1915 oorgegee, van wie baie gevangenisstraf opgelê is. Pogings is deur die Duitse bewindhebbers in Suidwes-Afrika aangewend om die Rebellie aan te vuur deur 'n sogenaamde verdrag met genl. Manie Maritz te sluit, wat hom die vestiging van 'n republiek in die Unie gewaarborg het.

Die Kabinet wat met die stigting van die Unie van Suid-Afrika in 1910 deur genl. Louis Botha op versoek van die Goewerneur-Generaal saamgestel is, het verteenwoordigers van sowel die Afrikaanse as die Engelssprekende politieke groepe in die land bevat. Dit was 'n weerspieëling van Botha se begeerte om die Afrikaanse en Engelse elemente in die land met mekaar te versoen en hulle saam te snoer tot 'n verenigde Suid-Afrikaanse nasie wat die imperiale bande met die Britse Ryk sou handhaaf.

Die stigting van die Suid-Afrikaanse Party (SAP) in 1911 was 'n verdere stap in die rigting van Botha se sogenaamde "konsiliasie". Die meeste Afrikaners en baie Engelssprekendes het hul politieke heil by die party gesoek. In die praktyk het dit spoedig geblyk dat baie Afrikaners nie met die konsiliasiebeleid saamgestem het nie. Met genl. J.B.M. Hertzog as leier het hulle van die SAP weggebreek en in Januarie 1914 die Nasionale Party (NP) gestig.

Die NP het hom beywer vir die handhawing van die Afrikanerkultuur parallel met die van die Engelssprekendes. Hulle het Botha daarvan beskuldig dat hy Suid-Afrika se belange verwaarloos ten gunste van Brittanje en was voorstanders van onder andere die republikeinse ideaal, wat na die Tweede Vryheidsoorlog onder die Afrikaners voortgeleef het. Op 4 Augustus 1914 het Brittanje teen Duitsland oorlog verklaar en versoek dat die Suid-Afrikaanse Regering hom aktief bystaan deur die radiostasies in Duits-Suidwes Afrika te verower.

Die Britse versoek het die regering in 'n moeilike posisie geplaas. Vir baie Afrikaners was die Anglo-Boereoorlog nog te vars in die geheue en hulle sou eerder die wapen teen as vir Brittanje opneem. Hul wantroue is vererger deur die verspreiding van gerugte dat die regering van plan was om burgerkommando's vir die verowering van Suidwes-Afrika te gebruik. Hulle het die oorlog in Europa beskou as 'n gulde geleentheid om hul onafhanklikheid met geweld terug te kry.

Aan die ander kant het die moontlikheid bestaan dat die Engelssprekende deel van die bevolking, veral Natal en Oos-Kaap, sou weier om verder deel van die Unie te wees indien daar nie aan die Britse versoek voldoen word nie. Botha en sy adjunk, genl. J.C. Smuts, was ten gunste van aktiewe deelname aan die oorlog. Hulle het ingesien dat Suidwes-Afrika in elk geval deur Brittanje verower sou word, heel moontlik met die hulp van Australiese of Indiese troepe, en dat Suid-Afrika daardeur die inisiatief in Suider-Afrika sou verloor.

Hulle het dit ook as Suid-Afrika se morele plig beskou om Brittanje by te staan. Die saak moes egter vir beslissing aan 'n spesiale sitting van die Parlement voorgelê word (September 1914). In die Volksraad is die standpunt van die ontevrede seksie van die Afrikaners deur Hertzog gestel. Hy het erken dat Suid-Afrika as deel van die Britse Ryk in 'n staat van oorlog met Duitsland verkeer het, maar het aangevoer dat dit hom nog nie verplig om tot militêre optrede oor te gaan nie.

Die verowering van Suidwes-Afrika sou volgens hom met onnodige onkoste en lewensverlies gepaard gaan. In die Volksraad sowel as in die Senaat is daar egter 'n met oorweldigende meerderheid ten gunste van deelname gestem.

Die bewoording van die ooreenkoms lui as volg:

Die 1914-Rebellie het verreikende gevolge gehad. Baie Afrikaners het teen die Botharegering gekant geraak en aan die Nasionale Party steun verleen. Die verandering in die politieke klimaat het reeds met die verkiesing van 1915 geblyk toe die Nasionale Party, skaars 'n jaar na sy stigting, 78 000 stemme teenoor die 94 000 van die SAP getrek en 26 setels in die Volksraad verower het teenoor die SAP se 54.

Om aan die bewind te kon bly, was die Botha-regering al hoe meer op die steun van die Unioniste aangewese. Die werklike groei van die Nasionale Party en die nasionale eenheidsgevoel van die Afrikaners dateer van die Rebellie af. Minder as 10 jaar later het die Nasionale Party die regering oorgeneem (1924).




</doc>
<doc id="34305" url="https://af.wikipedia.org/wiki?curid=34305" title="Manie Maritz">
Manie Maritz

Salomon Gerhardus (Manie) Maritz was 'n boeregeneraal en leier in die Rebellie van 1914.

Maritz is op 26 Julie 1876 in Kimberley in die Kaapkolonie gebore. Hy was dus 'n gebore Britse onderdaan. Sy ouers was Johannes Stephanus Maritz en Anna Coetzee, en hy beweer hy was 'n direkte afstammeling van die voortrekker Gerrit Maritz. Hy skryf dat geleentheid vir onderwys maar skraal was: Hy moes om die beurt vee oppas en skoolgaan. Hy vertrek op 19-jarige ouderdom na Johannesburg waar hy sy oom gehelp het om met 'n kapkar 'n "keb" te bestuur. Tydens die Jameson-inval het hy as vrywilliger die fort in Johannesburg opgepas. Dit het hom geregtig gemaak op burgerskap van die Zuid-Afrikaansche Republiek. Dit het hom geregtig gemaak om lid te word van die Zuid-Afrikaansche Republiek Politie, die ZARPs.

In 1899, met die uitbreek van die oorlog, neem hy saam met die Boksburgse kommando aan gevegte in Natal deel. Later het hy by die Johannesburg polisie se kommando aangesluit en hulle is na Colesberg gestuur. Later sluit hy by Danie Theron se verkennerskorps aan. Toe het hy onder Wynand Malan die Kaapkolonie ingevaar. Daarna is hy na die Noordweste van die kolonie. Hy skryf dat hy daar as hoofkommandant verkies is. Maar hy het dit skynbaar nie aanvaar nie. Dan skryf hy dat Jan Smuts hom as veggeneraal aangestel het. Kort daarna het die slagting by Leliefontein plaasgevind.

Leliefontein is ’n plaas in die noordweste van die Noord-Kaap. Eeue gelede is dit aan die plaaslike Namakwastam toegeken. In 1816 is 'n Wesleyaanse sendingstasie daar opgerig. In Januarie 1902 het Manie Maritz en sy kommando daar verbygegaan. Maritz se weergawe is dat hy "'n proklamasie" by die sendingstasie wou aflewer. Aldus die proklamasie moes die Hottentotte hul rustig gedra en nie enige diens vir die Engelse verrig nie. Een van die Namas vloek hom toe en sê dat die Engelse hul regering is. Hy slaan Maritz toe oor die kop met ’n kierie. 'n Geveg het toe uitgebreek. ’n Paar van die Namas is doodgeskiet en Maritz en sy manne het ontsnap. Die volgende oggend is hulle terug na die sendingstasie en het nog 30 Namas doodgeskiet. Hulle het ’n totaal van 38 doodgemaak.
Deneys Reitz skryf dat hy met generaal Jan Smuts by Leliefontein besoek afgelê het. Die plek was verwoes en afgebrand. Die lyke van die Namas het nog daar gelê asook ’n paar voorlaaiers. Behalwe vir die hou oor die kop, stem sy weergawe ooreen met dié van Maritz. Volgens Reitz was Maritz se optrede roekeloos en onregverdigbaar. Generaal Smuts het niks gesê nie, maar alleen die veld ingestap. Met sy terugkeer was Smuts nukkerig en kortaf omdat hy ontevrede was.

In April 1902 het Smuts na Vereeniging vertrek vir vredesonderhandeling. Maritz het geweier om die wapen neer te lê en hy het oor die grens na Duitswes geglip en per boot na Europa gegaan. Daarvandaan is hy Madagaskar toe.

Reitz het Maritz na die oorlog in Madagaskar teëgekom. Laasgenoemde het met hope geld daar opgedaag in Maart 1903. Hy vertel dat hy na die oorlog oor die Duitswes-grens geglip en eindelik in Parys, Frankryk, aangekom het. Daar het hy 'n miljoenêr, Jacques Lebaudy, ontmoet en dié het hom na Madagaskar gestuur om grond te koop. Reitz en Maritz het daarna die binneland van die eiland verken en eindelik by die Itasy-meer aangekom. Maritz was so beïndruk met die plek dat hy net daar wou bly. Hulle het egter almal malaria opgedoen en toe hy gesond word, is Maritz terug na die hoofstad. Reitz en Maritz het saam Madagaskar verlaat, Reitz terug na Suid-Afrika en Maritz na Europa.

Maritz het teruggekeer na Suid-Afrika en by Paarl met perde geboer. Hy het ook die Duitsers gaan help met een of ander opstand deur die Herero's. Daarna is hy Transvaal toe, maar word arresteer omdat hy nie die eed van getrouheid wou teken nie. Hy is toe maar weer terug Kaap toe. Toe die Vrystaat selfregering kry het hy daar gaan boer en met Emma Nel getrou.

Toe die Unie van Suid-Afrika se verdedigingsmag op die been gebring is, is Maritz 'n kommissie in die burgermag aangebied en hy het aangesluit. Aan die begin van Augustus 1914 is hy bevorder na luitenant-kolonel en as bevelvoerder van die Uniale magte in die rigting van Upington en Kakamas aangestel. Die aanstelling is gesamentlik gemaak deur Smuts (die betrokke minister) en die hoof van die burgermag, generaal Beyers. Maritz het met die Duitsers begin heul selfs voor die oorlog uitgebreek het. Op 23 September is Maritz beveel om, ter ondersteuning van luitenant-kolonel Lukin se inval in Duitswes, met ’n groot mag in die rigting van die grens te beweeg. Maritz het geweier om dit te doen. Hy het geweier om sy bevel af te staan. Hy het geweier om na Pretoria te gaan. Hy het eindelik op 9 Oktober 1914 besluit om te rebelleer. Dit was die dag waarom by sy kommando van sy planne in kennis gestel het. Op 11 Oktober het hy Keimoes beset.Maritz is op 22 Oktober in die knie gewond en hy is na Duitswes geneem.

Daarna wyk hy uiteindelik uit na Angola. Die Portugese stuur hom in 1916 na Luanda en later na Portugal. Vier jaar later gaan hy na Duitsland. Dieselfde jaar kom hy na veel struikelblokke in Lourenço Marques (Maputo) aan en word in hegtenis geneem vir hoogverraad toe hy die Unie binnekom.

In Kaapstad is hy in die Hooggeregshof van hoogverraad aangekla. Hy is skuldig bevind en tot drie jaar gevangenisstraf gevonnis. Generaal Hertzog se Nasionale Party het egter aan bewind gekom en Maritz is na drie maande losgelaat.

Sy anti-Joodse uitlatings in sy boek, My Lewe en Strewe, het hom weer met die gereg laat bots. Hy is skuldig bevind op 'n aanklag dat hy rasseverhoudings vertroebel en rassehaat aangewakker het. Hy moes ’n boete van £75 betaal.

Hy sterf op 20 Desember 1940 in Pretoria op die ouderdom van 64.



</doc>
<doc id="34306" url="https://af.wikipedia.org/wiki?curid=34306" title="Betsjoeanaland">
Betsjoeanaland

Betsjoeanaland (Engels: "Bechuanaland"), amptelik die Betsjoeanaland Protektoraat ("Bechuanaland Protectorate"), is die voormalige naam tot op 30 September 1966 met die onafhanklikwording van Botswana, toe die gebied 'n protektoraat onder Britse beskerming was.

Betsjoeanaland het onder Europese beheer gekom in 1885 toe genl. sir Charles Warren die gebied beset het om te keer dat die Zuid-Afrikaansche Republiek of Duitse magte in Duits-Suidwes-Afrika die gebied annekseer. Betsjoeanaland was uniek in dié opsig dat sy gebiedshoofstad, Mafikeng, buite die gebied in die destydse Kaapprovinsie geleë was. Met onafhanklikwording het die hoofstad in 1965 Gaborone geword.


</doc>
<doc id="34307" url="https://af.wikipedia.org/wiki?curid=34307" title="Piet Joubert">
Piet Joubert

Genl. Petrus Jacobus (Piet) Joubert (20 Januarie 1831 - 1900) was naas Paul Kruger die bekendste openbare figuur in die Zuid-Afrikaansche Republiek en het as kommandant-generaal die Boeremagte onder meer in die Eerste Vryheidsoorlog en aan die begin van die Anglo-Boereoorlog aangevoer. Hy het op verskeie gebiede met Kruger verskil, maar kon nooit daarin slaag am hom in ŉ presidentsverkiesing te klop nie.

Petrus Jacobus (Piet) Joubert is op 20 Januarie 1831 op die plaas Damaskus in die huidige Prins Albert-distrik gebore en het die Groot Trek onder leiding van Piet Retief as jong seun meegemaak. Nadat Joubert se pa in 1847 dood is, het die gesin Natal verlaat en hulle op Gatsrand in Transvaal (hedendaagse Gauteng) gevestig. 

In 1851 is Joubert met Hendrina Johanna Susanna Botha getroud, en die egpaar het hulle uiteindelik op die plaas Rustfontein in die distrik Wakkerstroom gevestig. Hulle het agt kinders gehad. Hoewel Joubert min formele skoolopleiding gehad het. het hy ŉ grondige kennis van die Romeins-Hollandse reg opgebou en het hy as regsagent opgetree. 

Hy was ook ŉ handelaar wat op 'n vroeë ouderdom reeds heelwat grond besit het. Hy was stigterslid van verskeie maatskappye en het ook heelwat goudaandele besit. 

In 1860 is hy tot Wakkerstroom se verteenwoordiger in die Transvaalse Volksraad verkies. In 1873 het hy voorsitter van die Volksraad geword en tydens pres. T.F. Burgers se besoek aan Europa in 1875-76 het hy as waarnemende staatspresident opgetree. In 1876 het hy as Volksraadslid bedank, maar nadat die Zuid-Afrikaansche Republiek in 1877 deur sir Theophilus Shepstone geannekseer is, het Joubert weer sterk na vore getree deur hom te beywer vir die herstel van die republiek se onafhanklikheid. In 1878 was hy lid van die tweede Transvaalse deputasie na Brittanje, wat vergeefs geprobeer het om die anneksasie herroep te kry. 

Op die daaropvolgende volksvergaderings het hy 'n prominente rol gespeel en op die Paardekraalbyeenkoms in Desember 1880 is hy saam met Paul Kruger en M.W. Pretorius benoem tot die Driemanskap wat die Transvaalse regering in ere moes herstel. Hy is terselfdertyd as kommandant-generaal aangestel, en met die uitbreek van die Eerste Vryheidsoorlog (1880-1881) kort daarna was hy in bevel van die kommando's aan die Natalse grens. 

Die Britse mag is in die veldslae van Laingsnek, Ingogo en Amajuba verslaan, wat in groot mate daartoe gelei het dat die Transvaalse onafhanklikheid herstel is, al was dit onder Britse susereiniteit. Van 1882 af het hy ook as Superintendent van Naturellesake opgetree. In hierdie hoedanigheid, en ook as kommandant-generaal, het hy in verskeie geskille betrokke geraak, onder meer oor Zoeloeland, die Nieuwe Republiek, Stellaland en Goosen. Weens 'n meningsverskil tussen hom en Kruger oor die Stellaland- en Goosenkwessie het Joubert in September 1884 as kommandant-generaal, visepresident en Superintendent van naturellesake bedank.

In April 1885 is hy egter met 'n oorweldigende meerderheid weer tot kommandant-generaal verkies. Van 1883 af het hy gereeld as kandidaat teen pres. Paul Kruger, met wie hy soms heftig verskil het, aan presidentsverkiesings deelgeneem. Hoewel Joubert naas Kruger die bekendste openbare figuur in Transvaal was en as ŉ bekwame kommandant-generaal beskou is, was hy vir die burgers nie 'n aanvaarbare presidentskandidaat nie. Hy is as wispelturig, oorversigtig en in sekere opsigte as te liberaal beskou. 

Hy het hom vereenselwig met die ideaal van 'n verenigde Suid-Afrika onder 'n eie vlag, terwyl hy hom ook verbind het tot ŉ meer liberale stemregkwalifikasie vir die Uitlanders aan die Witwatersrand. Sy voorsitterskap van die Afrikanerbond het sy politieke loopbaan in die Republiek ook benadeel. Die organisasie, wat in die Kaapkolonie ontstaan het, was minder ongenaakbaar teenoor Brittanje en was ten gunste van groter politieke en veral ekonomiese samewerking tussen die onderskeie gebiede in Suid-Afrika. Hoewel hy die presidentsverkiesing in 1883 verloor het, het hy as visepresident nog 'n belangrike rol gespeel. Van September 1883 tot Julie 1884 het hy in pres. Kruger se plek waargeneem toe dié op besoek aan Londen was. As voorsitter van die Progressiewe Party was hy een van Kruger se grootste kritici en het hy die president op verskeie gebiede aangeval.

In 1888, 1892/93 en 1898 het hy weer in presidentsverkiesings teen Kruger verloor. Omdat Joubert teen oorlog en bloedvergieting gekant was, het hy altyd gehoop en geglo dat daar nie weer oorlog tussen die ZAR en Brittanje sou uitbreek nie. Die Boeremagte is nooit voldoende bewapen en opgelei nie en Joubert het die oorlog tot op die laaste oomblik probeer vermy deur 'n brief aan koningin Victoria te skryf. 

Toe die Anglo-Boereoorlog in 1899 uitbreek, was Joubert al byna sewentig. Omdat hy persoonlik bevel gevoer het oor die mag aan die Natalse grens, was hy nie in staat om die Boere se oorlogspoging behoorlik te koördineer nie. Hy het ook verkies om die Boereoorwinning by Modderspruit, Spioenkop en Colenso nie op te volg nie maar om 'n offensiewe beleëringsveldtog te voer in ŉ poging om so min moontlik bloed te vergiet. Ladysmith, Mafeking en Kimberley het hy almal sonder welslae laat beleër. In Maart 1900 het hy na Pretoria teruggekeer om die moontlikheid van vrede met Kruger te bespreek. 

Met die opmars van die Engelse deur die Vrystaat het hy hom egter daarheen gehaas om die stryd verder te beplan, Na sy terugkeer in Pretoria het hy op 24 Maart 1900 ernstig siek geword aan maagvliesontsteking en drie dae later, op 27 Maart, is hy oorlede. Joubert is op sy plaas Rustfontein in die distrik Wakkerstroom begrawe.

In die Rijksmuseum in Amsterdam, Nederland is 'n skildery van Joubert gemaak in 1890 deur die bekende Nederlandse portretskilderes Thérèse Schwartze.




</doc>
<doc id="34308" url="https://af.wikipedia.org/wiki?curid=34308" title="The Friend">
The Friend

The Friend was 'n Engelstalige oggendblad wat deur die Argus Printing and Publishing Company (tans Independent News & Media) in Bloemfontein uitgegee is tot die koerant se sluiting tydens die ekonomiese insinking in Suid-Afrika in die middel jare tagtig. Van toe af was "Die Volksblad", nou "Volksblad", die enigste dagblad in die Vrystaat, hoewel al Gauteng se dagblaaie wyd in die provinsie versprei word.

Dit is in Junie 1850 van stapel laat loop as "The Friend of the Sovereignty and Bloemfontein Gazette" en het die eerste keer in 1896 as dagblad verskyn. Die koerant het publikasie gestaak van 1900 tot 1902 tydens die Tweede Vryheidsoorlog. Vroeg in 1900 is dit bedryf deur 'n groep oorlogskorrespondente, onder wie Rudyard Kipling.

"De Tijd" is in 1862 opgerig as teenvoeter vir "The Friend" se pro-Britse ingesteldheid en was die eerste Nederlandse koerant in die Oranje-Vrystaat. Dit het tot 1875 bestaan.




</doc>
<doc id="34309" url="https://af.wikipedia.org/wiki?curid=34309" title="Lys van Suid-Afrikaanse dagblaaie">
Lys van Suid-Afrikaanse dagblaaie

'n Lys van dagblaaie wat in Suid-Afrika verskyn of verskyn het. Waar beskikbaar, word die datum waarop die koerant die eerste keer verskyn het, aangegee. 'n Tweede datum dui op die sluiting van die koerant, of in gevalle waar die koerant steeds bestaan, die jaar waarin hy opgehou het om as dagblad te verskyn.








</doc>
<doc id="34310" url="https://af.wikipedia.org/wiki?curid=34310" title="Daily Dispatch">
Daily Dispatch

Die Daily Dispatch is 'n Oos-Londense dagblad wat in September 1872 as die "East London Dispatch" ontstaan het. Seker die koerant se beroemdste oudredakteur is Donald Woods, wat hom beywer het om 'n einde aan Apartheid te bring. Die koerant, saam met talle streekskoerante in die filiaal soos "The Rep" van Queenstown en "The Mercury" van King William's Town behoort aan Avusa Media Limited.

Die koerant se sirkulasie is reeds jare lank sowat 30 000 per dag.




</doc>
<doc id="34311" url="https://af.wikipedia.org/wiki?curid=34311" title="Business Day">
Business Day

Business Day is 'n sakeoggendblad wat in 1986 in Johannesburg uit die sakeseksie van die "Rand Daily Mail" ontstaan het toe daardie koerant gesluit het. 'n Ander deel van die personeel het die weekblad "Weekly Mail" (tans "Mail & Guardian") begin. "Business Day" behoort aan BDFM (wat staan vir "Business Day" en "Financial Mail"). Dit het vroeër aan Times Media Limited behoort, maar tans besit Avusa Media Limited, wat in 2012 weereens Time Media Ltd. geword het, en die Britse maatskappy Pearson plc elk 50% van BDFM. Die koerant se sirkulasiesyfer vir die laaste kwartaal van 2012 was 35 136.




</doc>
<doc id="34312" url="https://af.wikipedia.org/wiki?curid=34312" title="Daily Mail (Suid-Afrika)">
Daily Mail (Suid-Afrika)

Die Daily Mail was 'n dagblad wat enkele maande lank in 1990 in Johannesburg uitgegee is deur die personeel van die destydse "Weekly Mail", tans die "Mail & Guardian". Dit moenie verwar word met die Britse poniekoerant met dieselfde naam nie.



</doc>
<doc id="34313" url="https://af.wikipedia.org/wiki?curid=34313" title="Cape Son">
Cape Son

Die Cape Son was 'n Engelstalige poniekoerant wat soggens in Kaapstad uitgegee is as Engelse weergawe van die Afrikaanse "Die Son" deur Media24. Dit is in 2008 gestaak.



</doc>
<doc id="34314" url="https://af.wikipedia.org/wiki?curid=34314" title="Daily Mail">
Daily Mail

Die Daily Mail is 'n daaglikse Britse poniekoerant. Dit is opgerig in 1896 en word besit deur "Daily Mail and General". Die oplaag van die "Daily Mail" beloop meer as 2 miljoen. Die koerant het, nes ander Britse dagblaaie, ook 'n Sondaguitgawe: "The Mail on Sunday".

Die "Daily Mail" se politieke mening is regs, konserwatief en populisties en die koerant is krities ingestel jeens die Europese Unie, immigrante, buitelanders en ander minderhede. Naas die gebruiklike berigte oor die politiek, ekonomie, binne- en buitelandse nuus en menings, word heelwat aandag bestee aan sport, skandale van Britse en internasionale bekendes, gesondheidswenke en vrouesake soos grimering, mode en styl. Die koerant se bynaam, veral gebruik deur sy kritici, is die "Daily Wail".

Die "Daily Mail" posisioneer hom as ordentliker, betroubaarder, deegliker en veral meer middelklas as die Britse sensasiekoerante soos "The Sun" en die "Daily Mirror". As sodanig word dit dan ook beskou as behorende tot die sogenaamde middelmark. In die "Daily Mail" is daar dus geen bladsydriemeisie nie. Die koerant se teikengroep is die laermiddelklas.

Sy grootste mededinger is die "Daily Express" en die "Daily Mail" stem in vele opsigte met die "Daily Express" ooreen: die lettertipe, die politieke mening, skryfstyl en nuuskeuse.



</doc>
<doc id="34315" url="https://af.wikipedia.org/wiki?curid=34315" title="Pous Adrianus V">
Pous Adrianus V

Adrianus V was die 186ste pous van die Rooms-Katolieke Kerk in 1276 van 11 Julie tot 18 Augustus.

Pous Adrianus V is gebore as Ottobuono Fieschi dei Conti di Lavagna (ook Ottobuono de' Fieschi) ongeveer in 1220 in Genua, Italië. Hy was 'n neef van Pous Innocentius IV wat hom in 1251 kardinaal-diaken van St. Adriano maak. Pous Clemens IV stuur hom as pouslike legaat na Engeland van Oktober 1265 tot Julie 1268 om op te roep tot 'n nuwe kruistog en die geskil tussen koning Hendrik III en sy baronne te besleg. Op 11 Julie 1276 volg hy Pous Innocentius V op deur die invloed van Karel van Anjou, maar sterf op 18 Augustus 1276 nog voor hy priester of biskop gewy is, of as pous gekroon is. Hy word opgevolg deur Pous Johannes XXI. Die naam ‘Adrianus’ beteken 'inwoner van Adrië'.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="34321" url="https://af.wikipedia.org/wiki?curid=34321" title="Times Media Limited">
Times Media Limited

Die Suid-Afrikaanse koerantmaatskappy South African Associated Newspapers het van 1987 as Times Media Limited bekend gestaan, later as Johnnic Publishing en staan tans as Avusa Media Limited bekend.




</doc>
<doc id="34322" url="https://af.wikipedia.org/wiki?curid=34322" title="Avusa Media Limited">
Avusa Media Limited

Avusa Media Limited (sedert 20 November 2007), voorheen Johnnic Publishing, wat vroeër bekend gestaan het as Times Media Limited, is 'n Suid-Afrikaanse uitgewer van koerante en tydskrifte. Die maatskappy is 'n volfiliaal van Jonnic Communications, wat op sy beurt aan Johnnic Holdings behoort.

Die ontstaan van wat vandag Avusa Media Limited is, kan teruggespoor word tot 1902 met die stigting van "Rand Daily Mail" deur Henry Freeman Cohen, met Edgar Wallace as eerste redakteur. Die mynmagnaat Abe Bailey het die "Rand Daily Mail" in 1902 gekoop en die "Sunday Express" in 1937 tot sy stal toegevoeg. In die jare veertig het die maatskappy wat die "Rand Daily Mail" en "Sunday Express" uitgegee het die Sunday Express Limited geword. Die maatskappy het gee ook die "Sunday Times" (sedert 1906) uit, wat ontstaan het uit die "Rand Daily Mail" toe die dagblad se infrastruktuur en personeel gebruik is om die Sondagkoerant teen 'n laer koste uit te gee. Die "Sunday Times" se drukoplaag was aanvanklik 15 000, maar vandag is dit die grootste weekblad in Suid-Afrika met 'n verkoopte sirkulasie van meer as 500 000.

Uit dié drie koerante het die South African Associated Newspapers in 1965 ontstaan. Dié maatskappy het in die jare tagtig Times Media Limited geword.







</doc>
<doc id="34324" url="https://af.wikipedia.org/wiki?curid=34324" title="Zimbabwiese dollar">
Zimbabwiese dollar

Die Zimbabwiese dollar was vanaf 1980 tot 12 April 2009 die geldeenheid van Zimbabwe.

Voor die bekendstelling van die nuwe (sogenaamde derde) Zimbabwiese dollar op 1 Augustus 2008 het een Amerikaanse dollar 57 381 544 140 (sommige bronne gee 69 miljard aan) Zimbabwiese dollar gekoop. Die Reserwebank van Zimbabwe het op 30 Julie 2008 verklaar dat 10 nulle van die dollar se monetêre waarde geskrap sou word. Die nuwe dollar is dus teen 'n wisselkoers van een Amerikaanse dollar vir 6,56897 Zimbabwiese dollar bekend gestel (omdat 10 nulle geskrap is). Teen Donderdag 8 Augustus 2008 was een Amerikaanse dollar 8,66 Zimbabwiese dollar werd (ietwat swakker as die Suid-Afrikaanse rand), maar sedertdien het die eenheid verswak tot op 21 September 2008 toe een Amerikaanse dollar gelyk aan 94,7 Zimbabwiese dollar was. Met die 10 nulle bygereken, kom dit neer op 947 000 000 000 (947 miljard Zimbabwiese dollar vir een Amerikaanse dollar). Winkels het tot 31 Desember 2008 die ou sowel as die nuwe prys van goedere vertoon. Die nuwe banknote ($1, $5, $10, $20, $50, $100 en $500) het op 1 Januarie 2009 die enigste wettige banknote geword. Maar met die gedurige verswakking van die Zimbabwiese dollar, was selfs die $500-noot op 21 September 2008 net ZAR42,07 werd en die $1-noot net 8 Suid-Afrikaanse sent.

Op 13 September 2008 is buitelandse valuta tot wettige betaalmiddel as "de facto"-geldeenheid in Zimbabwe verklaar vanweë kontanttekorte en die waardeloosheid van die Zimbabwiese dollar.




</doc>
<doc id="34326" url="https://af.wikipedia.org/wiki?curid=34326" title="The Herald">
The Herald

The Herald is 'n oggendblad in Port Elizabeth wat vroeër as die "Eastern Province Herald" bekend gestaan het. 

Dit is een van die oudste koerante in Suid-Afrika en het reeds op 7 Mei 1845 die eerste keer verskyn. Dit is egter nie die oudste dagblad nie, omdat dit eers op 31 Januarie 1898 'n dagblad geword het. "The Herald" se verwante aandblad, "Evening Post", se publikasie is in 2000 gestaak.

Avusa Media Limited besit "The Herald", asook die enigste ander dagblad in die Oos-Kaap, "Daily Dispatch" van Oos-Londen. Die sirkulasie van The Herald is 27 557 (dieselfde as in 1982), met sowat 194 000 lesers.





</doc>
<doc id="34328" url="https://af.wikipedia.org/wiki?curid=34328" title="The Mercury (King William's Town)">
The Mercury (King William's Town)

The Mercury is 'n ponieformaat-weekblad wat elke Vrydag sowat 4 000 kopieë op en om King William's Town in die Oos-Kaap verkoop. Die koerant is in 1875 gestig en behoort tans aan Avusa Media Limited, die grootste koerant-uitgewer in die Oos-Kaap.



</doc>
<doc id="34329" url="https://af.wikipedia.org/wiki?curid=34329" title="The Rep">
The Rep

The Rep, wat vroeër die "Daily Representative" en intussen "The Representative" was, is een van die oudste koerante in Suid-Afrika en het die eerste keer in 1859 verskyn. Dit verskyn tans weekliks op 'n Vrydag op Queenstown, en verkoop 5 466 eksemplare. In 1974, toe dit 'n aandblad was, was die sirkulasie 1 700. Die koerant behoort tans aan Avusa Media Limited.





</doc>
<doc id="34330" url="https://af.wikipedia.org/wiki?curid=34330" title="South African Associated Newspapers">
South African Associated Newspapers

South African Associated Newspapers het in 1965 ontstaan met sy drie vernaamste koerante die "Rand Daily Mail", "Sunday Times" en "Sunday Express". Die maatskappy het in 1987 Times Media Limited geword, wat later Johnnic Publishing en uiteindelik, vanaf 20 November 2007, Avusa Media Limited geword het. In 2013 is die naam terug verander na Times Media Limited. 




</doc>
<doc id="34331" url="https://af.wikipedia.org/wiki?curid=34331" title="Neubabelsberg">
Neubabelsberg

Neubabelsberg is 'n villawyk wat deel uitmaak van die Potsdamse stadsbuurt Babelsberg en omstreeks 1900 ontstaan het. Dit strek van die stadstreinstasie Griebnitzsee langs die Griebnitzmeer tot naby die kasteel Babelsberg.

Aanvanklik was Neubabelsberg 'n gewilde woonbuurt vir welvarende Berlyners en het later - vanweë sy nabyheid tot die rolprentateljees in Babelsberg - ook rolprentsterre soos Marika Rökk, Sybille Schmitz, Lilian Harvey, Willy Fritsch of Brigitte Horney gelok. Hier is ook die vroeëre gastehuis van die rolprentmaatskappy "UFA" geleë waar sterre soos onder meer Heinz Rühmann, Marlene Dietrich en Hans Albers gebly het terwyl hulle rolprente geskiet is.

Bekende argitekte soos Ludwig Mies van der Rohe, Hermann Muthesius en Alfred Grenander het in Neubabelsberg 'n aantal villa's gebou terwyl die argitekfirma Peter Behrens met sy medewerkers Walter Gropius, Adolf Meyer en Le Corbusier hier hul ontwerpe gemaak het.

In die tydperk van die Nasionaalsosialisme is talle Joodse inwoners gedwing om te emigreer. Hul huise is teen lae pryse verkoop of deur Nasionaalsosialistiese organisasies gebruik. Die villa van die "UFA"-regisseur Alfred Zeisler het as woonhuis van Marika Rökk en Georg Jacoby gedien, terwyl die Joodse bankier Jacob Goldschmidt se villa 'n NS-vroueskool gehuisves het. Die laaste Neubabelsbergse Jode is in Januarie 1943 deur die Gestapo vanuit 'n ouetehuis na 'n konsentrasiekamp gedeporteer. Net Otto Liebknecht, die broer van die politikus Karl Liebknecht, en sy Joodse eggenote het dié lot tot by die einde van die Tweede Wêreldoorlog in 1945 gespaar gebly.

Tydens die Potsdam-konferensie in 1945 het die onderhandelaars in Neubabelsberg gebly. Hier is onder meer die Churchill-, Stalin- en Truman-villa geleë. Die laasgenoemde gebou word vandag deur die politieke Friedrich-Naumann-stigting benut. Die huidige stadstreinstasie is in 1862 opgerig en oorspronklik "Neubabelsberg" genoem. Sy naam is in 1938 gewysig tot "Babelsberg-Ufastadt", maar sedert 1949 staan dit bekend as "Griebnitzsee".

Met die bou van die Berlynse Muur in 1961 is Neubabelsberg deur grensgeriewe van die Griebnitzmeer se oewer afgesny. Die treinstasie "Griebnitzsee" het 'n streng bewaakte Berlynse grenspos geword. Ná die stigting van die Oos-Duitse rolprentateljee "DEFA" is 'n aantal geboue in Neubabelsberg deur die "Hochschule für Film und Fernsehen" - 'n tersiêre instelling vir die opleiding van rolprent- en televisiepersoneel - benut.

Die eiendomsregte van enkele villas in Neubabelsberg het ná die Duitse hereniging in 1990 onduidelik gebly. Sommige huise staan leeg, hul tuine is verwaarloos. 




</doc>
<doc id="34333" url="https://af.wikipedia.org/wiki?curid=34333" title="TSV Altenholz">
TSV Altenholz

TSV Altenholz is 'n sportklub uit Altenholz in die deelstaat Sleeswyk-Holstein in Duitsland waarvan die sokkerafdeling in die Oberliga Sleeswyk-Holstein meeding. Benewens sokker het die klub ook afdelings vir onder meer pluimbal, handbal, tafeltennis, judo, karate, atletiek, swem, dans, tennis en gimnastiek. Die klub se mees suksesvolle afdeling is die handbalafdeling, waarvan die mansspan al in die Bundesliga, die hoogste vlak van die Duitse handbalstruktuur, meegeding het.

Alhoewel die sportklub al op 15 November 1923 gestig is, het die klub eers in 1965 'n sokkerafdeling gekry. Die sokkerafdeling moes egter nog altyd tweede viool speel teen die handballers en kort hierna het die sokkerafdeling hulle eie klub gestig, genaamd "VfL Altenholz". "VfL Altenholz" het egter kort voor lank ontbind en voor die einde van 1966 het die sokkerspelers weer teruggekeer na die moederklub.

In 1997 het die ambisieuse sokkerafdeling die eerste keer die Oberliga gehaal, deurdat die span met 'n professionele afrigter en verskeie spelers versterk is. Kort hierna het die sokkerafdeling weer onafhanklik geraak, hierdie keer met die naam "TSV Altenholz Fußball GmbH & Co. KG". Die span het ook sy grootste skare in 1997 gelok: 4 102 toeskouers in die wedstryd teen Holstein Kiel. In die 1999/00-seisoen het die span die Oberligatitel met 5 punte misgeloop en die span is toe verder versterk met professionele spelers met die oog op promosie na die Regionalliga. Toe die span egter net 10de kon eindig in die 2000/01-seisoen, het finansiële druk die onafhanklike sokkerklub genoop om te ontbind en weer deel te word van TSV Altenholz. Die span het vir dieselfde rede aan die einde van die 2002/03-seisoen vrywillig uit die Oberliga onttrek en twee vlakke laer na die "Bezirksoberliga Kiel" gerelegeer.




</doc>
<doc id="34338" url="https://af.wikipedia.org/wiki?curid=34338" title="Aken">
Aken

Aken (Duits Aachen, afgelei van Oud-Germaans "Ahha" „water“, Latyns "Aquae Grani" of "Granni", later" Aquisgranum", Frans "Aix-la-Chapelle", Nederlands "Aken", Luxemburgs "Oochen", Öcher Platduits: "Oche") is 'n selfregerende stad in die Duitse deelstaat Noordryn-Wesfale. Sedert 1890 is dit die mees westelike Duitse stad met meer as 100 000 inwoners. Aken het vandag 'n bevolking van naastenby 260 000.

Die stad se geskiedenis dateer terug tot in die Jong-Steentydperk. Aken staan bekend vir sy ryk kulturele en boukundige erfenis en belangrike gebeurtenisse soos die toekenning van die "Karlspreis".


</doc>
<doc id="34340" url="https://af.wikipedia.org/wiki?curid=34340" title="Joan Baez">
Joan Baez

Joan Chandos Baez is 'n Amerikaanse folksanger en liedjieskrywer. Sy het bekend geraak om haar hoogs individuele vokale styl.

Baez is gebore op 9 Januarie 1941. Sy is 'n sopraan met 'n omvang van drie oktawe en 'n kenmerkende vibrato. Baie van haar liedjies handel oor maatskaplike vraagstukke.

Haar bekendste treffers is "Diamonds and Rust" en "The night they drove old Dixie down" uit die jare sewentig. Ander treffers sluit "Sweet Sir Calahad" en "Joe Hill" in wat sy bekendgemaak het tydens die Woodstock-fees van 1969. Haar verhouding met Bob Dylan en haar liefde vir aktivisme op gebiede soos niegeweld, burger- en menseregte en die omgewing het haar verder bekendgemaak. Haar beste prestasie op die treffersparade was "The night they drove old Dixie down" wat nommer drie in die Verenigde State van Amerika en nommer ses in die Verenigde Koninkryk was.

Baez tree al die afgelope sowat vyftig jaar op en het meer as dertig albums uitgereik, wat opnames in meer as agt tale insluit. Sy word steeds as folksanger beskou, hoewel haar styl sedert die sestigerjare aansienlik verander het. Tans is haar musiek 'n versmelting van alles van rock en pop tot country en gospel. Baez is 'n puik interpreteerder van ander mense se musiek, onder meer dié van die Beatles, Jackson Brown, Paul Simon, die Rolling Stones, Stevie Wonder en talle ander.








</doc>
<doc id="34343" url="https://af.wikipedia.org/wiki?curid=34343" title="Bremer SV">
Bremer SV

Die klub is oorspronklik in 1905 gestig as "FC Adler Bremen", maar nadat dit weer ontbind het is dit op 1 Januarie 1906 herstig as "Bremer Ballspiel Vereins Sport von 1906". In 1914 het "FV Hansa Gröpelingen" by die klub aangesluit. Die huidige naam is op 1 Augustus 1920 aangeneem. In 1933 het "Allgemeiner Arbeiter TV der westlichen Vorstadt Bremen", wat deur die Nazi’s ontbind is, by die klub aangesluit.

Die klub het sy goue jare bereik in die laat 1940’s en vroeë 1950’s, deurdat hy tussen 1947 en 1955 op die hoogste vlak in die Oberliga Noord meegeding het. Die beste prestasie was die 5de plek aan die einde van die 1949-seisoen, beter as sy beroemde stadsgenoot SV Werder Bremen se agste plek. In 1961 het die klub weer die Oberliga bereik, maar met die stigting van die Bundesliga in 1963 het die klub die kreeftegang begin gaan.

Die klub het in 2007 die Verbandsliga Bremen gewen en daarmee die geleentheid om na die vierdevlak Oberliga Noord te promoveer, maar die DFB het 'n oberligalisensie van die hand gewys op grond van die klub se finansiële vermoëns. Die klub se appèl teen die besluit was onsuksesvol.



</doc>
<doc id="34348" url="https://af.wikipedia.org/wiki?curid=34348" title="Weekend Post">
Weekend Post

Weekend Post is 'n Saterdagkoerant wat in Port Elizabeth uitgegee word deur Avusa Media Limited. Dit is nou verwant aan die oggendblad van dieselfde maatskappy, "The Herald". 'n Derde koerant van die groep in die stad, "Evening Post", bestaan nie meer nie. Die koerant se sirkulasie was in 2008 28 446 (teenoor 46 000 in 1990) met 154 000 lesers, waarvan 70% in die 7-10 LSM-groep.




</doc>
<doc id="34349" url="https://af.wikipedia.org/wiki?curid=34349" title="Die Volkstem">
Die Volkstem

Die Volkstem was 'n Nederlandse en later Afrikaanse dagblad (in die dekade na 1880 het dit 'n kort ruk lank in Engels en Nederlands verskyn).

"Die Volkstem" was die eerste Afrikaans-Hollandse koerant noord van die Oranjerivier. Dit het die eerste keer as weekblad verskyn in Pretoria op 8 Augustus 1873 en later tweeweekliks onder die naam "De Volksstem, Nieuws- en Advertentieblad". Pres. Burgers het met Jan F. Celliers (bynaam Jan Volkstem), assitentredakteur van "Het Volksblad" in Kaapstad, onderhandel om 'n regeringsgesinde koerant in die Transvaalse hoofstad op te rig. N.J.R. Swart, staatsekretaris, James Buchanan, prokureur-generaal, H.C. Bergsma en Fred Jeppe het elkeen £80 belowe as aanvangskapitaal. Met sy aankoms in Transvaal word Cilliers die koerant se eienaar en bestuurder en hy bly ook aan as redakteur tot 1888.

Tydens die eerste anneksasie van Transvaal het die Britse administrasie die uitgee van die koerant verbied van 1 tot 23 Oktober 1878 toe beslag op die drukpers gelê is en weer van 20 Desember 1880 tot 2 April 1881 nadat Celliers en sy assistent, W.E. Bok (later staatsekretaris en die man na wie Boksburg vernoem is), in hegtenis geneem is op 'n klag van hoogverraad.

Celliers verkoop die drukpers in 1888 aan die Transvaalse regering, maar enkele dae later neem Wichert Jonker van die Vrystaat die koerant oor, terwyl die regering 'n gedeelte van die toerusting gehou het om die grondslag te vorm van die Staatsdrukkery. Jonker bly slegs 'n jaar as redakteur aan voor hy selfmoord pleeg.

Onder die leiding van dr. Frans Engelenburg, wat die redakteur was van 1889 met slegs kort onderbrekings tot 1929, het die koerant gefloreer. In 1890 is De Volksstem Maatschappij Beperkt opgerig met 'n kapitaal van £15 000, waarvan aandele ter waarde van £1 125 aan die regering van die Zuid-Afrikaansche Republiek behoort het. Sewe jaar later is die maatskappy egter gelikwideer en Engelenburg bekom sodoende al die bates, waarvan die helfte die volgende jaar oorgeneem is deur die drukker Izaak Wallach. In 1905 is 'n nuwe onderneming, Wallach's Printing and Publishing Company Ltd. opgerig met 'n groter kapitaal ten einde die koerant voort te sit en tot aan die einde was dié maatskappy "Die Volkstem" se eienaar en uitgewer.

Intussen het die naderende oorlog Engelenburg genoop om die koerant daagliks te begin uitgee nadat dit jare lank tweeweekliks verskyn het. Die middagkoerant maak sy verskyning in 1895 en, soos die geval was met 'n weeklikse uitgawe in Frans, "La Semaine" (Die Week), was die doel daarvan om die Z.A.R. te verdedig teen binnelandse sowel as buitelandse aanvalle. In 1889 kom ook 'n weeklikse uitgawe in Engels by. Toe die Anglo-Boereoorlog uitbreek, vertrek Engelenburg na die front waar hy 'n velduitgawe die lig laat sien. Die eerste uitgawe verskyn op Glencoe in Natal op 27 Oktober 1899, wat gedruk is op 'n trappers in 'n treinwa van die Nederlandsch-Zuid-Afrikaansche Spoorwegmaatschappij (NZASM). Weens die rampspoedige verloop van die oorlog is die publikasie van "De Volksstem" gestaak van Junie 1900 tot Maart 1903. Ná die oorlog het genls. Louis Botha Jan Smuts die leiding geneem om die koerant weer te laat verskyn, nou as tweeweeklikse blad.

In Mei 1904 is 'n vergadering op die perseel van die koerant gehou waar die afgevaardigdes besluit het om Het Volk as 'n politieke party vir die Afrikaners in Transvaal te stig. Net soos die koerant die spreekbuis van pres. Paul Kruger voor die oorlog was, word dit nou die spreekbuis van genls. Botha en Smuts en bly getrou aan hulle beleid tot aan die einde, selfs nadat die Nasionale Party die hoofstroom van die Afrikaners se politieke denke begin verteenwoordig het.

Aan die begin van die 20ste eeu het die koerant hom vir Uniewording beywer. Sy naam is vereenvoudig tot "De Volksstem" op 1 Januarie 1905. Harm Oost, vroeër 'n krygsgevangene op St. Helena tydens die oorlog, toe onderwyser in die Christelike Nasionale Onderwysbeweging en later 'n politikus, was assistent van die adjunk-hoofredakteur, Gustav Preller. Van omstreeks 1908 af het Oost min of meer onafhanklik van die hoofkoerant opgetree toe hy 'n byblad met die naam "De Boer" moes behartig. Die hoofblad het genl. Louis Botha se politiek ondersteun en die byblad dié van genl. J.B.M. Hertzog.

So het die aanhangers van albei denkrigtings lesers van "De Volksstem" gebly, maar in 1911 het genls. Botha en Smuts hul oorheersende invloed op "De Volkstem" laat geld omdat hulle gereken het die Hertzog-hand word te sterk. Uiteindelik het die koerant se redakteur Oost versoek om in die gees van Botha te skryf of 'n ander joernalistieke heenkome te vind. Oost tree gevolglik op 1 Desember 1911 uit die redaksie van "De Volkstem" sodat hy Hertzog met 'n ander publikasie kon ondersteun.

Hy laat die eerste "Die Week" op 23 Februarie 1912 die lig sien as "Een Nationaal en Landbouw Blad, Geïllustreerd, Onder redaktie van H. Oost met vaste medewerking van Nig Mimmie e.a., Kantoor: 159, Potgieterstraat, Pretoria". Onder die koerant se ondersteuners het getel adv. Tielman Roos, adv. A.S. van Hees, prok. H.S. Webb, Henry Moll en ds. (later dr.) H.D. van Broekhuizen. Al die destydse koerante was heftig gekant teen genl. Hertzog en "Die Week" was die enigste wat hom ondersteun het. Dit was die voorloper van die latere middagblad "Die Vaderland".

Met die herverskyning van "De Volkstem" was ander lede van die redaksie onder meer Frederik Rompel, Nathan Levi en J.P. la Grange Lombard (later redakteur van "De Vriend des Volks" in Bloemfontein). Met die uitbreek van die Eerste Wêreldoorlog ontstaan die behoefte aan 'n dagblad weereens sodat die koerant opnuut in Augustus 1914 as middagblad verskyn, hoewel die plattelandse distrikte steeds deur 'n tweeweeklikse uitgawe bedien is.

Op 1 Januarie 1927 ondergaan die koerant sy laaste naamsverandering toe dit "Die Volkstem" word, hoewel Afrikaans al dikwels lank voor dié tyd in die koerant gebruik is en dit 'n groot voorstander van die Tweede Afrikaanse Taalbeweging was. Die Afrikaanse Taalgenootskap is trouens in die Volkstem-gebou gestig.

Die Engelenburg-skool het 'n belangrike bydrae gelewer tot die skoling van 'n geslag joernaliste wat elders baanbrekers van die pers sou wees. J.M.H. Viljoen het later bekendgeraak as redakteur van "Huisgenoot", L.W. Hiemstra het assistentredakteur van "Die Volksblad" en taalredakteur van die Nasionale Pers geword en E.A. Malga politieke medewerker vir dieselfde maatskappy. Hulle en ander verslaggewers is deur Frederik Rompel na "Die Burger" oorgebring. Hy was die Nasionale Pers se eerste tegniese redakteur in 1921.

Van 1923 tot 1925 was C. Louis Leipoldt assistentredakteur van "Die Volkstem". Met Engelenburg se aftrede in 1924 het Gustav Preller redakteur geword, maar bly net 'n jaar in die pos toe hy in 1925 redakteur van "Ons Vaderland" word, die mondstuk van die Nasionale Party, wat pas die jaar vantevore die bewind in die sogenaamde Pakt-regering met die hulp van die Arbeidersparty oorgeneem het by die Suid-Afrikaanse Party van genl. Smuts. Engelenburg keer terug as redakteur, met Nathan Levi as waarnemende redakteur. Sy opvolgers was C.S. Coetzee van 1929 tot 1942 en Hubertus C. de Kock van 1942 tot 1950, later lid van die Volksraad sou wees, vir Pretoria-Oos van 1950 tot 1958 en vir Pretoria-Rissik van 1958 tot 1966.

Die laaste uitgawe verskyn op 31 Oktober 1949 in Pretoria, sodat die grootste Afrikaanse stad in die land tot 1968 (met die koms van "Hoofstad"), uitgegee deur die Afrikaanse Pers (1962) Beperk, sonder 'n Afrikaanse dagblad gelaat is. Van 1 November 1949 is "Die Volkstem" op die rolpers van die "Sunday Express" in Johannesburg gedruk, waar dit tot aan die einde van Junie 1950 as oggendblad voortbestaan het. Tot op 31 Maart 1951 het dit as 'n weekblad met C.A.P. Viljoen as redakteur voortgeleef.

In Kaapstad het "Die Suiderstem", wat ook die Verenigde Party ondersteun het, in dieselfde tyd gesluit. Daarna was alle Afrikaanse dagblaaie ("Die Burger", "Volksblad", "Oosterlig", "Die Vaderland" en "Die Transvaler") spreekbuise van die Nasionale Party.





</doc>
<doc id="34350" url="https://af.wikipedia.org/wiki?curid=34350" title="Pous Johannes XX">
Pous Johannes XX

Pous Johannes XX het nooit bestaan nie. Die verwarring met die telling van pouse met die naam Johannes het daartoe gelei dat die twintigste Johannes, gebore Petrus Hispanus, besluit het om die aanduiding XX oor te slaan en as Pous Johannes XXI bekend te staan.

Die verwarring het begin as 'n fout in die oordrag van data in die Liber Pontificalis oor die pontifikaat van Pous Johannes XIV. Oorspronklik het die inskrywing verwys na sy pontifikaat ("VIII mens." agt maande) en verder na sy gevangenskap deur die Teenpous Bonifatius VII, ("per IV menses" vier maande lank). In die 11de eeu is dit verkeerdelik vertolk as sou dit verwys na twee verskillende pouse, beide met die naam Johannes nl.

Om die twee Johannesse van mekaar te onderskei, word die tweede Johannes toe as "Iohannes XIV bis" (Johannes XIV die tweede) aangedui. Die volgende Johannes pouse Pous Johannes XV tot Pous Johannes XIX het die "Johannes XIV bis" skynbaar geïgnoreer, maar Petrus Hispanus het besluit om die fout reg te maak en homself Pous Johannes XXI te noem.

Later het mense die diskontinuiteit aangegryp deur aan te voer dat die Kerk met opset die deurmekaar spul geduld het om die bestaan van 'n ander pous Johannes nl. Pousin Johanna te verbloem. Daar is egter fout met die kronologie van die legende van Pousin Johanna (wat in die 13de eeu ontstaan het) in dat sy as opvolger van Pous Leo IV († 855) aangegee word, terwyl Johannes XIV bis as opvolger van Pous Johannes XIV in die 10de eeu pous moes gewees het en Johannes XX iewers tussen die dood van Pous Johannes XIX in 1034 en die verkiesing van Pous Johannes XXI in 1276 moes ingepas het.

In 'n komiese boek "Jurgen" deur James Branch Caball, ontdek die hoofkarakter die feit dat Pous Johannes XX nooit bestaan het nie en gebruik dit om in die hemel te kom deur voor te gee dat hy Johannes XX is en daar niemand is om hom te weerspreek nie.


Hierdie artikel is vertaal uit die Engelse wikipedia by .


</doc>
<doc id="34351" url="https://af.wikipedia.org/wiki?curid=34351" title="Dagda">
Dagda

Dagda (Duits:"Dagden") is 'n dorp in die ooste van Letland.


</doc>
<doc id="34352" url="https://af.wikipedia.org/wiki?curid=34352" title="Grocott's Mail">
Grocott's Mail

Grocott's Mail is die oudste oorlewende onafhanklike koerant in Suid-Afrika en word twee maal per week in Grahamstad in die Oos-Kaap uitgegee. Die koerant het van sy oorname van die "Grahamstown Journal" in 1920 tot in 1965 daagliks verskyn sodat Grahamstad, naas Queenstown, die laaste Suid-Afrikaanse plattelandse nedersetting met 'n eie dagblad was.

Die koerant is in 1870 gestig, maar die "Grahamstown Journal", wat in Desember 1831 gestig en later ook as dagblad verskyn het, is in 1920 by "Grocott's Mail" ingelyf, waarna dit 45 jaar lank daagliks as Grocott's Daily Mail verskyn het. Vandag is "Grocott's Mail" een van net twee koerante wat weekliks of tweeweekliks in Grahamstad uitgegee word, hoewel al die Oos-Kaapse koerante ook te koop is binne 'n uur of wat ná hulle verskyning in Port Elizabeth of Oos-Londen.

Die stigter van die koerant was Thomas Henry Grocott, wat in Liverpool gebore en getoë is en 10 jaar lank daar by die "Liverpool Mail" gewerk het van Mei 1854. In 1864 was ene mnr. R.W. Murray van die "Great Eastern Star" op besoek aan Engeland waar hy vir Grocott 'n betrekking by sy koerant op Grahamstad aangebied het. Grocott het die aanbod aanvaar en etlike jare lank by die "Eastern Star" gewerk.

In 1869 het Grocott 'n vennootskap gesluit met J.V. O'Brien, maar dit het skaars 'n jaar gehou. Daarna het Grocott sy eie drukkery aan Kerkplein by Hoogstraat 52 opgerig, wat vandag die plaaslike Woolworths huisves.

Op 11 Mei 1870 druk hy die eerste uitgawe van die weeklikse "Grocott's Free Paper", ondanks die ses koerante (waaronder die "Grahamstown Journal") wat toe reeds in die stad verskyn het. In die eerste uitgawe skryf die uitgewer: "Today we present the public with the first copy of GROCOTT’S FREE PAPER which will be published every Wednesday, and distributed freely all over the City, on the morning market, and in several Frontier Towns. We merely ask you to accept it, read the Advertisements, and then make large purchases."

Kort daarna is stoomkrag bekend gestel, wat dit moontlik gemaak het vir die koerant om van 2 Januarie 1872 elke Dinsdag as "Grocott's Penny Mail" te verskyn, soos vandag weer die geval is. Teen die begin van 1875 is die koerant deur die hele destydse Kaapkolonie, die Vrystaat en Transvaal versprei en het hy selfs intekenare gehad wat sendelinge was op Kuruman, Bamangwato en tot oor die Zambezi. Dit het in daardie dae die leuse "Vryheid en vooruitgang" aangeneem. In Julie 1882 het die koerant drie maal per week begin verskyn en was die eerste in die land wat vervolgverhale gepubliseer het. In Augustus dieselfde jaar het Grocott meegehelp aan die stigting van die Nasionale Persunie, waarna jy van 1902 tot en met sy dood in 1912 voorsitter was.

Teen die vorige eeuwisseling het Grocott se seun, William Ellington Grocott, hom by die firma aangesluit en hom toegespits op boeke en skryfbehoeftes.

Die koerant het 'n opbloei tydens die jare van die Tweede Vryheidsoorlog beleef met die jongste toerusting, 'n redakteur (A. Wadds Wright) wat voorheen by die Londense Times gewerk en 'n fyn aanvoeling vir uitleg gehad het en die uitbreek van die oorlog. Die koerant het tot vyf uitgawes per nag gedruk om te verseker die jongste oorlogsnuus was beskikbaar. 'n Stoomfluitjie is op die perseel se dak aangebring om lesers te laat weet die jongste uitgawe is beskikbaar.

Tydens die oorlog het die koerant, buiten die daaglikse uitgawe, ook 'n weeklikse oorlogsopsomming uitgegee met telegraafberigte van sy 18 oorlogsmedewerkers.

In 1905 het 'n brand die winkel aan die voorkant van die perseel in puin gelê, maar nie na die drukkery aan die agterkant versprei nie. Die winkel is die volgende jaar herbou en meer as 'n eeu later is dieselfde vloer, kabinette met glasdeure, rakke en vensters steeds in die winkel te sien.

Die Eerste Wêreldoorlog het weereens 'n oplewing meegebring toe die koerant aangegroei het tot agt bladsye. Die koerant het 'n ruk lank twee pennies gekos. Daarom moes die "Penny" in die naam laat vaar word.

In 1920 het Grocott and Sherry die "Grahamstown Journal" uitgekoop en die twee uitgewerye het besluit dat hulle, ondanks die naoorlogse papiertekort, sou aanhou om 'n dagblad uit te gee en daarom het Grocott's Mail elke dag begin verskyn – soos voor die samesmelting die geval met die "Journal" was.

Weens die koms van die radio, wat 'n onmiddellike nuusbron geword het, het die koerant tydens die Tweede Wêreldoorlog nie nodig gehad om dikker uitgawes te publiseer nie. In 1965 word dit weer tweeweekliks.

Tydens die dekade na 1990 het die onderneming noustrop getrek en is die skryfbehoefte-en-boekwinkel gesluit. Die maatskappy het Rhodes-universiteit in 2003 genader met die oog op oorname omdat die eienaar wou verseker dit bly in plaaslike besit bly, ondanks aanbiedinge van nasionale mediagroepe. So word Grocott and Sherry op 1 September 2003 die David Rabkin Project for Experiential Journalism.

Die nuwe eienaars spits hulle daarop toe dat die koerant gemeenskapsgerig bly, pleks van 'n studentekoerant, hoewel tot 70 studente jaarliks eerstehands leer van regverdigheid, spertye en beriggewing. Die doel van die inisiatief is om te verseker dat "Grocott's Mail" lewenskragtig bly en ook dien as werktuig vir die onderrig van joernalistiek aan die universiteit, wat 'n wêreldberoemde skool vir joernalistiek en mediastudies het. Die onderneming is die eerste van sy aard in Suid-Afrika, maar dit is ook in die dorp Columbia in die Amerikaanse deelstaat Missouri gedoen waar 'n soortgelyke koerant reeds die afgelope meer as 90 jaar verskyn.





</doc>
<doc id="34354" url="https://af.wikipedia.org/wiki?curid=34354" title="Evening Post">
Evening Post

Evening Post was 'n aandblad in Port Elizabeth van 1950 tot die sluiting van die koerant einde 2000 (die aankondiging is op 17 Oktober 2000 gedoen), enkele maande na die viering van sy vyftigjarige bestaan in Mei daardie jaar.

Die rede vir die sluiting was verliese en 'n afname in verkope sowel as reklame-inkomste. Soos Ric Wilson, uitvoerende redakteur van Johnnic Publishing se Port Elizabethse koerante met sy aftrede opgemerk het: "Die koerant was die slagoffer van 'n oorverhandelde mark en die mislukte poging om dit te herposisioneer as 'n koerant wat uitsluitlik op die swart mark gerig was. Ons het tereg 'n gaping in die mark raakgesien, maar op daardie tydstip, op hierdie plek, was daar nie 'n mark in die gaping nie, en die sirkulasie het afgeneem en die advertensies daarmee saam."

Die eerste redakteur was John Sutherland, wat die grondslag gelê het vir die beginsels van regverdigheid en vryheid wat die koerant regdeur die apartheidsera voorgestaan het. Die "Evening Post" was die eerste vername koerant in die land wat 'n swart, vroulike redakteur, Lakela Kaunda, aangestel het. Sy het die koerant tot begin Oktober 2000 toe sy 'n pos as hoof van pres. Thabo Mbeki se kommunikasiekantoor aanvaar het. 

Die koerant het sy fokus in die jare negentig verander na Port Elizabeth se ontluikende swart mark, maar Johnnic Publishing het dit in 2000 gesluit toe die eksperiment tot verliese aan inkomste sowel as lesers gelei het. Sestien maande later, op Woensdag 13 Maart 2002 het Johnnic Publishing 'n weeklikse bylaag tot "The Herald" en losstaande publikasie, "Ilizwi", van stapel laat loop.

Die "Evening Post" se sirkulasie was sowat 25 000 ten tyde van sy sluiting.




</doc>
<doc id="34355" url="https://af.wikipedia.org/wiki?curid=34355" title="Grahamstown Journal">
Grahamstown Journal

Die Grahamstown Journal was 'n baanbrekerskoerant in Grahamstad wat in die volksmond as die "Setlaarsbybel" bekend gestaan het.

Die koerant is in Desember 1831 opgerig, het later daagliks verskyn, maar het in 1920 met "Grocott's Mail" saamgesmelt, wat tot in 1965 daagliks as "Grocott's Daily Mail" uitgegee is.



</doc>
<doc id="34356" url="https://af.wikipedia.org/wiki?curid=34356" title="Oosterlig">
Oosterlig

Oosterlig was 'n dagblad in Port Elizabeth wat deur Naspers uitgegee is.

Die koerant is in 1937 gestig, maar op 1 Mei 1993 as Oos-Kaapse uitgawe by "Die Burger" ingelyf. Hoewel "Oosterlig" se sirkulasie nooit veel meer as 10 000 was nie, het die Oos-Kaapse uitgawe van "Die Burger" dit reggekry om sowat twee keer meer koerante te verkoop. Waar "Die Burger" se sirkulasie in 1990 sowat 90 000 was en dié van "Oosterlig" 9 000, was die gesamentlike sirkulasie van die Wes-Kaapse en Oos-Kaapse uitgawes van die verenigde koerant in 2007 91 665, hoofsaaklik weens die uitwerking van "Die Son", wat in die Wes-Kaap met "Die Burger" om lesers meeding.

Vanaf 20 Julie 2018 is die frekwensie waarteen die gedrukte weergawe van "Die Burger" (Oos-Kaap) verskyn het, verander van ses dae per week tot net een, naamlik Vrydae. Die laaste Saterdag-uitgawe van "Die Burger" (Oos-Kaap) sou op Saterdag 14 Julie verskyn en die laaste Maandag- tot Donderdag-uitgawe van 16 tot 19 Julie. Die volle uitgawes sou wel as e-koerante agter Netwerk24.com se betaalmuur beskikbaar wees. 

Esmaré Weideman, hoof van Media24, het op 13 Junie 2018 in 'n verklaring gesê: "Die meeste van ons koerante vaar goed, maar in die Oos-Kaap – waar adverteerders toenemend die reikwydte van ons sterk portefeulje gemeenskapskoerante verkies – is dit ongelukkig nie meer volhoubaar om Die Burger se Oos-Kaapse streeksuitgawe met sy betreklik lae sirkulasie in die huidige gedrukte formaat uit te gee en oor so ‘n groot streek te versprei nie."

Sy het terselfdertyd die versekering gegee dat die maatskappy nie van plan was om "Die Burger" aan die provinsie te onttrek nie en dat die Wes-Kaapse uitgawe van die koerant "finansieel gesond" is en nie deur die frekwensieverandering van die Oos-Kaapse uitgawe geraak word nie.



</doc>
<doc id="34357" url="https://af.wikipedia.org/wiki?curid=34357" title="Daily Sun">
Daily Sun

Daily Sun is verreweg die grootste dagblad in Suid-Afrika met 'n geouditeerde sirkulasie in 2008 van 513 291. Die uitgewer is Media24, 'n volfiliaal van Naspers.

Die koerant word hoofsaaklik in Gauteng, Limpopo, Mpumalanga en Noordwes versprei, maar is ook in al die ander provinsies beskikbaar. In KwaZulu-Natal word die koerant gedruk en versprei deur The Natal Witness, 'n volfiliaal van Media24, wie se vernaamste koerante "The Witness" en "Ilanga" is.

"Daily Sun" is gemik op lesers in en om Suid-Afrika se groot stedelike gebiede. Hierdie lesers is oorwegend swart, geletterd in Engels met min opvoeding op hoërskoolvlak, en is werkers die ekonomiese kern van Suid-Afrika.





</doc>
<doc id="34359" url="https://af.wikipedia.org/wiki?curid=34359" title="Daily News">
Daily News

Daily News is 'n middagblad in Durban wat deur Independent News & Media uitgegee word.

Die koerant het van sy ontstaan in 1878 as tweede dagblad in die land naas die "Cape Times" as die "Natal Mercantile Advertiser" bekend gestaan. Die naam het later "Natal Advertiser" (in Augustus 1937), "Natal Daily News" en uiteindelik "Daily News" geword.

Net soos die ander groot koerante van Independent News & Media het die "Daily News" se sirkulasie die afgelope 40 jaar gedurig gedaal, van meer as 100 000 in 1973 tot sowat 50 000 in 2008. "The Mercury", die maatskappy se oggendblad in Durban, se sirkulasie het gedaal van 78 000 in 1973 tot 40 000 in 2008.





</doc>
<doc id="34360" url="https://af.wikipedia.org/wiki?curid=34360" title="The Witness">
The Witness

The Witness (vroeër die "Natal Witness") is een van die oudste bestaande koerante in Suid-Afrika en het op 27 Februarie 1846, minder as 'n jaar ná die oudste koerant wat tans daagliks uitgegee word, "The Herald", die eerste keer in Pietermaritzburg die lig gesien. Die eerste uitgewer van die koerant was David D. Buchanan.

"The Witness" verskyn sedert Januarie 1881 daagliks, kort ná die "Cape Times" (1876) en "Daily News" (1878), destyds die "Natal Mercantile News".

Naspers het in 2000 'n 50%-aandeel in die uitgereikte kapitaal van die Natal Witness van die Craib-familie gekoop wat die koerant al van 1942 af beheer het. In Julie 2010 het Media24 'n ooreenkoms onderteken om ook die oorblywende 50% van The Natal Witness Printing and Publishing Company, die beheermaatskappy van die Witness, te bekom.

Die filiaal druk en versprei 'n hele aantal koerante. Dit sluit, buiten die "Witness" self, titels soos "Echo", "The Mirror", "Village Talk" en "Greytown Gazette" in. "UmAfrika" was 'n weeklikse halfblad Zoeloe-koerant wat die laaste maal op Vrydag 7 Junie 2013 verskyn het.

"The Witness" verskyn van Maandag tot Vrydag. "Weekend Witness" verskyn Saterdae en word oral deur die provinsie versprei, insluitend Durban en langs die kus. "Weekend Witness" beloop 36 tot 48 breë blaaie en sluit in nuus, kommentaar, sport, persoonlike geldsake, vermaak en eiendom.

Die filiaal wat "The Witnes" druk, bestuur en versprei ook Suid-Afrika se oudste swart koerant, "Ilanga", wat met gemiddelde verkope van 107 102 (tweede kwartaal 2013) elke Maandag en Donderdag die naasgrootste koerant in KwaZulu-Natal is. "Ilanga" word in Zoeloe gedruk en dwarsdeur die provinsie asook in Gauteng versprei en het 'n leserstal van meer as 500 000.

Die Gautengse "Daily Sun" word nou ook deur "The Witness" in KwaZulu-Natal gedruk en versprei.

"The Witness" se sirkulasie het met byna 17% sedert die vroeë jare tagtig tot 'n hoogtepunt van 24 500 toegeneem, maar in die tweede kwartaal van 2013 teruggesak tot 17 908, vergeleke met 19 275 in die ooreenstemmende tydperk in 2012.





</doc>
<doc id="34361" url="https://af.wikipedia.org/wiki?curid=34361" title="Daily Voice">
Daily Voice

Daily Voice is 'n ponieformaat-dagblad wat sedert Maart 2005 in Kaapstad deur Independent News & Media uitgegee word as teenvoeter vir Media24, die Naspers-filiaal, se hoogs geslaagde "Die Son" en "Cape Son". Die koerant maak gebruik van 'n mengeltaal wat uit Kaapse Afrikaans en Engels bestaan, hoewel daar afsonderlike Afrikaanse en Engelse uitgawes is. "Die Son" het 'n dagblad geword kort na die verskyning van "Daily Voice".




</doc>
<doc id="34364" url="https://af.wikipedia.org/wiki?curid=34364" title="Botshabelo">
Botshabelo

Botshabelo is 'n nedersetting wat in 1968 deur die apartheidsregering geskep is. Dit is sowat 55 km oos van Bloemfontein geleë en het 'n hoofsaaklik Sothosprekende bevolking (in teenstelling met die nabygeleë Thaba Nchu wat hoofsaaklik Tswana-inwoners het). Botshabelo het 'n bevolking van 181 712 in 2011 gehad, en vorm deel van die Mangaung Metropolitaanse Munisipaliteit. Die N8 nasionale pad gaan naby Botshabelo verby.



</doc>
<doc id="34365" url="https://af.wikipedia.org/wiki?curid=34365" title="Mangaung">
Mangaung

Mangaung kan na een van die volgende verwys:



</doc>
<doc id="34371" url="https://af.wikipedia.org/wiki?curid=34371" title="Rand Daily Mail">
Rand Daily Mail

Die Rand Daily Mail was 'n Johannesburgse oggendblad van 1902 tot 1985 en word algemeen gereken as die grootste teenstander in die Suid-Afrikaanse pers van die destydse regering.

Die koerant is gestig deur Henry Freeman Cohen, met Edgar Wallace as eerste redakteur. In 1904 neem die Johannesburgse mynmagnaat Abe Bailey die koerant oor en in 1906 word die "Sunday Times" bekend gestel. Die "Rand Daily Mail" het in 1910 in samewerking met die "Cape Argus" en "Cape Times" 'n vennootskap met die nuusagentskap Reuters gesluit om 'n plaaslike nuusagentskap te begin. Die het in 1915 die "Transvaal Leader" geabsorbeer.

Die "Rand Daily Mail" was die eerste koerant in Suid-Afrika wat die probleme van swart mense aangespreek het en het baie van die skandale ontrafel waarin die destydse Apartheidsregering hom bevind het. Die grootste hiervan was die sogenaamde Inligtingsdebakel wat op 3 November 1978 deur die koerant aan die lig gebring is toe die "Mail" berig het dat regeringsfondse gebruik is om die "Washington Star" uit te koop en "The Citizen" te begin. Selfs in 1960 met die slagting by Sharpeville was dit die "Mail" wat die storie gebreek het en die koerant was ook die eerste wat die toestande in Suid-Afrikaanse tronke rugbaar gemaak het.

Die "Mail" se ondergang het begin toe 'n strategie ingevoer is om meer welgestelde (in daardie dae meesal wit) en vroulike lesers te lok, laasgenoemde omdat hulle kwansuis die grootste inspraak in huishoudelike aankope gehad het. Die strategie het egter klaaglik misluk, die koerant het geld begin verloor en ten einde die South African Associated Newspapers van ondergang te red, is die "Mail", op aandrag van die Anglo-American Corporation, wat 'n meerderheidsaandeel in S.A.A.N. besit het, op 30 April 1985 gesluit. Hy het toe meer as twee derdes swart lesers gehad, nie 'n baie aantreklike mark vir adverteerders tydens die apartheidsera nie.

Van die beroemde redakteurs wat by die "Mail" betrokke was, was Allister Sparks, Laurence Gandar en Raymond Louw. Na die sluiting van die "Mail" het verslaggewers soos Irwin Manoim en Anton Harber die "Weekly Mail" begin, wat tans bekend staan as die "Mail & Guardian". 'n Ander voortvloeisel uit die "Mail" was "Business Day", wat ook deur oudpersoneellede van die "Mail" begin is.

By S.A.A.N. was die hoofgebruikers van die maatskappy se produksie-, bestuurs-, sirkulasie- en advertensieafdeling die "Mail", "Sunday Times" en "Sunday Express". Koste is aan elke koerant toegewys op grond van hulle gebruik van die geriewe, maar die koste wat aan die "Mail" toegesê is, is geheel en al verkeerd bereken. Met die sluiting van die "Mail" op 30 April 1985 was die maatskappy se oortrokke rekening R10 miljoen. Slegs 'n maand later, sonder die "Mail" om die verkeerd berekende en oorskatte koste aan sy kant te absorbeer, het die oortrokke rekening toegeneem tot R40 miljoen (met ander woorde die "Mail" het in werklikheid 'n aansienlike wins getoon) en is die maatskappy verplig om sy gebou en drukkerye te verkoop net om staande te bly.

Die sluiting het ook elders skade aangerig en 'n ernstige verskraling van mededinging in die dagbladpers teweeg gebring en die insameling en verspreiding van nuus gekniehalter.

Die "Mail" was die hoeksteen van 'n gedeelde nuusdiens wat saamgewerk het onder die benaming die South African Morning Newspaper Group, wat net 'n vereniging was omdat die koerante verskillende eienaars gehad het. Die "Mail" en sy vennote in die vereniging, die "Cape Times" in Kaapstad, "The Mercury" in Durban, die "Eastern Province Herald" (tans "The Herald") in Port Elizabeth en die "Daily Dispatch" in Oos-Londen het hulle nuusdienste saamgegooi wat al die koerante in staat gestel het om toegang te hê tot alle verslaggewers – tussen 250 en 300 – se werk.

Die "Mail" het 'n reuse-bydrae gelewer, deels omdat dit in die land se grootste stad geleë was, waar die meeste van die nuus gebeur het. In 'n stadium het die "Mail" een storie gebruik van die "Cape Times" vir elke 14 "Mail"-stories wat die "Cape Times" gebruik het. Vir die kleiner dagblaaie was die verhouding een tot 22.

Skielik, met die sluiting van die "Mail", was die groot nuusgaarder en -verspreider weg en het die kuskoerante gesukkel om hulle vorige standaard te handhaaf. Die Suid-Afrikaanse Persagentskap (Sapa) het net so swaar gekry, want dit tree op 'n koöperatiewe grondslag op deur nuus in te samel van al die koerante wat daaraan behoort en dit dan weer na al die ander te versprei. Sapa het sy grootste nuusbydraer verloor.

Selfs die Afrikaanse pers het gekla oor die sluiting van die "Mail", want hulle het elke uitgawe van die "Mail" verslind vir storie-idees oor hoe hulle die opposisie kon aanval. Skielik was die bron iets van die verlede. Maar dit was nie die enigste Afrikaners wat die koerant gelees het nie. 21% van sy lesers was Afrikaanssprekendes wat die koerant gelees het, want, soos hulle aan Raymond Louw, oudredakteur, gesê het: "Ons glo nie alles wat die regering vir ons vertel nie; ons wil weet wat aangaan en ons wil ook weet wat die ander kant dink." Buitelandse korrespondente het met die hande in die hare gesit oor die verlies van 'n betroubare bron vir hulle verslae oor wat in Suid-Afrika gebeur.

Daar is al gesê die "Mail" het gepreek vir die bekeerdes, maar dit was onwaar, want deur die Morning Group, Sapa, buitelandse korrespondente en onregstreeks deur die Afrikaanse pers het die koerant 'n ontsaglike groot groep lesers gehad. Daar was ook baie "onbekeerde" lesers, waarvan talle sakelui maar ook uit ander dele van die samelewing, wat nie met die koerant se politieke standpunt saamgestem nie, maar dit wel gelees het omdat hulle 'n oggendblad nodig gehad om vir hulle te vertel wat in die wêreld gebeur. Dit was voor die dae van televisie in Suid-Afrika en ook voor die bekendstelling van "The Citizen" as enigste ander Engelstalige, Johannesburgse oggendblad in 1976.

Twee Amerikaanse akademici, professor in joernalistieke studies John C. Merrill en medeprofessor Harold A. Fisher, het die "Mail" in 1980 ingesluit by hulle lys van die wêreld se 50 voorste dagblaaie.

Die "Mail" se sirkulasie was 144 284 in 1973 en 109 819 in 1982, steeds naas "The Star" met 178 975 in daardie jaar die grootste dagblad in die land.





</doc>
<doc id="34376" url="https://af.wikipedia.org/wiki?curid=34376" title="Kruiptrekker">
Kruiptrekker

'n Kruiptrekker is 'n voertuig met rusperbande, byvoorbeeld 'n tenk of 'n stootskraper.


</doc>
<doc id="34377" url="https://af.wikipedia.org/wiki?curid=34377" title="Ouagadougou">
Ouagadougou

Ouagadougou (uitgespreek /ˌwɑːɡəˈduːɡuː/) is die hoofstad en grootste stad van Burkina Faso, asook die administratiewe, kommunikasie, kulturele en ekonomiese sentrum van dié land. Die stad se naam word dikwels verkort na "Ouaga" en die inwoners word "ouagalais" genoem. Die spelling van die naam "Ouagadougou" is afgelei van die Franse spelling algemeen in die voormalige Franse kolonies in Afrika. As die Engelse ortografie gebruik was (soos in Ghana of Nigerië), sou die spelling "Wagadugu" gewees het.

Ouagadougou se primêre nywerhede is voedselverwerking en tekstiel. Dit word bedien deur 'n internasionale lughawe, met spoorverbindings na Abidjan in die Ivoorkus. Daar is geen spoordiens na Kaya nie. Daar is 'n teerpad na Niamey, Niger, suid na Ghana, en na die suidweste tot in die Ivoorkus. Ouagadougou was die perseel van Ouagadougou se Groot Mark, een van die grootste markte in Wes-Afrika, wat afgebrand het in 2003 maar sedertdien heropen het. Ander besienswaardighede sluit in die Nasionale Museum van Burkina Faso, die Moro-Naba Palace (plek van die Moro-Naba seremonie), die Nasionale Museum van Musiek en 'n paar handwerkmarkte.


</doc>
<doc id="34378" url="https://af.wikipedia.org/wiki?curid=34378" title="Miami">
Miami

Miami is die tweede grootste stad van die deelstaat van Florida ná Jacksonville. Dit is 'n belangrike handel-, vervoer- en nywerheidssentrum. Miami lê in die suidoostelike deel van Florida, tussen die Florida Everglades en die Atlantiese Oseaan. Dit het 'n bevolking van 417 650 (grootstadsgebied: 5 564 635) in 2013 gehad.

Die naam Miami kom van die Tequesta woord "Mayami", wat "soet water" beteken.




</doc>
<doc id="34381" url="https://af.wikipedia.org/wiki?curid=34381" title="Ludwig Wittgenstein">
Ludwig Wittgenstein

Ludwig Josef Johann Wittgenstein (26 April 1889 – 29 April 1951) was 'n Oostenrykse filosoof wat hoofsaaklik in logika, die filosofie van wiskunde, die geestesfilosofie en die taalfilosofie gewerk het. Hy het aansienlike invloed op die 20 eeuse filosofie gehad, veral in die analitiese stroming, waarin hy as een van die groot geeste beskou word.

Voor sy afsterwe op 62 jarige ouderdom was die enigste boek-lengte stuk wat hy geskryf het die "Tractacus Logico-Philosophicus", en sy "Philosophische Untersuchungen" ("Filosofiese Ondersoeke") is kort na sy dood gepubliseer. Beide hierdie werke word hoog aangeslaan in analitiese filosofie, al is daar 'n duidelik verskil tussen die 'vroeë' en 'latere' Wittgenstein en die "Ondersoeke" 'n breking met die filosofie in die "Tractacus" is.

Alhoewel verskeie van sy skryfstukke en lesings sedert sy dood die lig gesien het, het Wittgenstein net een filosofiese boek in sy leeftyd gepubliseer, die "Tractatus Logico-Philosophicus" in 1921. Sy vroeë filosofie dra die invloed van Arthur Schopenhauer, en die nuwe stelsels van logika wat voorgestel was deur Bertrand Russell en Gottlob Frege. Hy neem ook baie vanuit die werk van Immanuel Kant, veral in verband met transendentaliteit, d.w.s. die feit dat dit blyk dat alle mense dieselfde struktuur vir hulle verstand het en dat ons kan berede oor die mensdom as a geheel in terme van hierdie soortgelykhede. Die "Tractatus" dring aan op vreeslike streng maatreëls vir 'n stelling om sinvol beskou te word, en met dié maatreëls probeer Wittgenstein wys dat alle diep filosofiese probleme óf sinneloos is óf in beginsel onbespreekbaar is: in sy woorde, "waarvan mens nie kan praat nie, daarvoor moet mens swyg". Hy het geglo dat die "Tractatus" al die probleme van filosofie oplos, en dus laat vaar hy sy studies en werk toe as 'n wiskunde-onderwyser, 'n tuinier by 'n klooster, en as 'n mede-argitek vir sy suster se huis in Wene. Na 'n paar jaar begin hy insien dat sy vorige werk nie so beslissend is soos wat hy geglo het nie, en keer hy terug na Cambridge, waar hy 'n doktorsgraad ontvang vir die "Tractatus" en 'n pos as dosent neem. Mettertyd verander of verwerp hy baie van sy vorige posisies, en ontwikkel hy 'n nuwe metodologie asook 'n filosofie van taal, wat beskryf word in die na-doodse "Filosofiese Ondersoeke".

Nadat hy na Cambridge terugkeer begin Wittgenstein om vreeslik hard te werk aan sy nuwe metodiek, en skryf ongeveer 30 000 bladsye se materiaal wat hy in verskeie ongepubliseerde manuskripte in organiseer, waarvan baie intussen in verskeie volumes uitgerig is. Tydens sy "middel werk" in die 1920's en 1930's was hy veral besig om posisies van filosofiese perfektionisme, soos sy eie vroeër filosofie, op verskillende maniere aan te val. Hy publiseer net een artikel uit hierdie werk uit, "Remarks on Logical Form" ("Opmerkings oor Logiese Vorm"), maar het amper onmiddellik daarna dié stuk verwerp as iets waardeloos. Wittgenstein word mettertyd gefrustreer deur die feit dat ander filosowe sy werk verkeerdeliks weergee as gevolg van gesprekke wat hulle met hom voer, en skryf 'n kort brief aan die joernaal "Mind" waarin hy vra dat niemand sy nuwe posisies bespreek nie totday hy self reg was om hulle te publiseer. Op die ou end publiseer hy niks verder tydens sy leeftyd nie.

Die "Blou Boek" van notas wat hy aan sy klas ter Cambridge tydens 1933–1934 dikteer word nooit gepubliseer nie, maar bevat verskeie aanduidings van die nuwe rigting wat Wittgenstein sou neem , en word deesdae gereeld gelees as 'n draaipunt in sy taalfilosofie.



</doc>
<doc id="34384" url="https://af.wikipedia.org/wiki?curid=34384" title="Alfred Nobel">
Alfred Nobel

Alfred Bernhard Nobel (geb. 21 Oktober 1833 in Stockholm, Swede – † 10 Desember, 1896, Sanremo, Italië) was 'n Sweedse chemikus, ingenieur, uitvinder, wapenvervaardiger en die uitvinder van dinamiet. Hy was die eienaar van Bofors, wat hy van ’n produsent van hoofsaaklik yster en staal tot 'n vername wapenvervaardiger uitgebou het. In sy testament het hy bepaal dat sy beduidende fortuin gebruik moes word om die Nobelpryse tot stand te bring. Die sintetiese element nobelium is ook na hom genoem.

Nobel was die derde seun van Emmanuel Nobel (1801-1872) en Ahlsell Nobel (1805-1889). Sy vader het uit 'n baie arm boerefamilie gekom, maar deur harde werk as militêre ingenieur roem verwerf. 

Alfred Nobel is op 21 Oktober 1833 gebore. In 1842 het hy en sy gesin na Sint Petersburg verhuis waar sy pa (die uitvinder van laaghout) 'n seemyn-fabriek gestig het. Alfred het daar chemie gestudeer onder leiding van prof. Nikolay Zinin. In 1859 is die bestuur van die fabriek aan die tweede seun, Ludvig Nobel (1831-1888), toevertrou wat dit baie uitgebrei het. 

Alfred het met sy pa na Swede teruggekeer nadat die familiesaak bankrot gespeel het en hom aan die studie van plofstowwe gewy, veral die veilige vervaardiging van nitrogliserien (wat in 1847 deur Ascanio Sobrero uitgevind is, een van sy medestudente aan die Universiteit van Torino). Verskeie ontploffings het plaasgevind by die fabriek op die landgoed Heleneborg in Stockholm, Swede, wat aan die familie behoort het; een van die ontploffings, in 1864, het tot die dood van Alfred se jonger broer Emil en verskeie ander werkers gelei. 'n Maand later het Emmanuel Nobel 'n beroerte gekry en verlam geraak.

Uiteindelik, in 1866-1867, het Alfred Nobel die probleem rakende die beveiliging van die plofstof opgelos. Aangesien nitrogliserien 'n hoogs onstabiele vloeistof is, het hy sekere absorberende materiaal daarby gevoeg en sodoende die veilige berging en vervoer daarvan moontlik gemaak. Om die mengsel te laat ontplof, het egter 'n spesiale slagdoppie vereis. Die nuwe vorm van nitrogliserien is dinamiet ('krag' in Grieks: "dynamis") genoem. 

Die grondslag van die Nobelprys is in 1895 gelê toe Alfred Nobel sy testament geskryf en die meeste van sy besittings vir die stigting daarvan nagelaat het. Sedert 1901 het die prys mans en vroue vereer vir hul uitstaande bydraes tot die fisika, chemie, geneeskunde, literatuur en vir vredeswerk.

Die plofstof dinamiet het aan sy uitvinder 'n fortuin besorg. Deur die Nobelpryse wat toegeken moes word, onder meer vir die bevordering van vrede, het die man wat een van die dodelikste oorlogswapens uitgevind het, gehoop om 'n bydrae te lewer tot internasionale vrede en begrip.

Hoewel Nobel ongetroud gebly het, het sy biograwe aangedui dat hy in sy lewe minstens drie liefdesverhoudings gehad het.




</doc>
<doc id="34385" url="https://af.wikipedia.org/wiki?curid=34385" title="Giora Epstein">
Giora Epstein

Brigadier-generaal Giora "Hawkeye" Epstein (Hebreeus: גיורא אפשטיין‎) (gebore 20 Mei 1938 in Negba) is 'n afgetrede Israel Lugmag generaal wat volgens beskikbare inligting meer straalvliegtuie afgeskiet het as enige ander vlieënier in die Arabies-Israel konflikte.

Epstein het 17 straalvliegtuie, almal Egipties, afgeskiet. Die algemeen aanvaarde wêreldrekord (""ace of aces"") vir straalvliegtuig teen straalvliegtuig gevegte is 21, deur Nikolay Sutyagin.

Epstein was 'n aktiewe Israel Lugmag vlieënier van 1963 tot 1998, toe hy afgetree het. Hy het soos baie afgetrede Israel Lugmag vlieëniers, daarna vir die El-Al lugdiens gewerk.

Epstein sluit aan by die Israel Weermag in 1956 tydens die Suez-oorlog. Hy word nie toegelaat tot die vliegskool nie, weens 'n hartdefek en word as 'n valskermsoldaat opgelei. Epstein verlaat die weermag in 1959. Twee jaar later doen hy weer aansoek by die vliegskool.
Na hy aanvaar is begin hy met vlieënieropleiding. Weens sy besonder goeie sigvermoë word hy die bynaam "Valkoog" gegee. Dit word beweer dat Epstein oor die vermoë beskik het om 'n vliegtuig vier en twintig myl ver te kon waarneem, ongeveer drie keer verder as die gemiddelde vlieënier.

Epstein se eerste vliegtuig skiet hy af op 6 Junie 1967 (gedurende die Sesdag-oorlog), toe hy 'n Egiptiese Soechoi-7 by El Arish afskiet. Gedurende die Uitputtingsoorlog in 1969-1970, skiet Epstein 'n MiG-17, nog 'n Soechoi-7 en twee MiG-21s af. Die res van die vliegtuie wat hy afskiet het was gedurende die 1973 Jom Kipoer-oorlog. Oor die verloop van drie dae (18-20 Oktober 1973), skiet hy 'n Mi-8 helikopter en agt vegvliegtuie: twee Soechoi-7s, twee Soechoi-20s en vier MiG 21s, af. Op 24 Oktober 1973, skiet Epstein nog drie MiG-21s af.

Agt van die oorwinnings behaal Epstein agter die kontroles van die Frans vervaardigde Mirage III, 'n delta vlerk vegvliegtuig wat ontwerp is as 'n onderskepvliegtuig. Sy nege ander oorwinnings was in 'n IAI Nesher, 'n Israeli-vervaardigde weergawe van die Mirage V.

Na die Yom Kippur-oorlog, ontvang Epstein die "Medal of Ideal", een van Israel se hoogste militêre eerbewyse. Hy was later die bevelvoeder van Mirage en Kfir eskaders. Epstein het missies in die F-16 gevlieg tot sy 60ste verjaarsdag. Na sy aftrede by die Israel Lugmag het hy as vlieënier vir die El-Al lugdiens gewerk.

Epstein was die primêre fokus van die ""Desert Aces"" episode van die History Channel se reeks "Dogfights". Die episode word die eerste keer uitgesaai op 10 Augustus 2007.



</doc>
<doc id="34386" url="https://af.wikipedia.org/wiki?curid=34386" title="Godigisel">
Godigisel

Godigisel (359 - 406) was koning van die Vandaalse Asdingen. Hy het veral bekend geword as die vader van Geiserik, wat 'n koninkryk gevestig het in Noord-Afrika.



</doc>
<doc id="34387" url="https://af.wikipedia.org/wiki?curid=34387" title="Isolezwe">
Isolezwe

Isolezwe is 'n Zoeloe koerant wat deur Independent News & Media besit word, en is die grootste dagblad in KwaZoeloe-Natal. Die koerant se webbladsy is ook die eerste Zoeloe nuusbladsy op die web.




</doc>
<doc id="34388" url="https://af.wikipedia.org/wiki?curid=34388" title="MySQL">
MySQL

MySQL is 'n oopbron databasisbestuurstelsel wat beskikbaar is vir feitlik elke moderne bedryfstelsel, en wat bindings het vir enige noemenswaardige programmeertaal. MySQL is ontwikkel deur die Sweedse maatskappy MySQL AB en is gratis beskikbaar, maar klante wat betaal vir "MySQL Enterprise" kry ondersteuning en allerlei voordele. Dit werk as 'n bediener wat toegang verleen aan verskeie gebruikers tot 'n aantal databasisse.

MySQL AB is in 2008 deur SUN Microsystems gekoop. In 2010 koop Oracle op hulle beurt vir SUN Microsystems uit.

MySQL is die Databasis komponent van LAMP, en word dikwels saam met PHP gebruik om die databasis van 'n webbladsy te berg. 



</doc>
<doc id="34391" url="https://af.wikipedia.org/wiki?curid=34391" title="Kgalema Motlanthe">
Kgalema Motlanthe

Petrus Kgalema Motlanthe (gebore 19 Julie 1949) is 'n Suid-Afrikaanse politikus, voormalige President en Adjunkpresident van Suid-Afrika, voormalige vakbondleier, lid van die Parlement en Adjunkpresident van die regerende African National Congress (ANC). Op 23 September 2008, ná die bedanking van President Thabo Mbeki, het die ANC bevestig dat Motlanthe hul voorkeurkandidaat is om Mbeki as president te vervang tot en met die 2009-verkiesing. Op 25 September 2008 is hy ingevolge die Grondwet van Suid-Afrika deur die Parlement verkies tot President van Suid-Afrika en deur hoofregter Pius Langa ingesweer tot die amp.

Motlanthe is op 19 Julie 1949 in Alexandra, Johannesburg gebore, die seun van 'n mynwerker
en die jongste van 13 kinders. Hy het in Alexandra sowel as Meadowlands, Soweto groot geword.

In sy jeug is Motlanthe beïnvloed deur die denke van die swartbewussynsbeweging.

In die 1970's, terwyl hy vir die Johannesburgse Stadsraad gewerk het, het hy by die ANC se gewapende vleuel, Umkhonto we Sizwe, aangesluit waar hy deel was van 'n eenheid wat nuwe lede moes werf. Die eenheid het later opdrag ontvang om op sabotasie te fokus. Motlanthe en Stan Nkosi was verantwoordelik vir implementering van dié funksie in Suid-Afrika. Die eenheid was ook verantwoordelik vir die smokkel van MK soldate in en uit die Republiek deur Swaziland (nou eSwatini).

Op 14 April 1976 is Motlanthe en Nkosi in hegtenis geneem en vir elf maande in John Vorster Square in Johannesburg aangehou. In 1977 is hy skuldig bevind op drie aanklagte van terrorisme en tot tien jaar gevangenis straf gevonnis wat hy tussen 1977 en 1987 op Robbeneiland uitgedien het. 

Na sy vrylating in 1987 het Motlanthe vir die National Union of Mineworkers (NUM) gewerk waar hy in bevel van opvoeding was. Ná die ontbanning van die ANC in 1990 het Motlanthe Voorsitter van die ANC in die PWV streek geword. In 1992 is hy verkies tot Sekretaris-Generaal van die NUM, en in 1997 is hy verkies tot Sekretaris-Generaal van die ANC om Cyril Ramaphosa te vervang.

Op die ANC se 52ste Nasionale Kongres in Polokwane in Desember 2007 is Motlanthe verkies tot Adjunkpresident van die ANC. In Julie 2008 is hy aangestel as Minister in Die Presidensie van die Republiek van Suid-Afrika. Op 25 September 2008 is hy deur die Parlement verkies tot President van Suid-Afrika. Motlanthe het 269 stemme verwerf teenoor Joe Seremane van die Demokratiese Aliansie wat 50 stemme behaal het. 41 bedowe stembriewe is uitgebring. Hy is dieselfde dag deur hoofregter Pius Langa ingesweer tot die amp.

In opvolging tot die leierstryd in die ANC (en dus ook "de facto" die President van Suid-Afrika) is Motlanthe op 9 Mei 2009 vervang deur Jacob Zuma, maar weer aangestel as Adjunkpresident in die kabinet van president Zuma tot 26 Mei 2014, toe hy amptelik afgetree het.

Hy is getroud en het twee dogters en 'n seun.



</doc>
<doc id="34395" url="https://af.wikipedia.org/wiki?curid=34395" title="Nasionale Vergadering van Suid-Afrika">
Nasionale Vergadering van Suid-Afrika

Die Nasionale Vergadering is die laerhuis van die Parlement van Suid-Afrika, geleë in Kaapstad, Wes-Kaap. Dit bestaan uit nie minder as 350 en nie meer as 400 parlementslede nie. Die helfte van die lede van die Nasionale Vergadering word vir vyf jaar op proporsionele grondslag van 'n nasionale lys verkies en die ander helfte van provinsiale lyste.

Die Speaker van die Nasionale Vergadering beklee die voorsitterstoel vir die vergadering.



</doc>
<doc id="34398" url="https://af.wikipedia.org/wiki?curid=34398" title="Villanueva de la Jara">
Villanueva de la Jara

Villanueva de la Jara is 'n munisipaliteit in die provinsie Cuenca in die Spaanse outonome gebied Kastilië-La Mancha.


</doc>
<doc id="34400" url="https://af.wikipedia.org/wiki?curid=34400" title="Kabinet">
Kabinet

Die regering van 'n land is gewoonlik die gesamentlike verantwoordelikheid van die president of eerste minister, en 'n groep ministers wat saam die kabinet vorm. Die ministers in die kabinet, gewoonlik die mees bekwame of senior parlementslede, word deur die regering se uitvoerende hoof – die president of eerste minister – gekies en aangestel. Hulle is deel van die uitvoerende arm van die regering.

Elke minister is verantwoordelik vir een of meer aspekte van die regering se spektrum, byvoorbeeld gesondheid, onderwys, finansies, landbou, waterwese, polisie en verdediging.

Die lede van die amptelike opposisie stel dikwels 'n skadukabinet saam, bestaande uit ministers wat hulle sou kies as hulle aan bewind kom.



</doc>
<doc id="34401" url="https://af.wikipedia.org/wiki?curid=34401" title="Microsoft">
Microsoft

Microsoft is 'n Amerikaanse en multinasionale sagteware maatskappy wat in 1975 gestig is deur Bill Gates en Paul Allen. Microsoft het prominent geword deur die MS-DOS bedryfstelsel vir die IBM-PC in die 1980's beskikbaar te stel. 
Sedertdien het Microsoft veral deur sy Microsoft Windows bedryfstelsel, en Microsoft Office kantoorpakket tot 'n reuse en winsgewende maatskappy ontwikkel. 

Benewens bedryfstelsels en rekenaarpakkette, ding Microsoft ook op byna alle terreine van elektroniese sagteware mee, byvoorbeeld bediener-sagteware, databasisbestuurstelsels, video- en musiekdatabasisse en programmeertale.


</doc>
<doc id="34403" url="https://af.wikipedia.org/wiki?curid=34403" title="Allan Kierstein Jepsen">
Allan Kierstein Jepsen

Allan Kierstein Jepsen (gebore op 4 Julie 1977 in Kolding) is 'n voormalige Deense sokkerspeler.


</doc>
<doc id="34404" url="https://af.wikipedia.org/wiki?curid=34404" title="Chigwell">
Chigwell

Chigwell is 'n dorp in die Epping Houd, in die suid-wes van die graafskap van Essex, in die Verenigde Koninkryk.


</doc>
<doc id="34405" url="https://af.wikipedia.org/wiki?curid=34405" title="Speaker">
Speaker

Die Speaker is die voorsitter van die Nasionale Vergadering van Suid-Afrika en word ondersteun deur 'n Adjunkspeaker. Die huidige speaker is Gwen Mahlangu-Nkabinde, wat Baleka Mbete opgevolg het. Frene Ginwala was die speaker voor die 2004 verkiesing.


</doc>
<doc id="34406" url="https://af.wikipedia.org/wiki?curid=34406" title="Pi (letter)">
Pi (letter)

Pi (hoofletter Π, kleinletter π) is die sestiende letter van die Griekse alfabet. In die sisteem van Griekse getalle verteenwoordig dit die getal 80.


</doc>
<doc id="34408" url="https://af.wikipedia.org/wiki?curid=34408" title="Kantoorpakket">
Kantoorpakket

'n Kantoorpakket is 'n paar rekenaarprogramme (of "sagteware") wat saam gebruik word om tipiese kantoorwerk te doen. 'n Basiese kantoorpakket bestaan uit 'n woordverwerker, sigblad, voorleggingsprogram en meer. OpenOffice.org, Microsoft Office, IBM Lotus Symphony, en SSuite Office is die algemeenste.

SSuite Office is ook die enigste kantoorpakket wat Afrikaans asook Engelse hulpgidse bevat. Die kantoorpakket is ook heeltemal gratis vir aflaai. Daar is geen beperkings met die installasie van die sagteware nie. Die sagtewaremaatskappy lewer ook alle ander tipes sagteware soos bv. kommunikasie, grafiese, asook video/spraaktelefoonskakelingsagteware.

Die basiese platform waarop SSuite Office se sagteware funksioneer is die Win32-argitektuur van Microsoft. Deur die Win32-argitektuur te gebruik, word alle bedryfstelsels van Microsoft Windows ondersteun. Dis ook die rede waarom hul sagteware as groen tegnologie bestempel word. Deur derdepartyplatforms soos bv. Java en .NET te vermy, kan meer werk verrig word sonder om meer elektrisiteit te gebruik. Daar is ook verskeie ander kantoorpakkette te kry vanaf hul webtuiste.

Die handigheid van kantoorpakkette kan nie genoeg beklemtoon word nie. Microsoft het eerste begin met die sluiting van hul dokumentformaat sodat geen ander sagteware hul dokumente kan lees nie. Die docx- en xlsx-formaat debakel het nog nie oorgewaai nie. Daar is bespiegel dat Microsoft die internasionale standaardinstansie oorgeneem het om hul xml-dokumentstandaard daar te stel.

Die besversoenbare dokumentformate om te gebruik uit al die kantoorpakkette en bedryfstelsels is die volgende:


Al die ander dokumentformate wat beskikbaar is, word elk beskerm deur sy eie kantoorpakket en skepper om sodoende die sagtewaremark oor te neem en markaandeel te verkry. Wees dus verdag op die dokumentformaat wat u gebruik. Gebruik so min as moontlik die volgende dokumentformate: docx, xlsx, odt, asook ods wanneer u dokumente uitruil of aan ander ontvangers of lesers van u dokumente stuur.



Kennis moet geneem word dat Java ook afgelaai moet word vir sekere van die bogenoemde kantoorpakkette.




</doc>
<doc id="34411" url="https://af.wikipedia.org/wiki?curid=34411" title="Martin Weinek">
Martin Weinek

Martin Weinek (gebore in Leoben, 30 Junie 1964) is 'n Oostenrykse akteur, wynmaker, entrepreneur en vermaakkunstenaar, wat waarskynlik die beste bekend is om sy rol in die televisiereeks "Inspector Rex" (as "inspekteur Fritz Kunz").

Weinek het drama gestudeer van 1983 tot 1986 onder professor Peter P. Jost.

Van 1986 af was hy deel van "Group 80" van die teaters in Wenen en het 'n klein rolletjie vertolk in die rolprent "Nachsaison", waarin hy 'n hysbakassistent was.

In 1987 het hy opgetree tydens die Recklinghausen-feeste onder die regie van Georg Mittendrein in "The Lechner Edi looks into Paradise" en 'n straatveër in die rolprent "Müllomania" onder die regie van Dieter Berner. Van 1988 tot 1989 was hy verbonde aan die Jura Soyfertheater in Wenen asook verpligtinge aan ander teaters en bedrywighede as regisseur en vervaardiger het gevolg op sy artistieke bestuur van die Hernalser-stadsteater van 1990 tot 1991.

Weinek was met tussenposes keer op keer betrokke by rolprente en televisie, byvoorbeeld in 1989 in die televisiereeks "Calafati Joe". 
Buiten akteur is hy ook wynprodusent saam met sy vrou, Eva. Hulle het wyn begin vervaardig as stokperdjie in 1993 en boer op drie hektaar wingerde naby Heiligenbrunn. 




</doc>
<doc id="34414" url="https://af.wikipedia.org/wiki?curid=34414" title="Albigensiese Kruistog">
Albigensiese Kruistog

Die Albigensiese Kruistog (Frans: "croisade des Albigeois" of "croisade contre les Albigeois") (1208-1249) was 'n kruistog wat deur die Katolieke Kerk teen kettery, hoofsaaklik die katharisme en tot 'n mindere mate die Waldense, uitgevaardig is. Van die 12de eeu praat tekste uit die tydperk van die Albigensiese kettery sonder dat die gebied meer kathaars was as naburige streke.
Katharisme was veral in Languedoc, wat deur twee families oorheers is, die Huis van Toulouse en die Huis Trencavel, gevestig. Nadat hulle nie daarin kon slaag om 'n gemeenskalike front te vorm nie het die graaf Raymond VI van Toulouse besluit om oor te loop, terwyl Raimond-Roger Trencavel hom voorberei het vir verdediging teen die kruistog. Nadat Béziers en Carcassonne ingeneem is en die burggraaf Trencavel gevangene geneem is, het die kruisvaarders een van hulle eie, Simon van Montfort gekies om die stryd voort te sit (1209). Die kruistog het spoedig ontwikkel in 'n veroweringsoorlog, eerstens deur die Graaf Simon van Montfort, daarna na die dood van laasgenoemde (1218) en die mislukking van sy seun Amaury, tot die voordeel van die Franse Kroon. Dit het nie 'n einde gebring aan die vervolging van Khatare nie, eers onder aanvoering van plaaslike biskoppe en later onder die Inkwisisie (vanaf 1233).

Uiteindelik is die burgraafskappe van Carcassonne, Albi en Béziers onder die koninklike domien verenig in 1226; die Graafskap van Toulouse het oorgegaan na Alphonse van Poitiers, 'n broer van Lodewyk die Heilige in 1249 en is in 1271 geannekseer. Die Languedoc, wat hom aan die begin van die 13de eeu nog onder die invloedsfeer van die Koninkryk van Aragon bevind het, het teen die einde van die eeu onder die Koning van Frankryk geval. In die tydperk is die katarisme uitgeroei in Languedoc en het daar slegs 'n paar katare in Lombardye geskuil.


</doc>
<doc id="34417" url="https://af.wikipedia.org/wiki?curid=34417" title="Hazop">
Hazop

HAZOP (Afkomstig van engels "Hazard and operability studies" oftewel Gevaar- en bedryfbaarheidstudies in Afrikaans) is 'n metodologie vir die identifikasie en hantering van potensiële probleme in nywerheidsprosesse, veral dié wat tot 'n gevaarsituasie kan lei of 'n ernstige beperking op die proses kan plaas. Dit staan allerweë as HAZOP bekend. Sommige skrywers verwys daarna as Gevaar- en bedryfbaarheidsanalise. Daar word gereken dat dit die mees gebruikte metode is van gevaaranalise in prosesnywerhede., veral die kern-, chemiese- en petrochemiese nywerhede. Die metode word in verskeie internasionale standaarde genoem en word gelys as 'n “geskikte metode” in die V.S.A se Federale Regulasies

Die metode is van toepassing op bestaande asook beplande prosesse waarvoor daar ontwerpsinligting beskikbaar is. Dit sluit gewoonlik 'n prosesvloeidiagram in, wat ondersoek word in klein dele soos byvoorbeeld 'n indiwiduele stuk toerusting of die pype tussen hulle. Vir elk so 'n onderdeel word 'n ontwerpsdoelwit gespesifiseer. In 'n chemiese aanleg kan die ontwerpsdoelwit van 'n pyp byvoorbeeld wees om 3,2 kg/s 96% swaelsuur by 20°C teen 'n druk van 2 bar vanaf 'n pomp na 'n hitteruiler te vervoer. Die ontwerpsdoelwit van die hitteruiler mag wees om 2,3 kg/s 96% swaelsuur van 20°C tot 80°C te verhit. Die Hazop-span bepaal dan die moontlike betekenisvolle Afwykings van elke doelwit, die moontlike Oorsake en moontlike Gevolge. Hulle kan dan moontlike veranderinge voorstel tot die ontwerp om die risiko van die afwyking te verminder of te verwyder of die gevolge daarvan te verminder. Gewoonlik sal ontwerpers dan hierdie voorstelle oorweeg en 'n aangepaste ontwerp voorlê wat dan weer aan 'n Hazop blootgestel sal word. Die proses kan dan herhaal word totdat geen verdere veranderinge nodig geag word nie.

'n Hazop-vergadering duur gewoonlik sowat 3 ure. Vir 'n medium-grootte chemiese aanleg waar die totale aantal items wat oorweeg moet word sowat 1200 beloop (d.w.s. stukke toerusting en pype en die oordragte tussen hulle) word gewoonlik ongeveer 40 sulke vergaderings benodig.

Die sleutel kenmerk van 'n Hazop ondersoek is om die geskikte parameters te kies wat betrekking het tot die ontwerpdoelwit. Hierdie is algemene sleutelwoorde soos Vloei, Temperatuur, Druk en Samestelling. In die bostaande voorbeeld kan gesien word dat variasies in hierdie parameters 'n afwyking van die ontwerpdoelwit sal meebring. Ten einde hierdie afwykings te identifiseer sal die studieleier 'n stel gidswoorde op elke parameter op 'n sistematiese wyse toepas vir elke deel van die proses. Die huidige standaard gidswoorde is as volg:

(Let wel dat die laaste vier gidswoorde van toepassing is op lot- en opeenvolgende verwerkings is {engels = Batch and sequential}.) Hierdie woorde word dan gekombineer (bv. GEEN VLOEI, MEER TEMPERATUUR) en as die kombinasies betekenisvol is word dit as 'n moontlike afwyking oorweeg. In hierdie geval sal MINDER SAMESTELLING iets beteken soos minder as 'n 96% swaelsuur-inhoud, terwyl ANDERS AS SAMESTELLING iets meebring soos 'n heel ander stof soos byvoorbeeld olie in die stelsel.

Die volgende tabel gee 'n oorsig van algemeen gebruikte gidswoorde – parameter pare en die algemene interpretasies daarvan.

As die oorsake en gevolge van enige moontlike gevare vasgestel is, word die stelsel bestudeer en kan dan verander word om die veiligheid daarvan te verbeter. Die veranderde ontwerp moet dan weer aan 'n Hazop onderwerp word om te verseker dat daar geen nuwe probleme bygekom het nie.

'n Hazop word gewoonlik deur 'n span mense uitgevoer, met die volgende rolle:

Vroeëre publikasies het voorgestel dat die studieleier ook die opnemer moet wees maar afsonderlike rolle word deesdae aanbeveel. Die aanbevole minimum grootte van die span is 5 mense. In 'n groot proses sal daar vele Hazop-vergaderings plaasvind en kan die span verander soos spesialiste ingebring word vir die verskillende areas wat oorweeg word en selfs moontlik ander lede van die ontwerpspan, die studieleier en skriba bly gewoonlik dieselfde mense. Soveel as 20 indiwidue kan betrokke wees maar daar word aanbeveel dat daar nooit meer as 8 mense op enige gegewe oomblik betrokke is nie. Programmatuur is deesdae beskikbaar vanaf verskeie verskaffers om die studieleier en skriba/opnemer by te staan.

Hierdie tegniek het sy oorsprong by die Swaar organiese chemikalieë afdeling van ICI, wat toe 'n groot Britse en internasionale maatskappy was. Die geskiedenis is opgeteken deur Trevor Kletz wat dié maatskappy se veiligheidsverteenwoordiger was vanaf 1968 tot 1982 en waaruit die volgende aangehaal word:

In 1963 het ' span van 3 mense vir 3 dae elke week vir 4 maande lank ontmoet om die ontwerp van 'n nuwe Fenol-aanleg te bestudeer. Hulle het begin met 'n tegniek wat as "kritiese ondersoek" bekend gestaan het wat die soeke na alternatiewe vereis het, maar wat hulle aangepas het om te soek na afwykings. Die metode is toe verder in die maatskappy verfyn onder die naam "bedryfbaarheidstudies" en het 'n derde stap uitgemaak van hulle gevaaranalise prosedure (die eerste stappe was die konsepsuele en spesifikasie stadiums) wanneer die detaïlontwerp voorgelê is. In 1974 is 'n weeklange veiligheidskursus wat hierdie prosedure ingesluit het aangebied by die Instituut vir Chemiese Ingenieurs (IChemE) by Teesside Polytechnic. Aangesien die kursus kort op die hakke van die Flixborough-ramp gevolg het, was die kursus vol bespreek, soos ook die kursusse in die daaropvolgende jare. In dieselfde jaar is die eerste verhandeling gepubliseer. Op hierdie tydstip was die term Hazop nog nie gebruik in formele publikasies nie. Die eerste persoon wat dit gedoen het was Kletz in 1983 met wat in wese die kursusnotas (hersien en opgedateer) was van die IChemE kursusse. Teen hierdie tyd was gevaar- en bedryfbaarheidstudies 'n vereiste in alle chemiese ingenieursgraadkursusse in die Verenigde Koninkryk.



</doc>
<doc id="34420" url="https://af.wikipedia.org/wiki?curid=34420" title="Pleknaamsveranderinge in Tunisië">
Pleknaamsveranderinge in Tunisië

Hier volg 'n lys van dorpe en stede in Tunisië waarvan die name verander is:



</doc>
<doc id="34421" url="https://af.wikipedia.org/wiki?curid=34421" title="Waldense">
Waldense

Die Waldense (Frans: "Vaudois") is die naam van 'n Christen geestelike beweging van die laat Middeleeue waarvan nasate nog in verskeie streke voorkom. Mettertyd het die denominasie by die Geneefse of Hervormde tak van die Protestantisme aangesluit. 

Min is bekend oor die vroeë geskiedenis van die Waldense as gevolg van 'n gebrek aan bronmateriaal. Hulle is voor die 16de eeu as ketters vervolg en is byna uitgewis in die 17de eeu, en het daarna vir eeue te staan gekom teen georganiseerde en algemene diskriminasie. Daar is aktiewe gemeentes in Europa, Suid-Amerika, en Noord-Amerika. Eietydse en historiese Waldensiese geestelike erfenis sluit in die verkondiging van die Evangelie, diens aan die gemarginaliseerdes, bevordering van maatskaplike geregtigheid, inter-godsdienstige werk en die voorstaan van respek vir godsdienstige diversiteit en gewetensvryheid. 


</doc>
<doc id="34422" url="https://af.wikipedia.org/wiki?curid=34422" title="Barbara Hogan">
Barbara Hogan

Barbara Hogan is 'n Suid-Afrikaanse politikus wat van 25 September 2008 tot 10 Mei 2009 as minister van gesondheid in die kabinet van president Kgalema Motlanthe gedien het en van 10 Mei 2009 tot 31 Oktober 2010 die minister van openbare ondernemings in die kabinet van president Jacob Zuma was.

Hogan het kort ná die opstand in Soweto in Junie 1976 by die African National Congress aangesluit toe die organisasie reeds verbied is en sy bedrywighede ondergronds beweeg het. Haar verantwoordelikheid was om die linksgesindes onder die wit bevolking te mobiliseer, aan openbare politieke veldtogte deel te neem en die ANC in Botswana van inligting rakende vakbonde en gemeenskapsbedrywighede in Suid-Afrika te voorsien. Hogan is in 1982 aangehou omdat sy die doelwitte van 'n verbode organisasie bevorder het. Nadat sy ondervra is en 'n jaar lank in afgesonderde aanhouding aangehou is, is sy skuldig bevind aan hoogverraad en tot 10 jaar gevangenisstraf gevonnis.

Sy is in 1990 vrygelaat met die ontperking van verbode organisasies toe talle ander politieke gevangenes ook vrygelaat is, waarvan die bekendste Nelson Mandela was. Ná haar vrylating het Hogan 'n deurslaggewende rol gespeel in die omskepping van die ANC van vryheidsorganisasie tot politieke party in haar hoedanigheid as sekretaris van die streek wat tans as Gauteng bekend staan.

Hogan het minister van gesondheid geword op 25 September 2008 toe Kgalema Motlanthe Thabo Mbeki as staatspresident vervang het. Haar voorganger was Manto Tshabalala-Msimang.

Hogan is lid van die adviesraad van die "Amandla Aids Fund" (AAF), wat opgerig is deur die vereniging sonder winsoogmerk "Artists for a New South Africa" in 2003 met 'n skenking van $2,5 miljoen van Carlos en Deborah Santana. Dit was die hele opbrengs van die "2003 Summer Santana Shaman"-toer in die VSA. AAF se adviesraad sluit talle vooraanstaande Suid-Afrikaanse vigskenners en -aktiviste in wat help met die kies van Suid-Afrikaanse organisasies en programme wat vir hulle befondsing in aanmerking sal kom. Die voorsitter is emeritus-aartsbiskop Desmond Tutu.



</doc>
<doc id="34423" url="https://af.wikipedia.org/wiki?curid=34423" title="Huis van Trencavel">
Huis van Trencavel

Die Trencavels was 'n belangrike adellike familie in Languedoc gedurende die tydperk vanaf die 10de tot die 13de eeue. Die naam "Trencavel," oorspronklik 'n bynaam en later 'n familienaam, is moontlik afkomstig van die Oksitaanse woorde vir "neutekraker" ("trenca avelana"). Die naam is tradisioneel beperk tot dié familielede genaamd Raymond, maar die laaste Trencavel burggraaf, Raymond II, het die van bo sy eie gegewe naam verkies en dit vir sy verdrae aangeneem. 

Die eerste bekende lid van die familie was Ato I, Burggraaf van Albi in die vroeë 10de eeu. Hy is gevolg deur vyf generasies Burggrawe van of Albi in direkte vader na seun afkoms. In hierdie tydperk het die familie die episkopaat van Languedoc begin domineer. Elkeen van die burggrawe van Ato II af het 'n jonger broer genaamd Frotarius (of Frothaire) wat 'n biskop was, of van Albi, Cahors, of Nîmes. 

In 1069 het die drie dogters van Pieter II van Carcassonne hulle regte tot die Graafskappe van Carcassonne en Razès en die Burggraafskappe van Béziers en Agde aan Raymond Berengar I van Barcelona vir 4 000 "mancusos" verkoop. Deur sy huwelik met Ermengard, dogter van Pieter II het Raymond Bernard, seun van Bernard Ato III burggraaf van Carcassonne geword nadat hy Nîmes reeds bekom het. Teen 1070 was hy ook burggraaf van Béziers. Sy seun Bernard Ato IV was burggraaf van Albi, Béziers, Carcassonne, Nîmes, en Razès. Hy het dus al die lande van die grawe van Carcassonne gehou, maar hy het nooit die graaflike titel aangeneem nie. Bernard Ato is formeel as burggraaf verklaar na die dood van sy moder in 1101. 

Die seuns van Bernard Aton IV Trencavel het hulle erflating verdeel. Die oudste, Rogier I, het Albi, Carcassonne, en Razès geneem, maar hy het geen kinders gehad nie. Die tweede, Raymond I het Béziers en Agde geneem. Die jongste, Bernard Ato V, het Nîmes geërf en met Guilhelma, dogter van Willem VI van Montpellier getrou. In 1132 het Rogier en Raymond ooreengekom dat met Rogier se afsterwe sonder erfgename Carcassonne na Raymond sou oorgaan. In 1150 het Rogier gesterf en het sy drie burggraafskappe na Raymond oorgegaan. Ná 'n reeks geskille is die burgraafskap van Agde tussen Raymond en Bernard Ato verdeel, met laasgenoemde wat die titel hou. Die ouer tak van Béziers-Albi-Carcassonne-Razès en die jonger van Nîmes-Agde sou apart bly vir die res van die familie se bestaan. Die hoofstad van die ouer tak was Béziers. 

In die tydperk was daar heelwat stedelike onrus soos die groeiende stede hulle onafhanklikheid wou vestig. Raymond I is tydens een van die opstande in Béziers dood gemaak. Daar was ook opstande in Carcassonne in 1107 en 1120–1124, vier jaar waartydens die Trencavels uit die stad verban is. 

Hulle gesamentlike gebiede in die middel van Languedoc het die Trencavels aansienlike mag besorg in die 11de eeu en 12de eeu. Die Grawe van Barcelona en Toulouse het beide groot gebiede ten ooste en weste gehad en het potensieel waardevolle alliansies verteenwoordig vir 'n familie wat hulle tussen hierdie gebiede bevind het. Die Trencavels het hulle meestal saam met Barcelona teen Toulouse geskaar. Maar as gevolg van die Albigensiese Kruistog het die laaste Trencavels hulle grond en titels verloor. 

Rogier II, seun van Raymond I, het sy vader se vier burggraafskap geërf. Sy seun, Raymond Rogier het ook die gebiede gehou en is gevangene geneem toe Carcassonne aan die kruisvaarders geval het. Hy het in gevangenskap gesterf aan die einde van 1209, 'n waterskeiding vir die Languedoc. Intussen het, Bernard Ato VI, seun van Bernard Ato V, sy regte as burggraaf van Nîmes en Agde aan die kruistogleier, Simon de Montfort opgesê in 1214. Raymond Rogier se seun, Raymond II, het sy titels in 1210 formeel opgesê. Hy het Carcassonne egter in 1224 weer opgeëis net om dit aan Lodewyk VIII van Frankryk te verloor in 1226. Hy het homself steeds burggraaf genoem tot 1247, toe hy formeel sy regte opgesê het, hierdie keer aan Lodewyk IX, en simbolies sy burggraaflike seëls gebreek, na verskeie pogings om sy erfenis te herwin. Hy en sy seuns was die laaste wat as Trencavels bekend gestaan het en het uiteindelik slegs die kasteel van Limoux beheer. 


</doc>
<doc id="34424" url="https://af.wikipedia.org/wiki?curid=34424" title="Geoff Doidge">
Geoff Doidge

Geoff Doidge, 'n Suid-Afrikaanse politikus en eertydse voertuigverkoopsbestuurder, is sedert 2010 Suid-Afrika se ambassadeur in Sri Lanka. Hy is op 25 September 2008 deur die voormalige president, Kgalema Motlanthe, en opvolgend deur president Jacob Zuma, aangestel as minister van openbare werke, wat hy tot 31 Oktober 2010 was.

Doidge is op 26 April 1954 in die Oos-Kaap gebore. Hy matrikuleer aan die Senior Sekondêre Skool Mount Currie in 1972, waarna hy van 1973 tot 1978 as verkoopsman werk. Van toe tot 1991 is hy besturende direkteur van 'n onderdeleonderneming op Kokstad. Hy dien van 1991 tot 1992 as bestuurder van Keval Motors en daarna tot 1994 as verkoopsbestuurder van Johnstone Delta.

Op buitemuurse gebied was hy voorsitter van die Griekwaland-Oos-sportvereniging (1970 - 1972), voorsitter van dieselfde unie se voetbalvereniging (1972 - 1975), voorsitter van onder meer die Griekwaland-Oos-Kei-ontwikkelingsforum (1992 - 1993), voorsitter van Grens-Kei-ontwikkelingsforum (1994 - tans), voorsitter van die St. Patrick's pastorale raad (1990 - 1993), voorsitter van die Senior Sekondêre Skool Mount Currie (1988, 1994), voorsitter van forums op Kokstad vir behuising, ontwikkeling en dienste (1992 - 1994), voorsitter van die A.N.C.-tak op Kokstad en hoof van die lessenaar vir plaaslike regering.

Doidge dien reeds sedert 1994 as A.N.C.-parlementslid en word in Junie van daardie jaar 'n sweep. Hy was lid van die portefeuljekomitee vir grondsake en die staande komitee op openbare rekeninge (Skoor).



</doc>
<doc id="34429" url="https://af.wikipedia.org/wiki?curid=34429" title="TSV Buchbach">
TSV Buchbach

Die klub is oorspronklik in 1913 gestig as "Turnverein Buchbach", maar die klub het eers in 1930 'n sokkerafdeling gekry. In 1945 is die klub deur die Geallieerdes ontbind en in 1946 is dit herstig met die huidige naam.

Die klub het bekendheid verwerf deurdat dit die Duitse rekordhouer is vir die meeste amptelike wedstryde sonder 'n nederlaag, naamlik 75. Die rekord is behaal tussen 19 Augustus 1995 en 23 Mei 1998.



</doc>
<doc id="34433" url="https://af.wikipedia.org/wiki?curid=34433" title="Immanuel Kant">
Immanuel Kant

Immanuel Kant (; 22 April 1724 – 12 Februarie 1804) was 'n 18de-eeuse Duits-sprekende filosoof in die Pruisiese stad van Koningsberg (Duits: "Königsberg", nou Kaliningrad, Rusland). Hy word as een van die mees invloedryke denkers in Europa en van die Verligting beskou.

Sy belangrikste werk is die Kritiek van Reine Beredening (Duits: "Kritik der reinen Vernunft"), 'n kritiese ondersoek van die mens se verstand. In dié boek argumenteer Kant dat die mens nie direkte kontak met die werklikheid het nie, maar dat ondervinding van die wêreld bemiddel word deur kategorieë van verstand. Indien dit waar is beteken dit nie dat kennis van die wêreld vir ons afgesluit is nie, maar dat die manier hoe die wêreld aan ons verskyn gedeeltelik afhang van hoe ons verstand werk. 'n Bekende voorbeeld is Kant se stelling dat tyd en ruimte nie eienskappe van die wêreld self is nie, maar konsepte is wat die verstand op ondervinding toepas as 'n manier om 'n wêreldbeskouing te orden. Die "Kritiek van Reine Vernuf" is Kant se belangrikste bydrae tot epistemologie en metafisika. Hy skryf ook twee ander kritiese werke: die Kritiek van Praktiese Beredening (Duits: "Kritik der praktischen Vernunft") aangaande etiek, en die Kritiek van Beoordeling (Duits: "Kritik der Urteilskraft") oor estetika en teleologie. In etiek word Kant beroemd vir sy invloedryke weergawe en verdediging van deontologie, d.w.s. dat die fondament van moraliteit is die pligte wat mens teenoor mens self en ander persone het, spesifiek die plig om mense se status as beredende persone te respekteer. Volgens Kant word mense absoluut verbied om op te tree in teenstelling met die vereistes om beredeneerd te wees. Byvoorbeeld 'n mens moet nooit lieg nie, want as almal lieg dan sou waarheid sinneloos wees en enige kommunikasie onmoontlik. Hy stel die kategoriese imperatief voor: mens moet dít doen en nie dát nie as gevolg van die tipe wese wat mens is, d.w.s. dieselfde pligte tel vir almal wat 'n wese, soos verstandlikheid, deel. Kant se ander etiese werke van belang is die Fundering vir die Metafisika van Sedelikheid (Duits: "Grundlegung zur Metaphysik der Sitten") en die Metafisika van Sedelikheid (Duits: "Metaphysik der Sitten").

Kant se werk was onmiddellik invloedryk in die Duits-sprekende wêreld. Die filosowe Johann Gottlieb Fichte, Schelling, Hegel en Schopenhauer sien hul teorieë as uitbreidings en verfynings van Kant se filosofie, en dié tradisie ontwikkel tot die Duitse idealisme. Kant se invloed in beide kontinentale en analitiese filosofie is steeds beduidend.



</doc>
<doc id="34435" url="https://af.wikipedia.org/wiki?curid=34435" title="Amienwas">
Amienwas

Amienwas, wat ook na verwys kan word as suurgasverwydering en suurgasversoeting, verwys na 'n groep prosesse wat waterige oplossings van verskeie amiene gebruik om waterstofsulfied (HS) en koolstofdioksied (CO) vanuit gasse te verwyder. Dit is 'n algemene eenheidswerking in olieraffinaderye, petrochemiese aanlegte en aardgas verwerkingsaanlegte asook ander nywerhede.

Prosesse in olieraffinaderye of aardgas-verwerkingsaanlegte wat waterstofsulfied en/of merkaptane verwyder word algemeen na verwys as versoetingsprosesse, omdat hulle 'n produk lewer wat nie meer die suur, onwelriekende reuke van merkaptane en waterstofsulfied bevat nie.

Daar bestaan baie verskillende amiene wat gebruik word in gasbehandeling:


Die mees gebruikte amiene in nywerheidsaanlegte is die alkanolamiene MEA, DEA en MDEA.

Amiene word ook in baie olieraffinaderye gebruik om suurgasse vanuit vloeibare koolwaterstowwe soos vloeibare petroleumgas (VPG) te verwyder.

Gasse wat HS of beide HS en CO bevat word gewoonlik suur gasse genoem in die koolwaterstofverwerkingsnywerhede.

'n Tipiese amienwasbehandelingsproses (soos geïllustreer deur die vloeidiagram hier langsaan sluit 'n absorbeerder eenheid in en 'n hergenerator eenheid asook bykomstige toerusting. In die absorbeerder absorbeer die afwaartsvloeiende amienoplossing die HS en CO vanuit die opwaartsvloeiende suur gas om 'n versoete gasstroom as produk te lewer en 'n amienstroom wat ryk is aan die geabsorbeerde gasse. Die "ryk" amienoplossing word dan na 'n hergenerator gestuur ('n stroper met 'n opkoker) om 'n herwonne of "arm" amienoplossing te lewer wat weer in die absorbeerder gebruik kan word. Die hergenerator se gestroopte oorhoofse gas bestaan dan uit gekonsentreerde HS en CO. In olieraffinaderye bestaan die stroopgas meestal uit HS, wat hoofsaaklik afkomstig is vanuit die swawelverwyderingsproses (hidrogenering) uit ru-olie. Hierdie HS-ryke gasstroom word dan gewoonlik na 'n Claus-proses gestuur om dit na elementêre swawel om te skakel. Die grootste hoeveelheid van die jaarlikse wêreldwye 64 miljoen ton swaelproduksie in 2005 was inderwaarheid die byproduk van koolwaterstofverwerkingsaanlegte. In sommige aanlegte sal verskeie amienabsorbeerder-eenhede 'n gemeenskaplike hergenerator deel.






</doc>
<doc id="34440" url="https://af.wikipedia.org/wiki?curid=34440" title="Raymond-Rogier Trencavel">
Raymond-Rogier Trencavel

Raymond-Rogier Trencavel (ook Raimond, Oksitaans: "Raimon Rogièr"; 1185 – 10 November 1209) was 'n lid van die Trencavel adellike familie. Hy was burggraaf van Béziers en Albi (en dus 'n vasal van die Graaf van Toulouse), en burggraaf van Carcassonne en die Razès (en dus 'n vasal van die Graaf van Barcelona, wat op daardie stadium ook oor Aragon regeer het). 

Raymond-Rogier was die seun van Rogier II Trencavel (d. 1194) en Azalais van Toulouse (wat ook bekend gestaan het as die "Gravin van Burlats"), dogter van Raymond V van Toulouse en suster van Raymond VI. Raymond-Rogier was getroud met Agnes van Montpellier. Sy tante, Beatrice van Béziers, was die tweede vrou van Raymond VI van Toulouse.

Raymond-Rogier het in die "château comtal" in die Cité de Carcassonne gewoon. Die château is deur sy voorvaders gebou in die 11de eeu. Raymond-Rogier was nie 'n Kathaar nie, alhoewel sy onderdane wel was. Hy het 'n "laissez-faire" houding teenoor Katharisme – en ten opsigte van ander kulture en gelowe – ingeneem. Hy het byvoorbeeld sterk op Jode gesteun om Béziers, sy tweede magsetel, te bestuur.

Teen die middel van 1209, aan die begin van die Albigensiese Kruistog, het ongeveer 10 000 kruisvaarders in Lyon bymekaar gekom en 'n opmars na die suide begin. In Junie het Raymond van Toulouse, wat die potensiële ramp wat voorhande was raakgesien het, belowe om teen die Kathare op te tree, en sy ekskommunikasie is gelig. Die kruistog het na Montpellier en die gebiede van Raymond-Rogier Trencavel opgeruk met die Kathaarse gemeenskappe om Albi en Carcassonne as hulle teiken. Soos Raymond VI van Toulouse, het Raymond-Rogier gestreef vir 'n onderhandelde skikking met die kruisgangers, maar Raymond-Rogier is 'n vergadering geweier en moes hom na Carcassonne teruggehaas om sy verdediging voor te berei. Die stad Béziers is in Julie geplunder en die bevolking uitgemoor.

Die stad Carcassonne was goed verstrek, maar was kwesbaar en oorbevolk met vlugtelinge. Die kruisvaarder, gelei deur 'n pouslike legaat, Arnaud Amaury, Abdis van Cîteaux, het buite die stad aangekom op 1 Augustus 1209. As vasal van Koning Pieter II van Aragon, Raymond-Rogier het gehoop op beskerming, maar Pieter was magteloos om Pous Innocentius III se leër en kon slegs as bemiddelaar opteer. Die beleg het nie lank geduur nie. Teen 7 Augustus het die kruisvaarders die stad se watertoevoer afgesny. Raymond-Rogier het 'n vrygeleide in die Kruistogkamp aanvaar om oorgawe voorwaardes te onderhandel. Aan die einde van die onderhandelinge is hy gevangene geneem en in sy eie kerker aangehou waar hy gesterf het, moontlik van disenterie, alhoewel daar ook vermoed is dat hy dalk vergiftig is. Die stad Carcassonne het op 15 Augustus oorgegee. Die inwoners is nie uitgemoor nie maar is gedwing om die stad te verlaat. Simon de Montfort is beheer van die gebied wat bestaan het uit Carcassonne, Albi, en Béziers toegeken. Raymond-Rogier se onteiende seun, Raymond II (1204-1263) het formeel sy regte aan Lodewyk IX van Frankryk opgesê in 1247, na verskeie pogings om sy erfenis te herwin.

Sommige outeurs identifiseer Raymond-Rogier met die legendariese Parsival.



</doc>
<doc id="34443" url="https://af.wikipedia.org/wiki?curid=34443" title="Pous Johannes XXI">
Pous Johannes XXI

Johannes XXI was die 187ste pous van die Rooms-Katolieke Kerk van 1276 tot 1277.

Pous Johannes XXI is gebore as Pedro Julião (in Latyn Petrus Iulianus) of Pedro Hispano of Petrus Hispanus ongeveer in 1215 in Lissabon, Portugal. Hy is die seun van 'n dokter Julião Rebelo en sy vrou Teresa Gil. Tot op hede is hy die enigste pous van Portugese afkoms, hoewel Pous Damasus I as Portugees beskou kan word omdat hy gebore is in 'n gebied wat deesdae in Portugal is. Pous Paulus IV het wel 'n Portugese grootmoeder aan moederskant gehad. Pedro begin sy studies aan die biskoplike skool by die katedraal van Lissabon en later aan die Universiteit van Parys (ander bronne gee Montpellier). Hy studeer medisyne, teologie, logika, natuurkunde en metafisika. Tussen 1245 en 1250 het hy bekend geraak as Pedro Hispano omdat hy van Hispania (die Iberiese Skiereiland) gekom het. Hy doseer geeeskunde aan die Universiteit van Sienna, waar hy sy boek "Summulae Logicales" (klein logiese somme) 'n teksboek met dertien dele oor die logika van Aristoteles wat nog vir 300 jaar gebruik sal word, skryf. By sy terugkeer na Portugal word hy raadgewer van koning Alfonso III en in 1273 aartsbiskop van Braga en kardinaal-biskop van Tusculum. Op 8 September 1276 volg Pedro Pous Adrianus V op as Pous Johannes XXI en regeer tot sy dood op 20 Mei 1277. Hy word opgevolg deur Pous Nicolaas III. Let op dat die voorafgaande pous met die naam Johannes Pous Johannes XIX was; lees die artikel Pous Johannes XX om te sien hoekom. Die naam ‘Johannes’ beteken 'God is genadig'.

Pous Johannes XXI is op 20 September 1276 gekroon. Die pous het dadelik in die bul "Licet felicis recordationis" die streng reëls van die konsilie van Lyon wat bepaal het dat indien daar te lank gedraai word met die verkiesing van 'n pous, die kardinale se kos en drank verminder moes word, versag. Die pous se bewind is sterk beïnvloed deur kardinaal Giovanni Gaetano Orsini wat hom later sou opvolg as Pous Nicolaas III. Johannes het probeer om 'n nuwe kruistog te loods, versoening met die Oosters-Ortodokse Kerk te bewerkstellig en vrede tussen die Christelike nasies te handhaaf. Hy het ook probeer om die Tartare te kersten, maar dit was vrugteloos.

Die pous het 'n nuwe vleuel aan sy paleis in Viterbo laat bou, die werk is sleg gedoen en terwyl die pous geslaap het, het 'n gedeelte van die dak ingeval en die pous is ernstig beseer. Agt dae later op 20 Mei 1277 is hy aan sy verwondinge dood.

Een van die omvattendste boeke oor geboortebeperking is deur Pedro Hispano geskrywe. Dit bevat wenke oor voorbehoedmiddels sowel as vrugafdrywing. Hy het raad gegee hoe om menstruasie aan te moedig in sy populêre boek "Thesaurus Pauperum" (Skatkis van die armes).



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="34447" url="https://af.wikipedia.org/wiki?curid=34447" title="Multinasionale korporasie">
Multinasionale korporasie

'n Multinasionale korporasie is 'n maatskappy wat in meer as een (of selfs die meeste) lande teenwoordig is deur produksie en/of verkope.

Bekende voorbeelde van multinasionale korporasies sluit in:



</doc>
<doc id="34454" url="https://af.wikipedia.org/wiki?curid=34454" title="Kritiek van Reine Beredening">
Kritiek van Reine Beredening

Die Kritiek van Reine Beredening (Duits: "Kritik der reinen Vernunft" ) is Immanuel Kant se eerste "Kritiek" en fokus op die werking en grense van die mens se verstand (Die ander twee "Kritiek"e is die Kritiek van Praktiese Beredening (Duits: "Kritik der praktischen Vernunft") aangaande etiek, en die Kritiek van Beoordeling (Duits: "Kritik der Urteilskraft") oor estetika en teleologie). In dié boek stel Kant "transendentale idealisme" voor om ons verhouding met die wêreld van ons ondervinding te beskryf. Om die projek kortweg te beskryf: die wêreld soos dit vir ons verskyn is grotendeels 'n skepping van ons verstand (dus "idealisme"), waar die manier van voorstelling word bepaal deur kategorieë van verstand waaroor elke mens beskik en deel aan het (dus is dit "transendentaal"), maar die fenomene waarmee ons te doen het is reëlmatige voorstellings van die werklikheid. Kant se metafisika is dus 'n "bemiddelde realisme", omdat ons ondervindings die regte wêreld voorstel, maar op 'n manier waar die struktuur van ons verstand optree as 'n tussenganger wat die karakter van ondervinding bepaal. Die metodiek in die boek bestaan hoofsaaklik daaruit dat Kant 'n sinvolle grondslag vir gewone stellings probeer beraam wat ons in 'n onderwerp-voorwerp vorm sal stel, waarin hy die presiese verhouding tussen ons as die onderwerp, en wat naamlik die voorwerp van ons ondersoek is, bepaal.

Sy projek is om die status van wetenskap te verdedig teen die skeptisisme wat David Hume voorgestel het. Hume het indrukwekkende en invloedryke argumente gelewer wat aandui dat verskeie basiese konsepte, soos kousaliteit en induksie, wat van ongelooflike belang is vir die wetenskap, problematies is om te regverdig. In kort, daar is niks in ondervinding wat kon geld as 'n ondervinding van veroorsaking nie. As mens sien hoe een ding 'n ander ding veroorsaak, sien mens net die een ding en die ander, en moet mens veronderstel dat hul in 'n kousale verhouding jeens mekaar staan. En natuurlik kan iets om iets anders voor te stel nie geld as 'n bewys vir daardie ding nie. As kousaliteit 'n sinnelose idee is, dan is byna alle stellings in die wetenskap onsin. As wetenskaplike kennis en metodiek gerespekteer moet word, moet daar 'n verduideliking verskaf word van waar ons kennis van kousale verhoudings vandaan kom.
Kant sien 'n antwoord in wat hy glo 'n kompromie tussen empirisme en rasionalisme is. Vanuit die empirisisme neem hy 'n geloof aan vir die waarde wat aan direkte ondervinding en respek vir die wetenskaplike metode van eksperimentasie geheg kan word. Vanaf rasionalisme erf hy 'n vertroue vir die moontlikheid van sekerheid wat die gebruik van die verstand vir die mens kan oplewer. In sy teorie stel Kant voor dat die gebruik van beredening sonder verwysing na ondervinding sal lei na illusies, en dat ondervinding alleen, slegs subjektief kan wees totdat dit deur bereding gesuiwer word. Sy bekende stelling vir hierdie slotsom stel dit aldus: "begrippe sonder ondervinding is leeg, ondervinding sonder begrip is blind".

Die bostaande is 'n voorbeeld van die gemedieerde realisme waarvoor Kant redeneer, bedoelende dat hy glo dat ons ondervindings handel oor die werklikheid, maar dat die manier hoe dit vir ons voorgestel word grotendeels afhang van hoe ons verstand ondervindings organiseer. Kant stel sy teorie voor deur te argumenteer vir "sintetiese "a priori" waarhede", d.w.s. stellings waarvan die waarheid bepaal kan word sonder om te verwys na ondervinding (mens bepaal bv. nie dat alle eende voëls is deur na 'n groot hoeveelheid eende te kyk en te oorweeg of hulle voëls is nie, om 'n voël te wees is doodeenvoudig net deel daarvan om 'n eend te wees) maar die stelling is 'n sintese van verskeie konsepte in 'n inliggewende manier. Kant gee die voorbeeld van wiskundige stellings wat inliggewend blyk, maar waarvan die waarheid nie deur empiriese ondersoek bepaal word nie, maar slegs deur beredening: Kant wil sê dat wiskundige stellings inliggewend is omdat hulle sinteses is van verskeie konsepte. Die manier hoe sulke konsepte saamgesnoer word in 'n interessante wyse is deur die verstand se werkinge: wiskunde, sowel as tyd, ruimte, kousaliteit en sekere ander konsepte, beskryf dus waarhede oor die mens se verstand maar nie oor die wêreld self nie. Die mens gebruik dan sulke sintetiese konsepte om 'n logiese grondslag vir die wêreld van ondervinding daar te stel. Gevolglik is daar 'n baie skerp onderskeid by Kant te tref tussen die wêreld van "noumenon", die wêreld soos dit is in sigself, en "phenomenon", die wêreld soos dit naamlik vir ons voorkom (sien noemeneem-fenomeneem onderskeiding). 

Volgens Kant is alle diep-filosofiese vrae, soos "is daar vrye wil?" en "bestaan God?", vrae aangaande noemeneme, en kan hulle nie beantwoord word deur te verwys na enigiets in ondervinding nie: die antwoorde tot sulke vrae bly altyd net spekulasie. Tog poog Kant om dié vrae sinvol te beantwoord. Omdat kousaliteit 'n eienskap is wat die mens se verstand in ondervinding inlees, sukkel Kant om vrye wil op 'n logiese grondslag te plaas, omdat die idee dat mense hul eie gedrag veroorsaak nié meer betekenisvol lyk nie, en dit dan blyk dat vrye wil, net soos kousaliteit self, 'n verklarende fiksie is om reëlmatighede van ondervinding te organiseer. So ook verwerp Kant tradisionele pogings om God se bestaan te bewys, op 'n mengsel van logiese en transendentale idealisties gronde — bv., die ontologiese bewys van God se bestaan word verwerp omdat dit berus op die logiese analise van die stelling "God bestaan", maar Kant dring aan dat "bestaan" nié 'n predikaat is nie omdat, anders as by ander predikate soos "is rooi" of "is in Pretoria", die sinsdeel "is werklik" geen inligting oor sy onderwerp oordra nie: vergelyk "die huis is rooi" of "die huis is in Pretoria" met "die huis is werklik" (as dit nog steeds onoortuigend lyk, vergelyk "die huis is rooi" met "die huis is rooi en werklik"). Ten spyte van hierdie bekommernisse, wil Kant nog steeds sê dat die mens oor vrye wil beskik en dat God bestaan, en hy promoveer gevolglik die konsep dat die nomenale karakter van ons verstand, ons verstand soos dit in sigself is, iets vry en self-bepalend is. Volgens hierdie daarstelling is God 'n suiwer en onbeperkte rasionaliteit, en is ons rasionele en morele karakter direk afkomstig daarvanaf, en afhanklik van God. Hy erken dat hierdie bekouing spekulatief en nie bewysbaar is nie, maar dié teorie speel 'n sentrale rol in sy etiek.



</doc>
<doc id="34456" url="https://af.wikipedia.org/wiki?curid=34456" title="Saldus">
Saldus

Saldus (Duits: "Frauenburg") is 'n stad in die weste van Letland.


</doc>
<doc id="34459" url="https://af.wikipedia.org/wiki?curid=34459" title="Reinickendorfer Vosse">
Reinickendorfer Vosse

Die klub is op 28 Januarie 1891 gestig as "Turn Verein Reinickendorf". Ter nagedagtenis aan Adolf Dorner, wat 'n leidende rol gespeel het om gimnastiek in Duitse skole te vestig, is die klub in 1893 herdoop na "Turnverein Dorner". Die naam is later verander na "Turn- und Sportverein Dorner". In 1937 het "TSV Dorner" met "Reinickendorfer Fußball Club Halley-Concordia" en "Reinickendorfer Hockeyclub" saamgesmelt om "Turn- und Rasensportverein Reinickendorf" te vorm. "RFC Halley-Concordia" was weer die produk van die samesmelting van "Reinickendorfer FC Halley 1910" en "Concordia 95" in 1925.

Na die Tweede Wêreldoorlog is die klub deur die Geallieerdes ontbind, maar laat in 1945 is die grootste gedeelte van die sportklub herstig as "SG Reinickendorf-Ost", maar die sokkerafdeling is afsonderlik herstig as "SG Felsenbeck". In April 1947 is "SG Reinickendorf Ost" ontbind en herstig as "Berliner Turn- und Sportverein von 1891 Reinickendorfer Füchse" (die huidige naam). "Felsenbeck" is herdoop na "RFC Halley - Borussia" en op 1 Desember 1948 het die twee klubs weer verenig.

Die klub se beste prestasie was om tussen 1963 en 1969 op die tweede vlak in die Regionalliga Berlyn mee te ding, asook om (onsuksesvol) in 1989 en 1990 aan promosie-relegasiewedstryde om promosie na die 2. Bundesliga deel te neem.



</doc>
<doc id="34466" url="https://af.wikipedia.org/wiki?curid=34466" title="Balvi">
Balvi

Balvi (Duits:"Bolwen") is 'n dorpie in die noord-oos van Letland.


</doc>
<doc id="34467" url="https://af.wikipedia.org/wiki?curid=34467" title="Turkmeense Sosialistiese Sowjetrepubliek">
Turkmeense Sosialistiese Sowjetrepubliek

Die Turkmeense Sosialistiese Sowjetrepubliek (Turkmeens: Түркменистан Совет Социалистик Республикасы, Türkmenistan Sowet Sotsialistik Respoeblikasi; Russies: Туркменская Советская Социалистическая Республика, Toerkmenskaja Sowetskaja Sotsialistitsjeskaja Respoeblika), ook genoem Turkmenistan of Turkmenië, was een van die republieke van die Sowjetunie. Dit is aanvanklik op 7 Augustus 1921 gestig as die Turkmeense Oblast. Op 13 Mei 1925 is dit omskep in die Turkmeense SSR en het dit ’n aparte republiek van die Sowjetunie geword. In 1991 het die Turkmeense SSR onafhanklik geword en is dit hernoem tot Turkmenistan.


</doc>
<doc id="34469" url="https://af.wikipedia.org/wiki?curid=34469" title="Pleknaamsveranderinge in Sri Lanka">
Pleknaamsveranderinge in Sri Lanka

Hier volg 'n lys van plekke in Sri Lanka waarvan die name verander is:

Ceylon → Sri Lanka



</doc>
<doc id="34472" url="https://af.wikipedia.org/wiki?curid=34472" title="Moldawiese Sosialistiese Sowjetrepubliek">
Moldawiese Sosialistiese Sowjetrepubliek

Die Moldawiese Sosialistiese Sowjetrepubliek (Moldawies: Република Советикэ Сочиалистэ Молдовеняскэ, Republica Sovietică Socialistă Moldovenească; Russies: Молдавская Советская Социалистическая Республика, Moldafskaja Sowjetskaja Sotsialistitsjeskaja Respoeblika), ook bekend as Moldawië, was een van die republieke van die Sowjetunie.

Die Sowjetunie het die outonome Moldawiese OSSR op 12 Oktober 1924 gestig as deel van die Oekraïense Sosialistiese Sowjetrepubliek. Dit het op 28 Junie 1940 die Moldawiese SSR geword. In 1991 het Moldawië onafhanklik geword en sy naam verander na Moldowa. Die naam van die hoofstad is verander van Kisjinef na Chisinau.


</doc>
<doc id="34473" url="https://af.wikipedia.org/wiki?curid=34473" title="Hinderlaagbemarking">
Hinderlaagbemarking

Hinderlaagbemarking of strikbemarking verwys na bemarking tydens 'n geleentheid, waar die geleentheid se borge nie vir die bemarking betaal word nie. Vir meeste groot geleenthede kry 'n enkele maatskappy alleenreg om as die eksklusiewe en amptelike borg in 'n sekere kategorie op te tree. Dit skep 'n probleem vir ander maatskappye wat dan ook probeer om hulle naam aan die geleentheid te koppel, sonder om vir die voorreg te betaal, en sonder om enige wette te oortree.

'n Paar bekende voorbeelde van hinderlaagbemarking:


</doc>
<doc id="34475" url="https://af.wikipedia.org/wiki?curid=34475" title="Lettiese Sosialistiese Sowjetrepubliek">
Lettiese Sosialistiese Sowjetrepubliek

Die Lettiese Sosialistiese Sowjetrepubliek (Lets: Latvijas Padomju Sociālistiskā Republika; Russies: Латвийская Советская Социалистическая Республика, Latwijskaja Sowjetskaja Sotsialistitsjeskaja Respoeblika), ook bekend as die Lettiese SSR, was een van die republieke van die Sowjetunie.

Dis op 21 Julie 1940 gestig as marionetstaat tydens die Eerste Wêreldoorlog in die voormalige onafhanklike Republiek van Litaue, nadat dit op 17 Junie 1940 deur die Sowjet Leër beset is. Dit is op 5 Augustus 1940 amptelik deur die Sowjetunie geannekseer en het die land se 15de republiek geword. Die gebied is daarna deur Nazi-Duitsland oorgeneem, maar in 1944 tot 1945 deur die Sowjetunie teruggeneem.

Op 4 Mei 1990 het die land hom voorgeneem om weer volle onafhanklikheid te verkry en is dit weer hernoem tot die Republiek van Letland, maar Moskou het dit tot in 1991 steeds as ’n Sowjet-republiek beskou. Op 21 Augustus 1991 het Letland hom onafhanklik verklaar ná ’n mislukte Sowjet-staatsgreep. Op 6 September het die Sowjetunie die onafhanklikheid van die drie Baltiese state amptelik erken.

Letland, sowel as Litaue en Estland, het de facto opgehou om deel van die Sowjetunie te wees vier maande voor die Sowjetunie op (26 Desember 1991) ophou bestaan het. Vandag erken Letland geen regtelike verbintenis met die voormalige Sowjet-staat nie. Die Kommunistiese Party in die land is intussen ontbind.


</doc>
<doc id="34476" url="https://af.wikipedia.org/wiki?curid=34476" title="Georgiese Sosialistiese Sowjetrepubliek">
Georgiese Sosialistiese Sowjetrepubliek

Die Georgiese Sosialistiese Sowjetrepubliek (Georgies: საქართველოს საბჭოთა სოციალისტური რესპუბლიკა, Sak'art'velos Sabčota Soc'ialisturi Respublika; Russies: Грузинская Советская Социалистическая Республика, Groezinskaja Sowjetskaja Sotsialistitsjeskaja Respoeblika), ook bekend as die Georgiese SSR, was een van die republieke van die Sowjetunie.

Dis op 25 Februarie 1921 gestig as die Georgiese SSR. Van 12 Maart 1922 tot 5 Desember 1936 was dit saam met die Armeense Sosialistiese Sowjetrepubliek en die Azerbeidjanse Sosialistiese Sowjetrepubliek deel van die Transkaukasiese SFSR. In 1936 is laasgenoemde ontbind. Onder die bewind van Josef Stalin is baie Georgiërs tereggestel.

Op 28 Oktober 1990 is demokratiese parlementêre verkiesings gehou en op 15 November is die land hernoem tot die Republiek van Georgië. Die land het hom op 9 April 1991 onafhanklik verklaar, maar is eers in September van dié jaar deur die Sowjetunie erken.


</doc>
<doc id="34484" url="https://af.wikipedia.org/wiki?curid=34484" title="Azerbeidjanse Sosialistiese Sowjetrepubliek">
Azerbeidjanse Sosialistiese Sowjetrepubliek

Die Azerbeidjanse Sosialistiese Sowjetrepubliek (Azerbeidjans: Azərbaycan Sovet Sosialist Respublikası; Russies: Азербайджанская Советская Социалистическая Республика, Azerbaidjanskaja Sowjetskaja Sotsialistitsjeskaja Respoeblika), ook bekend as die Azerbeidjanse SSR, was een van die republieke van die Sowjetunie. 

Die republiek is op 28 April 1920 gestig. Van 12 Maart 1922 tot 5 Desember 1936 was dit saam met die Armeense Sosialistiese Sowjetrepubliek en die Georgiese Sosialistiese Sowjetrepubliek deel van die Transkaukasiese SFSR – dié het in Desember 1922 deel geword van die pas gestigte Sowjetunie. Die TSFSR is in 1936 ontbind.

Op 19 November 1990 is die Azerbeidjanse SSR hernoem tot die Republiek van Azerbeidjan, wat deel gebly het van die Sowjetunie tot sy verbrokkeling in 1991.

Buite die groot olie- en nywerheidstede het Azerbeidjan tydens die Sowjet-Russiese heerskappy sy oorspronklike landboukarakter behou. Dikwels is na die land as 'n uitgestrekte vrugte- en groentetuin verwys. Die ander kant van die werklikheid is dat die landboupraktyke aan grootskaalse agrochemiese omgewingbesoedeling gekoppel was. Buiten Oesbekistan is geen ander Sowjetrepubliek op só 'n ongekende skaal deur pesdoders soos DDT vergiftig nie. 

Die toediening van insekdoders het in die Azerbeidjanse SSR rekordvlakke bereik: terwyl die gemiddeld vir die hele Sowjetunie tussen twee en vyf kilogram per hektaar beloop het, is op Azerbeidjanse katoenvelde en groenteplantasies 40 kilogram, en in wingerde selfs 183 kilogram per hektaar toegedien. Tagtig persent van die pesdoders was volgens internasionale standaarde skadelik vir die mens en die natuurlewe. DDT is nog tot in 1988 toegedien, alhoewel hierdie pesdoder reeds in 1970 deur die Wêreldgesondheidsorganisasie (WGO) verban is.

Wortels, kool, aartappels en uie was vanweë die hoë nitraatvlakke in plaaslike watervoorrade eintlik ongeskik vir menslike gebruik. Siektes soos anemie, asma, lewerskade of tuberkulose was wydverspreid onder die landelike bevolking.


</doc>
<doc id="34485" url="https://af.wikipedia.org/wiki?curid=34485" title="Universiteit van Namibië">
Universiteit van Namibië

Die Universiteit van Namibië (Engels: "University of Namibia" of UNAM) is 'n universiteit geleë in Windhoek, Namibië en is die oudste universiteit in Namibië.




</doc>
<doc id="34486" url="https://af.wikipedia.org/wiki?curid=34486" title="Armeense Sosialistiese Sowjetrepubliek">
Armeense Sosialistiese Sowjetrepubliek

Die Armeense Sosialistiese Sowjetrepubliek (Armeens: Հայկական ՍովետականՍոցիալիստական Հանրապետություն, Haikakan Sowetakan Sotsialistakan Hanrapetoetjoen; Russies: Армянская Советская Социалистическая Республика, Armjanskaja Sowjetskaja Sotsialistitsjeskaja Respoeblika), ook bekend as die Armeense SSR, was die kleinste en - met sowat 90 persent Armeniërs in 1987 - etnies mees homogene van die republieke van die Sowjetunie. Dit het ontstaan toe die Kommunistiese Party van Armenië op 29 November 1920 beheer oor die land oorgeneem het. Later is die naam verander na die Armeense Sosialistiese Sowjetrepubliek.

Van 1828 tot met die Oktoberrewolusie in 1917 was Armenië deel van die destydse Russiese Ryk. Onder Sowjet-beheer is dit van ’n groot landbouland omskep in ’n belangrike nywerheidsentrum. Op 23 Augustus 1990 is dit hernoem tot die Republiek van Armenië, maar dit het deel van die Sowjetunie gebly tot met dié se verbrokkeling in 1991.

Naas sy etniese homogeniteit, wat ná die vlug van die meeste etniese Azerbeidjanners tussen 1988 en 1990 nog toegeneem het, het die Armeense SSR nog in twee belangrike opsigte van ander Sowjetrepublieke verskil. Kenmerkend was enersyds die hoë vlak van opleiding, wat ook in die Stalinistiese tydperk met sy suiwerings steeds gehandhaaf is, en die buite-proporsionele persentasie van Armeense geleerdes in die Sowjet-wetenskap, terwyl Armeniërs andersyds ook steeds noue bande met die Armeense diaspora in die buiteland gehandhaaf het sodat 'n bestendige toevloei van westerse literatuur en gedagtes van die Armeense SSR die mees kosmopolitiese en westers-gesinde Sowjetrepubliek gemaak het.


</doc>
<doc id="34487" url="https://af.wikipedia.org/wiki?curid=34487" title="Roebel">
Roebel

Die roebel (Russies: рубль, "roebl") is ’n geldeenheid wat tans in Rusland, Belarus en Transnistrië gebruik word. Dit was ook van 1917 tot 1991 die geldeenheid van die Sowjetunie. Een roebel bestaan uit 100 kopeks.
Op 1 Januarie 1998 is die roebel gedevalueer weens hiperinflasie. Die nuwe roebel was gelyk aan 1 000 ou roebels. Die moderne roebel word uitgegee deur Rusland se Bank Rossii.



Volgens een weergawe is die woord "roebel" afgelei van die Russiese werkwoord рубить ("roebit") – om te kap. Die roebel was aanvanklik ’n stuk wat van ’n blok silwer afgekap is. ’n Ander, meer geloofwaardige weergawe is dat dit afgelei is van die selfstandige naamwoord рубец ("roebets"), dus die naat wat om die geldstuk oorgebly het nadat dit gemunt is: silwer is in twee stappe in die gietvorm gevoeg. Dus beteken roebel "’n gietvorm met ’n naat".

Die woord "kopek" (Russies: копейка, "kopjeika") is afgelei van die Russiese woord копьё (kopjo), ’n spies. Die eerste kopeks, wat van 1535 af in Nowgorod en Pskof gemunt is, het ’n ruiter met ’n spies uitgebeeld. Van die 1540's af dra die ruiter ’n kroon, sonder twyfel ’n verwysing na Iwan die Verskriklike – hy was Rusland se eerste tsaar.

Rusland is die eerste land in die wêreld wat ’n desimale geldstelsel gehad het (1704) waar een roebel uit 100 kopeks bestaan het.

Die Russiese meervoude wat op die geld gesien kan word, wissel na gelang van die waarde in ooreenstemming met die grammatika. Die getalle 1, 21, 31, ens. word gevolg deur die nominatief-enkelvoud "рубль" en "копейка". Die getalle 2-4, 22-24, 32-34, ens. word gevolg deur die genitief-enkelvoud "рубля" en "копейки". Alle ander getalle word gevolg deur die genitief-meervoud "рублей" en "копеек".

In verskeie tale van Rusland en die voormalige Sowjetunie het die geld se naam geen etimologiese verwantskap aan "roebel" nie. Veral in Turkse tale of tale wat deur hulle beïnvloed word, is die roebel dikwels (ook amptelik) bekend as som of soem (wat "suiwer" beteken) of manat (van die Russiese woord "moneta", "muntstuk").

Die waarde van Sowjet-banknote is in die onderskeie tale van die 15 republieke van die Sowjetunie gedruk.


</doc>
<doc id="34491" url="https://af.wikipedia.org/wiki?curid=34491" title="TSV Eintracht Stadtallendorf">
TSV Eintracht Stadtallendorf

Die klub is in 1920 as "FV Eintracht Allendorf" gestig. In 1956 is daar met "TSV Blau-Weiß Allendorf" saamgesmelt om "TSV Eintracht Stadtallendorf" te vorm.

Die klub se grootste presstasie was om promosie na die Oberliga Hessen te verkry in 2008.



</doc>
<doc id="34494" url="https://af.wikipedia.org/wiki?curid=34494" title="Mohorovičić-diskontinuïteit">
Mohorovičić-diskontinuïteit

Die Mohorovičić-diskontinuïteit, soms slegs kortweg na verwys as die Moho is die grens tussen die aarde se kors en die mantel. Die Moho vorm die skeiding tussen die oseaan- en kontinentale kors en die mantel. Die Moho lê meestal geheel en al binne in die litosfeer; slegs onder die midde-oseaanrif vorm die Moho ook die skeiding tussen die litosfeer en die astenosfeer. Die Mohorovičić diskontinuïteit is vir die eerste keer geïdentifiseer deur 'n Kroasiese seismoloog toe hy opgemerk het dat die snelheid van aardbewings se skokgolwe op hierdie punt. Ofioliete is dele van die oseaankors en moontlik ook mantelrots wat opgestoot is in die kontinentale kors in deur plaatbeweging.

Die Mohorovičić diskontinuïteit is ongeveer 5 km onder die oseaanbodem en 30 tot 50 km onder tipiese kontinente. Die Moho is die diepste onder die Tibetse plato waar dit ongeveer 75 km onder die oppervlak lê.

Tydens die laat 1950's en 1960's is daar in die V.S.A. 'n voorstel voorgelê om 'n gat deur die oseaanbodem te boor om hierdie laag te bereik. Die Mohole-projek het egter nooit voldoende ondersteuning geniet nie en is deur die V.S.A se kongres gekanselleer in 1967. Die doelwit bly egter steeds 'n belangrike wetenskaplike doelwit. Die Sowjet-Unie het ook 'n poging aangewend om die laag te bereik en het tot op 'n diepte van 12 260 meter oor 'n tydperk van 15 jaar geboor (die wêreld se diepste gat tot op daardie tydstip) voordat daar ook van die poging afgesien is.

Meer onlangs is 'n voorstel gemaak vir 'n onbemande, selfaangedrewe tuig vervaardig uit wolfram wat radiogeniese warmte sal gebruik om die aarde se dieptes te verken tot naby die Moho-diskontinuïteit asook die boonste deel van die mantel.

Die Moho-diskontinuïteit word in een van die boeke in die bekende Fritz Deelman avontuurreeks van Leon Rousseau, "Fritz Deelman en die Woestynrowers", genoem.




</doc>
<doc id="34498" url="https://af.wikipedia.org/wiki?curid=34498" title="Microsoft Office">
Microsoft Office

Microsoft Office is Microsoft se kantoorpakket wat uit Microsoft Word vir die MS-DOS-bedryfstelsel ontstaan het. Die eerste weergawe van Microsoft Office is in 1989 vir die Apple Macintosh vrygestel. Tans word slegs die Windows- en Mac OS-bedryfstelsels ondersteun.

Microsoft Office bestaan uit onder meer die volgende komponente:



</doc>
<doc id="34502" url="https://af.wikipedia.org/wiki?curid=34502" title="Weergawenommer">
Weergawenommer

'n Weergawenommer word gebruik om verskillende weergawes van dieselfde produk van mekaar te kan onderskei. Weergawenommers word dikwels saam met sagteware gebruik om aan te dui dat die sagteware uitgebrei (foute herstel en nuwe funksies bygevoeg) is.



</doc>
<doc id="34504" url="https://af.wikipedia.org/wiki?curid=34504" title="Russian Ark">
Russian Ark

Russian Ark (Russies: Русский Ковчег; "Roesskii Koftsjeg", "Russiese Ark") is ’n 2002-rolprent deur die Russiese regisseur Alexander Sokurov. Dit is in een aaneenlopende skoot verfilm.

’n Onbekende verteller, wat nie deur die gehoor gesien word nie en met die stem van die regisseur praat, dwaal deur die Winterpaleis (nou die hoofgebou van die Russiese Hermitage-museum) in Sint Petersburg. Die verteller impliseer dat hy gesterf het en ’n spook is wat deur die paleis swerf. In elke kamer ontmoet hy werklike en fiktiewe mense uit verskeie tydperke van die stad se 300 jaar lange geskiedenis. Hy word vergesel van "die Europeër" (Sergei Dreiden; gespeel deur Sergei Dontsov), wat die 19de-eeuse reisiger die markies De Custine verteenwoordig. (Die werklike markies het ’n gewilde boek geskryf oor sy reise in 1839 in Rusland.) Die gehoor kan hom wel sien. Soms is daar interaksie tussen die verteller-regisseur, sy metgesel en die ander karakters, maar soms loop hulle ongemerk rond.

Die rolprent begin met die aankoms van perdekarre met gaste by ’n syingang van die paleis. Die verteller ontmoet een van die gaste, "die Europeër", en volg hom deur verskeie kamers van die paleis. Elke kamer verteenwoordig ’n ander tydperk uit die geskiedenis, maar nie in ’n chronologiese volgorde nie.

Die prent wys onder meer die skouspelagtige aanbieding van operas en toneelstukke in die tyd van Katharina die Grote; ’n hoftoneel waarin tsaar Nikolaas I deur die sjah van Iran om verskoning gevra word vir die dood van Aleksander Griboedof, ’n ambassadeur; die idilliese gesinslewe van Nikolaas II se kinders; die amptelike wisseling van die Paleiswag; die museum se direkteur fluister die behoefte om herstelwerk te doen tydens die regering van Josef Stalin; en ’n desperate inwoner van Sint Petersburg maak sy eie kis tydens die stad se 90 dae lange beleg in die Tweede Wêreldoorlog.

Die hoogtepunt van die prent is ’n groot bal met musiek deur Michail Glinka, met honderde gaste in skouspelagtige kostuums en ’n volle orkes gedirigeer deur Waleri Gergijef, en wys dan hoe die gaste tydsaam by die groot trap van die paleis afstap.

Die verteller verlaat dan die paleis deur ’n syuitgang en die paleis word voorgestel as ’n ark wat die Russiese kultuur bewaar en op die see dryf.

Die rolprent wys 33 kamers van die museum, wat gevul is met meer as 2 000 akteurs.

"Russian Ark" is die eerste prent ooit wat in een lang skoot verfilm is. Dit is geskiet in hoëdefinisie-video met ’n Sony HDW-F900. Die inligting is nie gekompakteer en eers op band opgeneem soos gewoonlik nie, maar ongekompakteer op ’n hardeskyf met 100 minute speeltyd. Drie vorige pogings het skeefgeloop weens tegniese probleme, maar die vierde probeerslag het gladweg verloop.

Die prent was nie ’n groot kommersiële sukses nie, maar byna alle resensente het dit geprys. Roger Ebert, ’n Amerikaanse resensent en draaiboekskrywer wat ’n Pulitzer-prys gewen het, het geskryf: "Apart from anything else, this is one of the best-sustained ideas I have ever seen on the screen...{T}he effect of the unbroken flow of images (experimented with in the past by directors like Hitchcock and Max Ophuls) is uncanny. If cinema is sometimes dreamlike, then every edit is an awakening. "Russian Ark" spins a daydream made of centuries."



</doc>
<doc id="34506" url="https://af.wikipedia.org/wiki?curid=34506" title="Musina">
Musina

Messina of Musina, is 'n dorp in die noorde van Suid-Afrika in die Limpopoprovinsie. Musina het 'n bevolking van sowat 43 000 mense. Die N1 nasionale pad gaan deur Musina; noord na Beitbrug en suid na Louis Trichardt. Musina is die noordelikste dorp in Suid-Afrika en is 2 000 km vanaf Kaapstad. 

Daar is genoegsame aanduidings dat yster en koper reeds in prehistoriese tye hier gemyn is. Die eerste blanke prospekteerders en myners het baie tonnels, skagte en uitskothope gevind. Onlangs is yster ontgin deur mense wat as die Musina bekend geword het. In Venda beteken dit "die bederwer". Die Musina het hul vroue al die werk laat doen. Hulle het skagte gegrawe met ystergrawe en die erts is met mandjies opgehys. Dit is fyngekap met hamers en in oonde gevoer wat toegerus was met blaasbalke. Gietstukke wat so gemaak is, is gebruik as geld of ruilmiddels. Koper is ook gebruik om kombuisgereedskap te maak. Dit is onbekend hoekom die Musina die gebied verlaat, of uitgesterf het.

Na die Tweede Vryheidsoorlog het John Grenfell prospekteerwerk in die omgewing gedoen, nadat hy van die antieke myne te hore gekom het. Hy het 'n maatskappy gestig en later ontdek dat die plaas Berkenhead 'n berg van koper was. Die Messina Development Company is in 1905 gestig om sowel die myne as die dorp te ontwikkel. Die dorp is in 1915 geproklameer en het in 1968 'n munisipaliteit geword.

Die distrik is ongeveer 6 000 km groot. Sitrus, subtropiese vrugte en groente - langs die Limpoporivier - is van die belangrikste gewasse wat in die distrik verbou word. Veeboedery maak ook 'n groot bydrae. Die distrik is ook bekend vir sy kremetartbome. Daar is 'n kremetartreservaat van ongeveer 150 km om die dorp verklaar. Daar is 'n kremetartboom op die plaas Nonsiang wat ongeveer 26 m hoog is met 'n omtrek van 19 m en is waarskynlik 4 500 jaar oud.




</doc>
<doc id="34508" url="https://af.wikipedia.org/wiki?curid=34508" title="A Clockwork Orange">
A Clockwork Orange

A Clockwork Orange kan na een van die volgende verwys:



</doc>
<doc id="34509" url="https://af.wikipedia.org/wiki?curid=34509" title="Pleknaamsveranderinge in Benin">
Pleknaamsveranderinge in Benin

Hier volg 'n lys van dorpe en stede in Benin waarvan die name verander is:




</doc>
<doc id="34511" url="https://af.wikipedia.org/wiki?curid=34511" title="A Clockwork Orange (rolprent)">
A Clockwork Orange (rolprent)

A Clockwork Orange is ’n 1971-rolprent. Dis ’n satiriese wetenskapsfiksie-verwerking van die roman met dieselfde naam deur Anthony Burgess wat in 1962 verskyn het. Stanley Kubrick was die regisseur, vervaardiger en medeskrywer. Dit het feitlik onmiddellik ná sy vrystelling kultussatus gehad.

Die akteur Malcolm McDowell is die charismatiese en psigopatiese misdadiger Alex DeLarge wat genot put uit Beethoven, verkragting en geweld. Hy is die leier van ’n klein groepie boewe (Pete, Georgie en Dim) wat hy sy "droogs" noem (van die Russiese woord друг; "droeg" – vriend). Alex vertel die grootste deel van die rolprent in Nadsat, ’n sleng wat saamgestel is uit Russiese en Engelse woorde en Cockney-sleng. Die prent bevat ontstellende, gewelddadige beelde om kommentaar te help lewer op psigiatrie, jeugbendes en ander onderwerpe in ’n futuristiese, anti-utopiese Brittanje.

Die klankbaan bestaan hoofsaaklik uit klassieke musiek en musiek van Wendy (toe Walter) Carlos. Die enigste uitsondering is "Singin' in the Rain", die enigste liedjie waarvan Malcolm McDowell al die woorde geken het.

Die rolprent begin waar Alex en sy "droogs" sit en drink om (in Alex se eie woorde) "hul breine te verskerp" vir geweld. Hulle rand ’n rondloper aan, raak betrokke in ’n geveg met ’n ander bende, gaan op ’n jaagtog met ’n gesteelde motor, rand ’n skrywer aan en verkrag sy vrou terwyl Alex "Singin' in the Rain" sing, en dan keer hulle terug na die kroeg.

Die volgende oggend maak Alex se ma hom wakker, maar hy sê hy is te siek om skool toe te gaan. ’n Maatskaplike werker, mnr. Deltoid, besoek hom en vermoed hy wil kattekwaad aanvang. Daarna gaan Alex na ’n musiekwinkel en tel twee vroue op. Toe hy later sy vriende ontmoet, sê hulle hulle is ontevrede met sy leierskap en wil dinge op ’n "nuwe manier" doen met meer ambisieuse geweld. Later val Alex sy "droogs" onverwags aan om sy leierskap te hervestig.

Later rand die "droogs" ’n vrou op ’n gesondheidsplaas aan en Alex vermoor haar. Toe hy die huis verlaat, val sy vriende hom aan, die polisie daag op en hy word in hegtenis geneem.

In die plek waar hy ondervra word, word hy besoek deur mnr. Deltoid, wat vir hom sê hy is nou ’n moordenaar. In die tronk raak hy bevriend met die tronkkapelaan. Alex begin die Bybel bestudeer, maar identifiseer met die gewelddadige karakters daarin. Hy vind uit van ’n nuwe eksperimentele behandeling, die Ludovico-tegniek, en versoek om ’n kandidaat daarvoor te wees. In die Ludivico-inrigting moet hy ’n dwangbaadjie dra en gewelddadige rolprente kyk terwyl hy dwelms inneem om hom ’n groot afkeer van geweld te gee. In ’n stadium hoor hy musiek van Beethoven op ’n klankbaan en besef hy sal nou ook ’n afkeer van Beethoven se musiek hê. Hy skree "Ek is genees, dank God” in die hoop dat hulle die behandeling sal stop.

Ná die behandeling word ’n demonstrasie aan ’n gehoor gegee waarin Alex uitgelok word tot geweld, maar hy kan nie reageer nie. Daarna verklaar die minister van binnelandse sake dat hy genees is en nou ’n "ware Christen" is ondanks die kapelaan se beswaar dat Alex geen vrye keuse het nie.

Hy keer terug huis toe, maar sy ouers het ’n nuwe loseerder in sy kamer ingeneem. Alex loop deur die strate en loop die rondloper raak wat hy en sy vriende vroeër aangeval het. Die boemelaar roep van sy vriende en hulle rand Aex aan, wat natuurlik nie kan terugveg nie weens die behandeling. Die polisie daag op, maar hulle is twee van Alex se ou "droogs" wat nou in die polisiemag is. Hulle het nog ’n wrok teen hom en slaan hom wreed voordat hulle hom alleen agterlaat. Alex, wat nou in baie slegte toestand is, daag op by die huis van die skrywer wie se vrou hy verkrag het. Die skrywer, mnr. Alexander, herken hom eers nie as die verkragter nie omdat hy toe ’n masker gedra het, maar herken hom wel van die nuus as iemand wat die Ludovico-tegniek ondergaan het. Toe mnr. Alexander besef wie hy is toe hy hom "Singin' in the Rain" hoor sing, bedwelm hy hom en sluit hom in ’n boonste verdieping van die huis toe terwyl hy Beethoven se Negende Simfonie op volle sterkte speel. Hy weet Alex sal siek word en nes hy voorspel, spring Alex by die venster op die derde verdieping uit.

Toe Alex in die hospitaal wakker word, ondergaan hy ’n psigologiese toets met foto's. Hy moet sê wat die karakters sê en sy antwoorde is tipies gewelddadig. Die minister van binnelandse sake daag op en vra hom om verskoning oor die Ludovico-tegniek. Hy sê die staat sal vir Alex sorg en bied hom ’n hoë regeringspos aan. Hy laat ’n stereo in Alex se kamer inbring wat Beethoven se Negende Simfonie speel en Alex besef hy het geen afkeer daarvan nie. Hy fantaseer kortliks oor seks met ’n naakte vrou terwyl Victoriaanse karakters goedkeurend toekyk. Die prent eindig met sy woorde: "I was cured all right”.

Die name rol aan die einde van die fliek terwyl Gene Kelly "Singin' in the Rain" sing.


Die rolprent het die verkope van Beethoven se Negende Simfonie die hoogte laat inskiet. Dit is goed ontvang en is benoem vir belangrike toekennings, onder andere vier Oscars. Sommige resensente het egter nie daarvan gehou nie. Roger Ebert, ’n Amerikaanse resensent en draaiboekskrywer wat ’n Pulitzer-prys gewen het, het dit net twee sterre gegee en gesê dis ’n gemors en vervelig.

Die prent is in Brittanje onttrek. Toe dit eindelik in die jaar 2000 heruitgereik is, het dit reeds ’n reputasie as ’n klassieke kultusfliek gehad.

In Amerika is die fliek met ’n X gegradeer. Kubrick het later vrywillig sowat 30 sekondes van die film vervang vir ’n 1973-heruitreiking, wat met ’n R gegradeer is. Alle huidige DVD's bevat die oorspronklike X-vorm.

Onder die talle pryse en benoemings tel 4 benoemings vir ’n Oscar. "The French Connection" het egter daardie jaar al dié toekennings gewen:



</doc>
<doc id="34512" url="https://af.wikipedia.org/wiki?curid=34512" title="Debian">
Debian

Debian is 'n Linux-verspreiding wat sedert die eerste weergawe in 1993 streng by die ideale van die Vrye Sagteware-beweging gehou het. Debian is ook veral bekend vir sy APT ("Advanced Packaging Tool") pakketbestuurstelsel, wat hoog aangeskrewe is as 'n manier om sagteware moeiteloos te installeer, opdateer of te verwyder. Debian is ook bekend vir die groot hoeveelheid sagteware wat in sy pakketstoor en distrubusiemedia beskikbaar is.

Die Debian "stabiele" stelsel is die gewildste uitgawe vir persoonlike rekenaars en netwerke, en word as basis gebruik vir baie ander verspreidings.

Die Debian projek was begin deur Ian Murdock op Augustus 16, 1993. Debian 0.01 was vrygestel op September 15, 1993. en die eerste stabiele weergawe, 1.1, was vrygestel op Junie 17, 1996.

Heelwat ander Linux-verspreidings, soos Ubuntu Linux, is op Debian gebaseer en maak gebruik van Debian-pakkette.

Stabiele weergawes van Debian word ongeveer elke 2 jaar vrygestel. Dit otvang amptelike ondersteuning vir ongeveer 3 jaar, met opdaterings. Debian het ook sy Lang Terym Ondersteuning projek sedert Debian 6 (Debian Squeeze) begin. Vir elke Debian-uitgawe ontvang dit twee jaar se ekstra sekuriteitsopdaterings. Elke Debian-uitgawe ontvang 5 jaar sekuriteitsondersteuning.


</doc>
<doc id="34514" url="https://af.wikipedia.org/wiki?curid=34514" title="Frank Rautenbach">
Frank Rautenbach

Francois (Frank) Rautenbach (12 Mei 1972, Oos-Londen, Suid-Afrika -) is 'n Suid-Afrikaanse akteur.

Rautenbach speel die hoofrol in die volgende rolprente:

Rautenbach het ook die rol van Tiaan Terreblanche in 7de Laan (2000) vertolk.


</doc>
<doc id="34516" url="https://af.wikipedia.org/wiki?curid=34516" title="Gemenebes van Onafhanklike State">
Gemenebes van Onafhanklike State

Die Gemenebes van Onafhanklike State (GOS) (Russies: Содружество Независимых Государств; Sodroezjestwo Nezawisimich Gosoedarstf) is ’n streeksorganisasie wat uit voormalige republieke van die Sowjetunie bestaan.

Die organisasie is op 8 Desember 1991 deur Rusland, Wit-Rusland en Oekraïne gestig toe die leiers van die drie lande ’n ooreenkoms onderteken het oor die ontbinding van die Sowjetunie en die stigting van ’n organisasie wat as opvolger van die USSR kan dien. Op 21 Desember het nog agt voormalige Sowjet-republieke aangesluit: Armenië, Azerbeidjan, Kasakstan, Kirgisië, Moldowa, Turkmenistan, Tadjikistan en Oesbekistan en die ledetal dus op elf te staan gebring. Georgië het twee jaar later aangesluit, in Desember 1993, om die ledetal op twaalf te staan te bring. Die drie Baltiese state – Estland, Letland en Litaue – het besluit om nie aan te sluit nie en groter affiliasie met die Europese Unie na te streef.

Die Stigtingsooreenkoms het die hoof- konstitusienele dokument van die GOS gebly tot in Januarie 1993, toe die GOS-handves aanvaar is. Daarin is bepaal dat lidlande die handves moet bekragtig (sek. 2, art. 7). Oekraïne, een van die stigterslede wat die Stigtingsooreenkoms in Desember 1991 onderteken het, het nooit die GOS-handves bekragtig nie en is dus tot vandag nog nie wetlik ’n lidland nie. Turkmenistan het die status van sy lidmaatskap verander tot newelid vanaf 26 Augustus 2005 vanweë sy VN-erkende status van internasionale neutraliteit. Georgië het die GOS op 18 Augustus 2008 ingelig dat sy parlement eenparig besluit het om sy lidmaatskap te beëindig. Sy onttrekking het ’n jaar later van krag geword.

Die 11 huidige lidlande verskil dus in status: 9 lande het die handves bekragtig en is volle lede, een land (Turkmenistan) is ’n newelid en een land (Oekraïne) is ’n deelnemende en stigterslid, maar nie wetlik ’n lidland nie.

Die GOS is nie ’n superstaat nie, maar ’n losse konfederasie soortgelyk aan die oorspronklike Europese Gemeenskap eerder as die huidige Europese Unie. Dis egter meer as ’n simboliese organisasie, met mag op die gebied van handel, finansies, die reg en sekuriteit. Die belangrikste kwessie vir die GOS is die daarstelling van ’n volle vryhandelsgebied tussen die lidstate. Daar is ook samewerking oor demokrasie, misdaadvoorkoming oor die grense heen en die hou van vrede.

Die GOS is in Minsk, Wit-Rusland, gesetel. Die voorsitter word ’n uitvoerende sekretaris genoem en is sedert Oktober 2007 Sergei Lebedef.

Sekretaris-generaals van die GOS:




</doc>
<doc id="34518" url="https://af.wikipedia.org/wiki?curid=34518" title="Norfolkeiland">
Norfolkeiland

Norfolkeiland (Engels: "Norfolk Island" of "Territory of Norfolk Island", Norfuk: "Norfuk Ailen") is 'n eiland in die Stille Oseaan wat tussen Australië in die weste, Nieu-Seeland in die suide en Nieu-Kaledonië in die noorde geleë is.

Die eiland is 'n Australiese oorsese gebied met 'n oppervlakte van 34,6 km² en het 'n bevolking van 2 302 in 2011 gehad. Norfolk is in 1774 deur kaptein James Cook ontdek en die hoogste punt is 318 m. Die hoofstad is Kingston en die grootste stad is Burnt Pine.


</doc>
<doc id="34520" url="https://af.wikipedia.org/wiki?curid=34520" title="SV Mettlach">
SV Mettlach

Die klub het sy oorsprong by die gimnastiekklub "Turnverein Mettlach", wat in 1885 gestig is. Die klub het in 1920 'n sokkerafdeling gekry. In 1923 het die sokkerafdeling onafhanklik geword as "Sportverein 1920 Mettlach". Na die Tweede Wêreldoorlog is alle sportklubs in Mettlach saamgesnoer met die stigting van "Spielvereinigung Mettlach" op 12 Mei 1946. Die huidige klub het weer in 1950 onafhanklik geword met die tradisionele (huidige) benaming.

Die klub het in 1984 en 1993 die eerste rondte van die DFB-Pokal gehaal.




</doc>
<doc id="34530" url="https://af.wikipedia.org/wiki?curid=34530" title="Tallahassee">
Tallahassee

Tallahassee is die hoofstad van die VSA-deelstaat van Florida met sowat 159 0125 inwoners en 'n oppervlakte van 254,5 vierkante kilometer. Die woord Tallahassee kom van die Muskogean-taal. Dit beteken "ou veld" of "ou stad".


</doc>
<doc id="34534" url="https://af.wikipedia.org/wiki?curid=34534" title="Pleknaamsveranderinge in Senegal">
Pleknaamsveranderinge in Senegal

Hier volg 'n lys van dorpe en stede in Senegal waarvan die name verander is:



</doc>
<doc id="34536" url="https://af.wikipedia.org/wiki?curid=34536" title="Estniese Sosialistiese Sowjetrepubliek">
Estniese Sosialistiese Sowjetrepubliek

Die Estniese Sosialistiese Sowjetrepubliek (Estnies: Eesti Nõukogude Sotsialistlik Vabariik; Russies: Эстонская Советская Социалистическая Республика, Estonskaja Sowetskaja Sotsialistitsjeskaja Respoeblika), ook bekend as die Estniese SSR, was een van die republieke van die Sowjetunie. Dit het bestaan van 1940 tot 1941 en weer van 1944 tot 1991. Tussen 1941 en 1944 is die land deur Nazi-Duitsland beset.

In die Sowjettyd is Estland aggressief gerussifiseer en vandag woon daar ’n groot Russiese minderheidsgroep in die land. Op 8 Mei 1990 is dit hernoem tot die Republiek van Estland. Dié land, sowel as Litaue en Letland, het de facto opgehou om deel van die Sowjetunie te wees vier maande voor die Sowjetunie op (20 Augustus 1991) ontbind het. Die Estniese parlement het die land se onafhanklikheid op 20 Augustus 1991 verklaar sonder om amptelik uit die Sowjetunie uit te tree aangesien die besetting en anneksasie van Estland deur die Sowjetunie volgens die volkereg onwettig was. Op 6 September het die Sowjetunie die onafhanklikheid van die drie Baltiese state amptelik erken.



</doc>
<doc id="34537" url="https://af.wikipedia.org/wiki?curid=34537" title="Kazachstanse Sosialistiese Sowjetrepubliek">
Kazachstanse Sosialistiese Sowjetrepubliek

Die Kazachstanse Sosialistiese Sowjetrepubliek (Kazachs: Қазақ Кеңестік Социалистік Республикасы; Russies: Казахская Советская Социалистическая Республика, Kazachskaja Sowetskaja Sotsialistitsjeskaja Respoeblika), ook bekend as die Kazachstanse SSR, was een van die republieke van die Sowjetunie.

Met sy 2 717 300 vierkante kilometer was dit die tweede grootste republiek van die USSR (ná Rusland). Die hoofstad was Alma-Ata (vandag bekend as Almaty). Die Kazachs is ’n Turkiessprekende, voorheen nomadiese volk. Die Sowjet-lanseerterrein, nou bekend as Baikonoer, was in Tjoeratam in dié republiek. Personeellede het in die geheime dorp Leninsk gewoon.

Kazachstan is gestig op 26 Augustus 1920 toe die noordelike, Kazachse deel van Turkmenistan van die res van laasgenoemde republiek afgeskei is. Dit het aanvanklik bekend gestaan as die Kirgisiese Outonome Sosialistiese Sowjetrepubliek. In 1925 is dit hernoem tot die Kazachstanse Outonome Sosialistiese Sowjetrepubliek. Voor 1925 het die Russe die Kazachse volk die Kirgisiërs genoem en die huidige Kirgisiërs die Kara-Kirgisiërs (swart Kirgisiërs).

In 1926 is die naam Kirgisiese Outonome Sosialistiese Sowjetrepubliek oorgedra aan die Kara-Kirgisiese Outonome Oblast, wat in 1924 gestig is. Laasgenoemde het later die Kirgisiese Sosialistiese Sowjetrepubliek geword.

In 1990 het Kazachstan sy soewereiniteit binne die Sowjetunie verklaar en in Augustus 1991 sy onafhanklikheid.



</doc>
<doc id="34541" url="https://af.wikipedia.org/wiki?curid=34541" title="Litause Sosialistiese Sowjetrepubliek">
Litause Sosialistiese Sowjetrepubliek

Die Litause Sosialistiese Sowjetrepubliek (Litaus: Lietuvos Tarybų Socialistinė Respublika; Russies: Литовская Советская Социалистическая Республика, Litofskaja Sowetskaja Sotsialistitsjeskaja Respoeblika), ook bekend as die Litause SSR, was een van die republieke van die Sowjetunie.

In Junie 1940 het die Rooi Leër die onafhanklike Litaue beset en in Augustus 1940 het dit die Litause SSR geword. Van 1941 tot 1944 is Litaue deur Nazi-Duitsland beset, maar dit is daarna deur die Sowjetunie herower.

Op 11 Maart 1990 het die land sy onafhanklikheid verklaar, maar dit is eers op 6 September 1991 deur die Sowjetunie erken, saam met dié van Estland en Letland. Op 31 Augustus 1993 het die laaste Russiese troepe die land verlaat.



</doc>
<doc id="34543" url="https://af.wikipedia.org/wiki?curid=34543" title="Oezbekistanse Sosialistiese Sowjetrepubliek">
Oezbekistanse Sosialistiese Sowjetrepubliek

Die Oezbekistanse Sosialistiese Sowjetrepubliek (Oezbekies: Ўзбекистон Совет Социалистик Республикаси, Ozbekiston Sovet Sotsialistik Respublikasi; Russies: Узбекская Советская Социалистическая Республика, Oezbekskaja Sowetskaja Sotsialistitsjeskaja Respoeblika), ook bekend as die Oezbekistanse SSR, Oezbekistan of Oesbekistan, was een van die republieke van die Sowjetunie.

Die Oezbekistanse Sosialistiese Sowjetrepubliek het op 27 Oktober 1924 tot stand gekom. Die Tadjikistanse OSSR het ook eers deel van Oezbekistan uitgemaak – tot dit in 1929 die Tadjikistanse Sosialistiese Sowjetrepubliek geword het. ’n Jaar later is Oezbekistan se hoofstad van Samarkand na Tasjkent geskuif. Waarskynlik in ’n poging om die Kazachstanse Sosialistiese Sowjetrepubliek te verswak, is die Karakalpakse OSSR in 1936 van dié gebied geskei en deel van Oezbekistan gemaak. Ná die Tweede Wêreldoorlog is nog verskeie gebiede tussen die twee republieke rondgeskuif.

Op 1 September 1991 is die Oezbekistanse SSR hernoem tot die Republiek van Oezbekistan, maar dit het amptelik deel van die Sowjetunie gebly tot op 26 Desember 1991.



</doc>
<doc id="34544" url="https://af.wikipedia.org/wiki?curid=34544" title="Tadjikistanse Sosialistiese Sowjetrepubliek">
Tadjikistanse Sosialistiese Sowjetrepubliek

Die Tadjikistanse Sosialistiese Sowjetrepubliek (Tadjikistans: Respublikai Sovetii Sotsialistii Tocikiston; Russies: Tadzhikskaya Советская Социалистическая Республика, Tadjikskaja Sowetskaja Sotsialistitsjeskaja Respoeblika), ook bekend as die Tadjikistanse SSR, was een van die republieke van die Sowjetunie.

Tadjikistan is gestig op 14 Oktober 1924, aanvanklik as ’n outonome sosialistiese Sowjetrepubliek binne die Oezbekistanse SSR. Dit het op 5 Desember 1929 ’n aparte republiek van die USSR geword. Die deel wat vandag Noord-Tadjikistan is, is toe by die republiek gevoeg. Selfs met dié bykomende grondgebied was Tadjikistan steeds die kleinste Sentraal-Asiatiese republiek.

Op 9 September 1991 het die land hom onafhanklik verklaar en is dit hernoem tot die Republiek van Tadjikistan.



</doc>
<doc id="34545" url="https://af.wikipedia.org/wiki?curid=34545" title="IMEI">
IMEI

IMEI (Engels vir International Mobile Equipment Identity) is 'n getal wat 'n GSM-toestel identifiseer. Dit kan gebruik word om die toestel te blokkeer na verlies of diefstal. Die operateur het ook die nommer nodig om die selfoon op die netwerk te aktiveer.

Die IMEI-nommer kan opgeroep word deur *#06# op die selfoon in te sleutel, waarna die 16-syfer IMEI-nommer op die skerm vertoon sal word.


Soos hierbo, maar die "FAC" het 'n waarde van "00".

Die "FAC" het verval; die "TAC" word uitgebrei tot 8 syfers.



</doc>
<doc id="34554" url="https://af.wikipedia.org/wiki?curid=34554" title="Vlag van die Russiese SFSR">
Vlag van die Russiese SFSR

Die vlag van die Russiese SFSR is die vlag wat die Russiese SFSR gebruik het tussen 1954 en 1991.


</doc>
<doc id="34557" url="https://af.wikipedia.org/wiki?curid=34557" title="Spreekwoord">
Spreekwoord

'n Spreekwoord is 'n kort, kernagtige gesegde, waarin 'n algemene waarheid of wyse les uitgedruk is.

Enkele voorbeelde van Afrikaanse spreekwoorde:



Die eksterne skakels hieronder bevat versamelings Afrikaanse spreekwoorde:


</doc>
<doc id="34558" url="https://af.wikipedia.org/wiki?curid=34558" title="Beursineenstorting">
Beursineenstorting

'n Beursineenstorting is 'n skielike en dramatiese afname in die waarde van aandele regdeur 'n aandelebeurs. Ineenstortings word net soveel deur paniek aangevuur as deur werklike onderliggende ekonomiese faktore. Sulke ineenstortings volg dikwels op spekulatiewe groei in aandelpryse.

Beursineenstortings is 'n sosiale verskynsel waar die eksterne ekonomiese gebeure in samehang met die gedrag van die deelnemers en die sielkunde waar negatiewe voorspellings self verwesenlik word deurdat die verkoop van aandele ander deelnemers ook noop om te verkoop en sodoende die negatiewe siening verder versterk. Beursineenstortings vird gewoonlik onder die volgende toestand plaas: 


Daar is nie 'n spesifieke definisie van 'n ineenstorting nie maar die term word gewoonlik toegepas wanneer 'n indeks van 'n aandelemark verskeie dubbelsyfer persentasieverliese in enkele dae ondergaan. Ineenstortings word gewoonlik onderskei van beermarkte deur paniekverkope en skielike, dramatiese prysdalings. Beermarkte is tydperke waar die aandeelpryse geleidelik daal en word gewoonlik in terme van maande of jare gemeet. Beursineenstortings word dikwels met beermarkte vereenselwig maar dit is nie altyd die geval nie, die ineenstorting van 1987 het byvoorbeeld nie gelei tot 'n beermark nie. Op soortgelyke wyse het die Japannese Nikkei beermark van die 1990's oor verskeie jare plaasgevind sonder enige ineenstortings.

Die bekendste ineenstorting op Wall Street in 1929 het op 29 Oktober 1929 plaasgevind. Die ekonomie het sterk groei getoon oor die grootste deel van die twintigerjare. Dit was 'n tydperk toe tegnologiese uitvindings soos radio, motors, vliegtuie, telefone en elektriese verspreidingsnetwerke meer en meer aan Jan Publiek bekendgestel is. Maatskappye aan die voorpunt van hierdie ontwikkelinge soos RCA en General Motors se aandele het die hoogtes ingeskiet. Finansiële ondernemings het ook baie goed gevaar en bankiers het gemeenskaplike fondsmaatskappye gestig (wat destyds bekend was as beleggingstrusts) soos onder andere Goldman Sachs. Die buitengewone opbrengste het al meer beleggers gelok en uiteindelik het dit ook gelei tot aankope met skuld. Op 24 Augustus 1921 het die Dow Jones Nywerheidsindeks op 63.9 gestaan. Teen 3 September 1929 het dit meer as sesvoudig verdubbel en hoogtes van 381.2 bereik. Hierdie vlak sou eers vyf-en-twintig jaar later weer bereik word. Teen die Amerikaanse somer van 1929 was dit duidelik dat die ekonomie besig was om te krimp en het die aandelebeurs 'n tydperk van prysdalings beleef. Hierdie prysdalings het beleggersvertroue geskud en angs onder markdeelnemers veroorsaak. Op 24 Oktober (ook bekend as Swart Donderdag) het die eerste van 'n reeks skokkende markdalings plaasgevind. Dit was vinnig opgevolg deur skerp dalings op die Maandag van 28 Oktober en die Dinsdag van 29 Oktober.

Op die Dinsdag het die Dow Jones Nywerheidsindeks met 38 punte geval tot 260 'n daling van 12.8%. Die stortvloed van verkope het veroorsaak dat die stelsel wat die nuutste pryse aan beleggers deurgee oorweldig is. Telefoon- en telegraaflyne kon ook nie langer byhou nie. Die gebrek aan inligting het tot verdere vrees en paniek gelei. Chaos het op die markte begin heers. Beleggers wat aandele op skuld gekoop het, is gedwing om hulle aandele te verkoop wat gelei het tot 'n al groter wordende vloed van verkoopsaanbiedinge. Oor die twee dae het die Dow Jones nywerheidsindeks met 23% geval.

Teen die einde van die week van 11 November het die indeks op 228 te staan gekom, 'n kumulatiewe val van 40 persent vanaf die hoogste vlak in September. Die markte in die opvolgende maande weer teruggeklim maar dit sou later blyk om 'n valse herstel te wees en het nog meer goedgelowige beleggers in 'n ekonomiese krisis gedompel. Die ineenstorting sou die Groot Depressie voorafgaan wat vele bankrotskappe tot gevolg sou hê. Die Dow Jones Nywerheidsindeks sou eers in Julie van 1932 sy laagste punt bereik.

Die middel tagtigs was 'n tyd waartydens groot ekonomiese optimisme geheers het. Vanaf Augustus 1982 tot die hoogtepunt in Augustus van 1987 het die Dow Jones Nywerheidsindeks gegroei vanaf 776 tot 2722 punte. Die styging in die markindekse vir die 19 grootste markte in die wêreld het bykans 296 persent beloop. Die gemiddelde aantal aandele wat op die New Yorkse aandelebeurs verhandel is het vanaf 65 miljoen tot 181 miljoen aandele gestyg.

Die ineenstorting op 19 Oktober 1987 was die hoogtepunt 'n 'n opbouende markafname wat vyf dae tevoere op die 14 Oktober begin het. Toe die markte op die Maandag daarna weer heropen het, was daar egter 'n verdere skok toe die Dow Jones nywerheidsindeks met 508 punte gedaal het, en daarmee 22,6% van sy totale waarde in een dag verloor het. Die S&P 500 het 20,4% gedaal deur van 282,7 punte tot 225,06 te val. Die NASDAQ Saamgestelde indeks het slegs 11,3% verloor nie omdat beleggers nie wou verkoop nie maar omdat die stelsels gefaal het. Die New Yorkse aandelebeurs het soortgelyke vertragings in transaksies ervaar.

Die ineenstorting was die grootste enkeldag verlies wat Wall Street ooit ervaar het op daardie tydstip. Tussen die opening van die markte op die 14 Oktober tot en met die sluiting op die 19 Oktober het die Dow Jones Nywerheidsindeks 760 punte geval, 'n afname van meer as 31 persent.

Die 1987 ineenstorting was 'n wêreldwye verskynsel. Die FTSE 100 indeks het 10,8% verloor op die Maandag en 'n verdere 12,2% die volgende dag. In die maand van Oktober 1987 het alle markte wêreldwyd beduidend gedaal. Die Oostenrykse markte is die minste beïnvloed (11,4% daling) terwyl die mark in Hong Kong die swaarste getref is met 'n 45,8% daling. Van die 23 grootste nywerheidslande het 19 'n daling van meer as 20% beleef.

Ten spyte van vrese vir 'n herhaling van die Depressie van die 1930's het die martke dadelik weer begin herstel en is 'n rekord toename van 102,27 punte die volgende dag aangeteken en het aandele die Donderdag van 22 Oktober 'n verdere 186,64 punte gestyg. Dit het egter twee jaar geduur voordat die Dow al sy verliese herwin het in September 1989.

Geen besliste gevolgtrekking is gemaak oor die redes vir die 1987 ineenstorting nie. Tropgedrag en ander sielkundige faktore het 'n kritieke rol gespeel in die ineenstortings maar analiste het ook probeer om die gebeure wat die gebeure aan die gang gesit het te identifiseer. Die skuld is ook geplaas op verskeie faktore soos outomatiese verhandelingsmeganismes, portefeulje-versekering en afgeleide finansiële instrumente asook toenemend verslegtende ekonomiese indikators en 'n groot handelstekort in die V.S.A tesame met 'n dalende V.S.A dollar (wat stygende rentekoerse sou meebring).

Een van die gevolge van die 1987 ineenstorting was die bekendstelling van 'n handelsbeperking op die New Yorkse aandelebeurs. Die gedagte is dat dit so 'n afkoelperiode paniek sou verminder.
Die wiskundige beskrywing van ontwikkelings in die beurs ontvang gereeld aandag. Daar word gereeld verkeerdelik aangeneem dat die beurs se voor- en teenspoede volgens 'n normaalverdeling plaasvind, maar groot veranderinge in die waarde van die beurs gebeur te gereeld vir dit om waar te wees. Daar is navorsing wat aandui dat 'n inverse kubiese magswet, d.w.s. hul statistiese verspreiding is meer soos dié van natuursrampe as wat die winste of verliese van 'n dag op 'n beurs is soos die verskille in gewig tussen individuele lede van 'n spesie. Hierdie en ander navorsing toon aan dat beursinstortings 'n teken van self-georganiseerde kritikaliteit in finansiële marke kan wees. 'n Ander voorstelling is dat beurswaardeurings 'n voorbeeld van 'n "toevalsbeweging" is (d.w.s. dat dit 'n aaneenlopende koers het waar elke stap 'n klein willekeurige verandering is) spesifiek 'n "Lévy flug", wat 'n toevalsbeweging is wat omvergewerp word deur groot veranderings elke dan en wan. Dié twee teorieë word in 1995 teen mekaar gemeet deur die analise van 'n miljoen rekords van die S&P 500 markindeks, wat beslis dat beurswaardeurings meer wisselbaar is as 'n normaalverdeling maar minder as 'n Lévy flug. Navorsing rondom hierdie teorieë is gedurig aan die gang, veral gebruikend rekenaarsimulasie van skaarte-gedrag, opsoek na 'n model wat ineenstortings en soortgelyke gebeurtenisse kan voorstel.


</doc>
<doc id="34560" url="https://af.wikipedia.org/wiki?curid=34560" title="Self-georganiseerde kritikaliteit">
Self-georganiseerde kritikaliteit

In fisika is self-georganiseerde kritikaliteit (SGK) 'n eienskap van dinamiese stelsels, of klasse van dinamiese stelsels, wat 'n kritiese punt as 'n aantrekker het. Hulle grootskaalse gedrag wys die karaktertrekke van fase-oorgange, soos waar 'n vloeistof in 'n gas in verander, maar waar die stelsel self neig na die regte toestand vir só 'n oorgang (dus "self-georganiseerd"). Die verskynsel was eerste geïdentifiseer deur Per Bak, Chao Tang en Kurt Wiesenfeld in 1987, en get intussen aandag getrek in 'n menigde velde, vanaf die fisika van die aardkors en sterre deur ekologie en evolusionêre biologie to by ekonomie en sosiologie.

Die interessante eienskap van stelsels met SGK is dat hulle hul kritiese punte, waar daar baie vinnig 'n grootskaalse verandering binne die sisteem plaasvind, kan behaal sonder dat die parameters van die stelsel presies gestel word. Bak, Tang en Wiesenfeld se voorbeeld is 'n hope sand waar elke grein sand oodeenvoudig bly waar dit geplaas word, totdat die helling van die hoop te steil by 'n sekere punt word, waarna die hoop by daardie punt ineenstort. Die effek hiervan is dat die hoop neig na 'n sekere helling, gee nie om hoe hoog dit is nie, en so 'n reëlmatige koniese vorm behaal. In die voorbeeld vind die ineenstortings plaas om die kritiese punte, en die hoop organiseer homself in 'n keël in.

Omdat stelsels met SGK sonder uitsonderlike omstandighede interessante strukture kan bereik, word hul entoesiasties bestudeer as 'n geloofwaardige oorsprong van komplekse strukture in die natuur.



</doc>
<doc id="34566" url="https://af.wikipedia.org/wiki?curid=34566" title="Port Louis">
Port Louis

Port Louis is die hoofstad, grootste stad en grootste hawe in die eilande-nasie van Mauritius. Dit is geleë in die Port Louis-distrik, en die westelike deel lê ook in die Rivière Noire-distrik. Dit is die hoofstad van Mauritius en word geadministreer deur die Munisipale Stadsraad van Port Louis. 

Die stad is die land se ekonomiese, kulturele en politieke sentrum. Volgens Statistiek Mauritius se sensus in 2012 het die bevolking 148 001 getel.


</doc>
<doc id="34569" url="https://af.wikipedia.org/wiki?curid=34569" title="Dagga">
Dagga

Dagga (ook bekend as cannabis of marijuana) is 'n geharde struikagtige plant wat byna oral kan groei. Dit kom voor in streke met 'n warm, vogtige klimaat, soos die Transkei en KwaZulu-Natal. Dagga sluit 3 spesies in: "Cannabis sativa", "Cannabis indica" en "Cannabis ruderalis". Hierdie 3 daggaspesies is inheems aan Sentraal-Asië en Suid-Asië. Dagga is vir dekades gebruik vir vesel, saad, saadolie, rekreasie en ook vir medisinale doeleindes.

Dagga is 'n eenjarige blomdraende kruid en is geslagtig, maar kan ook tweeslagtig word onder stres. Die plant vorm 'n bos en die grootte kan wissel na gelang van temperatuur, reënval, samestelling van die grond en weens die plant se gene. Die blare van die daggaplant kan groen, groen-bruin en pers van kleur wees en die blare groei in ongelyke getalle van 3 blare tot 11 blare per vertakking en is gewoonlik digby die stam van die plant. Dagga groei maklik in swak toestande en word gewoonlik tussen ander gewasse in klowe van berge geplant. Bestuiwing vind met behulp van wind plaas.

Na tabak en drank is dagga die dwelm wat mees algemeen in Suid-Afrika gebruik word.

Die daggaplant bevat 113 cannabinoïde en verskeie terpene. Dagga bevat geen teer. Die aktiewe bestanddeel, delta-9-tetrahidrocannabinol (THC) is die dekarbilose van THC-suur (THCA). THC is kompleks en word stadig deur die liggaam opgeneem. Dit neem omtrent tussen 7 en 30 dae vir die liggaam om THC af te breek en uit te skei.

Die menslike liggaam is ontwerp met 'n voledige cannabinoïdsisteem. Cannabinoïde wat deur die menslike liggaam vervaardig word, word endo-cannabinoïde genoem.

Die menslike liggaam het cannabinoïdreseptore waarmee die cannabinoïde soos bv. THC en CBD kan bind om funksies van die liggaam te bevorder soos byvoorbeeld honger reguleer, 'n voorbeeld daarvan word getoon deur die endo-cannabinoïde wat in borsmelk voorkom, wat 'n baba se eetlus bevorder. Hierdie reseptore word orals in die liggaam gevind, in die brein, vel en verskeie organe.

Ongeag van die metode van gebruik is die aksie en uitwerking van die cannabinoïde dieselfde. Die cannabinoïde vind hul pad in die bloedstroom in en gaan selfs verby die bloed-breinskans waar dit dan koppel met CB1- en CB2-reseptore in die brein. Dit is hierdie koppeling wat verantwoordelik is vir die euforie wat slegs kan plaasvind wanneer THCA (suur) verhit word om dit te omskep in psigo-aktiewe THC. Dit wil se, om dit moontlik te maak vir THC om te bind met die reseptore moet die THCA in die plant materiaal eers verhit of verbrand word om in sy psigo-aktiewe vorm, THC, voor te kom. Dus kan 'n mens nie hoog word as jy rou dagga sou in neem deur dit te eet of drink nie.

Van die name vir dagga sluit in:

Meeste jong tieners begin dagga gebruik omdat hul vriende, broers of susters dit gebruik en hulle deur groepsdruk geforseer word om dit ook te doen. Ander dink dit is "cool" om dagga te gebruik omdat hulle dit op TV of in films sien. Sommige tieners dink hulle het dit nodig omdat dit hulle help ontvlug van probleme by die huis, skool of met vriende.

Dagga het ook medisinale waarde, soos om pyn ná operasies te verlig. Die Chinese het al 5 000 jaar gelede dagga in kruiemedisyne gebruik.

Dagga word in die volgende vorms verkoop:

Dagga verkoop vir tussen ongeveer R1,00 tot R120,00 per gram en die pryse wissel vanaf R1,00 vir 'n stop tot R12 000,00 vir 'n streepsak van 20 kg. Dagga word gewoonlik gerook, as daggakoekies geëet of as tee gedrink.

'n Algemene gebruik in Suid-Afrika is om dit deur 'n bottelnek te rook. Die nek van ’n drankbottel word afgeslaan en 'n filter, bekend as ’n "diamond", word van opgerolde papier gemaak. Die filter word dan in die mond van die bottelnek geplaas met die dagga bo-op. Persone wat dagga deur ’n bottelnek rook se hande word gewoonlik geelbruin gevlek.

Die dwelm neem slegs 'n paar minute om 'n uitwerking op die persoon te begin hê. Dagga lei tot 'n gematigde euforie wat tot 2 ure kan duur. Dit kan ook tot verskerpte persepsies, giggel, moontlike angstigheid en soms vervolgingswaan lei as gevolg van streng dagga wette.

Fisiese effekte sluit in dors, eetlus, verhoging in hart- en polsslag (nie noodwendig nie), droë mond en rooi oë afhangede van die stam die dagga afkomstig is.

THC word in die vetweefsel van die liggaam geberg en stadig vrygestel vir tot 'n maksimum van twee maande na inname. Die meeste vetselle in die liggaam kom in die brein en geslagskliere voor. Dagga van een "slowboat" kan tot 3 weke na gebruik nog in die liggaam opgespoor word.

Die uitwerking van die dagga kan dramaties wees vir mense wat ly aan psigiatriese siektes en hulle moet eerder wegbly van dagga. Alhoewel die aantal mense wêreldwyd wat dagga gebruik daagliks groei is daar geen toename in daggaverwante psigiatriese siektes nie.

Van die gevolge van daggagebruik sluit in:

Alhoewel lande soos Noord-Korea geen wetgewing toepas teen dagga nie, is daar weer ander lande soos Thailand waar daggasmouse en -verbruikers die doodstraf opgelê kan word vir die gebruik en besit van dagga.

In Suid-Afrika verklaar die wet op Dwelms en Dwelmhandel (Wet 140 van 1992) alle dele van die daggaplant onwettig insluitend die saad, blare, vrug sowel as meeste van die cannabinoïde wat in die daggaplant voorkom.

Dagga mag nie verkoop, aangekoop, vervoer, verbou, versend, verskaf of verskuif word nie.

Indien 'n persoon dagga kommersieel groei of daarmee handel dryf, kan die hof so 'n persoon 'n swaar boete of gevangenisstraf van tot 15 jaar oplê.

Die Wes-Kaapse hooggeregshof het op 31 Maart 2017 beslis dat volwassenes in die privaatheid van hulle eie huis dagga mag besit, kultiveer en gebruik. Die hof het ook beslis dat die parlement 24 maande het om die wetgewing te verander.

Die onttrekkingsimptome van dagga is nie soos dié van persone wat heroïen of ander dwelms soos drank en tabak misbruik nie.

Dagga veroorsaak 'n psigologiese afhanklikheid maar geen fisiologiese onttrekkingsimptome nie.

Ligte gebruikers van dagga ondervind geen onttrekkingsimptome.

Die meeste verbruikers van dagga wat rehabilitasie ontvang is deur die staat verwys waar die hof die verbruiker skuldig bevind het aan die besit van dagga en was rehabilitasie deur die beskuldigde bo tronkstraf gekies en is die verbruiker nie noodwendig emosioneel verslaaf aan dagga nie.

Mense wat voel hul is verslaaf aan dagga kan by die volgende bronne om hulp aanklop:



</doc>
<doc id="34576" url="https://af.wikipedia.org/wiki?curid=34576" title="Berg Etna">
Berg Etna

Berg Etna is ’n aktiewe vulkaan aan die ooskus van die eiland Sisilië in die suide van Italië. Dit is die hoogste berg op die eiland en die hoogste en aktiefste vulkaan in Europa buite die Kaukasus..
Die berg lê op twee konvergerende tektoniese plate, die Afrika-plaat en Eurasiese Plaat. Dit is op die oomblik 3 326 m hoog, maar dit wissel na gelang van uitbarstings op sy kruin. Dit beslaan ’n gebied van 1 190 km, met ’n deursnee van 140 km by sy basis. Dit is omtrent twee en ’n half keer so hoog soos die tweede hoogste vulkaan in Italië, Berg Vesuvius. 

In die Griekse mitologie het Zeus, die hoofgod en god van die lug en donderweer, die dodelike monster Tifon onder die berg vasgekeer. Die smeltoonde van Hefaistos was ook glo onder die berg geleë.

Etna is een van die wêreld se aktiefste vulkane en daar vind feitlik voortdurend aktiwiteit plaas. Die vrugbare vulkaangrond is goed vir [[landbou]], en wingerde en boorde is oor die laer hange van die berg en die breë Vlakte van Catania in die suide versprei. Vanweë sy geskiedenis van onlangse aktiwiteit en nabygeleë bewoners is Berg Etna deur die [[Verenigde Nasies]] as ’n [[vulkaan van die dekade]] aangewys. In Junie 2013 is dit gevoeg op die lys van [[Unesco]] se lys van [[wêrelderfenisgebied]]e.

Vulkaniese aktiwiteit op Berg Etna het sowat 500 000 jaar gelede die eerste keer voorgekom, met uitbarstings wat onder die see aan die antieke kuslyn van Sisilië voorgekom het. 

[[Beeld:Etna's NSEC (New South East Crater) eruption.jpg|duimnael|250px|links|’n Foto wat met ’n lang [[beligtingstyd]] geneem is van ’n dubbele uitbarsting op Etna.]]
Sowat 300 000 jaar gelede het aktiwiteit suidwes van die kruin begin voordat dit 170 000 jaar gelede na die huidige middel verskuif het. Uitbarstings het lae begin vorm en ’n [[stratovulkaan]] het vorm aangeneem. Die toename in die berg se grootte is soms onderbreek deur groot uitbarstings, wat veroorsaak het dat die kruin inmekaartuimel het om kraters te vorm. 

Van sowat 35 000 tot 15 000 jaar gelede het Etna ’n paar hoogs ontploffende uitbarstings beleef en dit het [[lawa]]strome gevorm wat groot [[ignimbriet]]neerslae agtergelaat het. As van hierdie uitbarstings is tot so ver suid as [[Rome]] se grens, 800 km noord van daar, gevind.

Sowat 8 000 jaar gelede het die oostekant van die vulkaan inmekaargestort en ’n enorme grondstorting veroorsaak. Dit het ’n groot depressie aan daardie kant gelaat wat bekend is as "Valle del Bove" ("Vallei van die Os"). Volgens navorsing in 2006 het dit ’n groot [[tsoenami]] veroorsaak wat sy merk gelaat het op verskeie plekke in die Oos-[[Mediterreense]] gebied. Dit kon die rede gewees het dat die nedersetting Atlit-Jam in [[Israel]], wat nou onder die seevlak lê, in dié tyd skielik ontruim is.

Die steil kante van die vallei het daarna nog talle kere inmekaargestort. Die mees onlangse instorting by Etna se kruin was vermoedelik sowat 2 000 jaar gelede en dit het die Klavierkrater gevorm. 

Berg Etna verskuif met gemiddeld sowat 14 mm per jaar in die rigting van die [[Middellandse See]]; die massief gly op ’n onstewige laag bo-op die ouer skuins laag.

[[Beeld:Eruzione dell'Etna del 1766, incisione colorata di Alessandro D'Anna.jpg|duimnael|200px||’n Kunstenaar se voorstelling van die uitbarsting in 1766.]]

Etna se uitbarstings volg verskeie patrone. Die meeste vind naby die kruin plaas waar daar vyf aparte [[krater]]s voorkom. Ander uitbarstings vind aan die sye plaas. Daar is meer as 300 gate wat in grootte wissel van klein gate in die grond tot groot kraters van honderde meters breed. Kruinuitbarstings kan hoogs ontploffend en skouspelagtig wees, maar dit bedreig selde die bewoonde gebiede om die vulkaan. Daarenteen kan uitbarstings aan die berg se sye so laag as ’n paar honderd meter bo die grond plaasvind, dikwels naby of in bewoonde gebiede. Sedert 2000 het Etna vier sulke uitbarstings gehad – in 2001, 2002-'03, 2004-'05 en 2008-'09. Kruinuitbarstings het in 2006, 2007-'08, Januarie-April 2012 en in Julie-Oktober 2012 plaasgevind.

Die eerste bekende uitbarsting van Berg Etna was dié van [[Diodorus Siculus]].

In 396 v.C. het ’n uitbarsting van Etna die poging van die [[Kartagers]] in die wiele gery om tydens die Tweede Sisiliaanse Oorlog teen die [[Sirakuse]] op te ruk.

’n Buitengewoon woeste, hoë kruinuitbarsting het in 122 v.C. plaasgevind en ’n groot hoeveelheid materiaal in die suidooste laat val. 

Die Romeinse digter [[Vergilius]] gee moontlik ’n eerstehandse beskrywing van ’n uitbarsting in "[[Aeneis]]".

In die eerste 1 500 jaar is talle uitbarstings nie aangeteken nie of verslae het verlore gegaan. Van die belangrikstes is een omstreeks 1030 n.C. naby Monte Ilice aan die laer suidoostelike sy toe lawa sowat 10 km ver gevloei het, en een omstreeks 1160 (of 1224) naby die dorpie Mascalucia toe lawa tot by die see gevloei het.

Etna se vernietigendste uitbarsting sedert 122 v.C. het op 11 Maart 1669 begin en lawa uitgespoeg wat tot 10 dorpies aan sy suidelike sy verwoes het voordat dit die mure van die dorp [[Catania]] vyf weke later, op 15 April, bereik het. Die mure het die lawa grootliks verdeel sodat dit na die see gevloei en Catania se hawe gevul het. ’n Paar geboue is ook verwoes nadat lawa deur ’n swak deel van die muur gebreek het. Ondanks latere verslae van duisende slagoffers, maak bronne uit dié tyd geen melding van slagoffers nie. 

[[Beeld:Paroxysm at Etna, 16-17 November 2013.webm|duimnael|230px|’n Videogreep van Etna se uitbarsting in November 2013.]]
[[Beeld:Valle del bove.jpg|duimnael|230px|’n Laterale krater van die uitbarsting in 2002-2003 net onder die kruin.]]
[[Beeld:Mount Etna 2001 Flow 061613.JPG|duimnael|230px|Die suidelike sy van Berg Etna, met laterale keëls van die 2001-uitbarsting.]]

’n Groot lawavloei van ’n uitbarsting in 1928 het vir die eerste keer sedert 1669 gelei tot die verwoesting van ’n bewoonde gebied. Dit het op 2 November hoog aan Etna se noordelike sy begin, maar nuwe skeure wat uitgebars het, het al hoe laer af gevorm. Die derde en kragtigste van dié uitbarstings was op 4 November op ’n baie lae hoogte, sowat 1 200 m bo die seevlak, in ’n gebied bekend as Ripe della Naca. Die dorpie [[Mascali]], net onder die Ripe della Naca, is binne twee dae feitlik heeltemal verwoes. [[Benito Mussolini]] se [[Fascisme|fascistiese regering]] het die ramp vir propagandadoeleindes gebruik; ontruimings-, hulp- en herbouingsoperasies is voorgehou as modelle van fascistiese beplanning. Mascali is op ’n ander plek herbou.

Ander groot uitbarstings van die 20ste eeu was in 1949, 1971, 1979, 1981, 1983 en 1991-1993. In 1971 het lawa die Etna-sterrewag toegevloei en verskeie dorpies aan die berg se oostelike hang bedreig. In Maart 1981 het die dorp Randazzo aan die noordwestelike sy net-net verwoesting vrygespring. In die uitbarsting van 1991-1993 is die dorp Zafferana bedreig, maar dit is gered danksy pogings om die lawavloei te herlei.

In Julie-Augustus 2001 het die eerste uitbarstings aan ’n sy van Etna sedert 1991-1993 voorgekom – uit sewe aparte skeure aan die suidelike hang. Dit was ’n massamedia-uitbarsting: in die piektoeristeseisoen. Verskeie joernaliste was ook reeds in Italië om die [[G8]]-beraad in [[Genua]] by te woon. Verder het dit naby een van die toeristegbiede op die vulkaan geskied en was dit maklik bereikbaar. ’n Deel van die Etna Sud-toeristegebied is beskadig, maar andersins was dit ’n redelik beskeie uitbarsting gemeet aan Etna-standaarde.

In 2002-2003 het ’n veel groter uitbarsting ’n hoë kolom as in die lug geskiet wat maklik uit die ruimte gesien kon word en tot so ver as [[Libië]], 600 km suid oor die Middellandse See, geval het. [[Aardbewing|Seismiese]] aktiwiteit van die uitbarsting het die oostelike sy tot 2 meter ver laat gly en baie huise is beskadig. In Julie-September 2006 het intense uitbarstings weer voorgekom. 

Op 4 September 2007 het ’n skouspelagtige uitbarsting plaasgevind. ’n Uitbarsting vroeg die oggend van 13 Mei 2008 net oos van Etna se kruinkraters, is vergesel van meer as 200 aardbewings en aansienlike grondverskuiwings in die gebied van die kruin. Aktiwiteit het oor 417 dae stadig afgeneem, tot 6 Julie 2009. Dit was die langste uitbarsting van Etna sedert die een van 1991-1993, wat 473 dae geduur het. 

Van Januarie 2011 tot Februarie 2012 was daar intense aktiwiteit in die kruinkraters. Die Catania-lughawe is verskeie kere gesluit weens gereelde uitbarstings en askolomme. 

In 2014 het ’n uitbarsting aan Etna se een sy plaasgevind. Dit was die eerste sedert 2008-'09. 

Op 3 Desember 2015 het ’n uitbarsting plaasgevind wat lawa 1 km ver die lug ingeskiet het, met ’n askolom van tot 3 km hoog. In die volgende paar dae het askolomme hoogtes van tot 7 km bereik en die Catania-lughawe is vir ’n paar uur gesluit. 

’n Uitbarsting op 16 Maart 2017 het 10 mense beseer, onder andere lede van ’n [[BBC News]]-televisiespan, nadat [[magma]] ontplof het toe dit met sneeu in aanraking kom.



[[Kategorie:Berge van Italië]]
[[Kategorie:Sisilië]]
[[Kategorie:Vulkane]]
[[Kategorie:Wêrelderfenisgebiede in Italië]]
[[Kategorie:Plekke in die Griekse mitologie]]

</doc>
<doc id="34580" url="https://af.wikipedia.org/wiki?curid=34580" title="Fluoridering">
Fluoridering

Fluoridering of fluoridasie is die byvoeging van fluoried (fluoorsoute) by drinkwater, kos (soos byvoorbeeld tafelsout en melk) en kosmetika soos tandepasta om tandbederf te help voorkom. Fluoor is 'n spoorelement in grond, water en groente, maar word – anders as byvoorbeeld yster, sink en jodium – nie onder die noodsaaklike spoorelemente vir die menslike liggaam gereken nie, al is fluoried, 'n fluoorverbinding, een van die normale bestanddele van beenweefsel, waaronder ook tande. Daar kan dus nouliks sprake wees van 'n fluoriedtekort in die menslike liggaam. Dit is ook nie 'n fluoriedtekort wat tandbederf veroorsaak nie, maar eerder 'n ongebalanseerde dieet en swak tandesorg en mondhigiëne. 'n Tekort aan fluoried word ewemin as die oorsaak van osteoporose aangevoer.

Volgens die Suid-Afrikaanse Tandheelkundige Vereniging is die fluoridering van drinkwater deur die owerhede die doeltreffendste en goedkoopste manier om tandbederf in 'n gemeenskap te verminder. So is selfs basiese gesondheidsorg soos die gebruik van fluoriedtandepasta moontlik buite die bereik van arm huishoudings. Om fluoried by die watervoorraad te voeg kos minder as R1 per kop per jaar. Dit is omstrede, om verskeie redes insluitende:



</doc>
<doc id="34588" url="https://af.wikipedia.org/wiki?curid=34588" title="Kabelstutbrug">
Kabelstutbrug

'n Kabelstutbrug of kabelbrug is 'n brug wat bestaan uit een of meer kolomme (ook genoem torings) met kabels daaraan verbind om die dek van die brug te ondersteun.

Daar bestaan twee hoofsoorte kabelstutbrûe:


Die kabelstut-ontwerp is die optimum vir 'n bruglengte tussen dié van 'n kantelbrug en 'n hangbrug. Vir hierdie bruglengte sou 'n hangbrug veel meer kabel vereis het, terwyl 'n kantelbrug baie meer materiaal sou vereis wat dit 'n beduidend swaarder brug sou maak. Daar mag egter uitsonderings wees na gelang van die spesifieke omstandighede.

Kabelstutbrûe kan teruggespoor word tot die ontwerp van 'n houtbrug in 1784 deur 'n duitse timmerman C.T. Loescher. Baie vroeë hangbrûe het bestaan uit 'n mengsel van 'n hangbrug en 'n kabelstutontwerp, insluitende die voetbrug by Dryburgh Abdy van 1817 en die latere Albert Bridge in Londen (1872) asook die Brooklyn-brug (1883). Hul ontwerpers het agtergekom dat die kombinasie van die twee ontwerpe 'n stewiger brug tot gevolg gehad het. 'n Merkwaardige voorbeeld van so 'n brug is die Niagara Falls-hangbrug waar die ontwerper John Roebling voordeel uit hierdie eienskap getrek het om die vervorming van die brug as gevolg van swaar spoorladings te verminder.

Die vroegste voorbeeld van 'n kabelstutbrug in die VSA is die E.E. Runyon se ysterbrug met 'n houtdek in Bluff Dale, Texas (1890). In die twintigste eeu bestaan ook vroeë voorbeelde van kabelstutbrûe soos onder andere A. Gisclard se ongewone Cassagnes-brug (1899) en G. Leinekugel le Coq se brug te Lezardrieux in Bretagne, Frankryk (1924). Eduardo Torroja het ook 'n kabelstutbrug te Tempul, Spanje gebou in 1926.


</doc>
<doc id="34592" url="https://af.wikipedia.org/wiki?curid=34592" title="Pleknaamsveranderinge in Ghana">
Pleknaamsveranderinge in Ghana

Hier volg 'n lys van plekke in Ghana waarvan die name verander is:



</doc>
<doc id="34595" url="https://af.wikipedia.org/wiki?curid=34595" title="Verassing">
Verassing

Verassing (dikwels ook lykverbranding of kremasie, van Latyns "cremare" "verbrand") is naas 'n begrafnis (of teraardebestelling) een van die oudste maniere in die geskiedenis van die mensdom om met die dooie menslike liggaam om te gaan. Menslike lyke word deur middel van verbranding in 'n krematorium tot 'n klein stoflike oorskot verminder wat in teenstelling met die algemene oortuiging nie uit as bestaan nie, maar eerder uit gedroogde beenfragmente wat ná die verassing in 'n sogenaamde "cremulator" fyngemaal is. In sommige beskawings soos Indië word lyke ook op tradisionele brandstapels veras.

Die verassing van 'n lyk kan deel wees van 'n begrafnisritueel en is sodoende 'n alternatief vir die teraardebestelling van 'n dooie menslike liggaam in 'n doodskis. Die as word gewoonlik in 'n houer geplaas en in 'n begraafplaas begrawe. Dikwels is daar nisse in gedenkmure vir hierdie soort begrafnis beskikbaar. In ander gevalle word die as van oorledenes op verskillende maniere verstrooi.

Lykverbranding is in baie beskawings 'n gebruiklike begrafnisritueel wat in die verskillende periodes van die menslike geskiedenis steeds weer meegeding het teen ander rituele soos teraardebestelling en blootstelling aan elemente. Die as van die oorledene is volgens die verskillende plaaslike tradisies op land of op see verstrooi of in spesiale houers (veral urns, maar ook vase en kruike) gestoor. Die oudste argeologiese getuienis van die verassing is dié van die sogenaamde Mungo Lady - haar gedeeltelik veraste sterflike oorskot is naby Mungo Lake in Australië ontdek. 

In die Midde-Ooste en Europa was sowel teraardebestellings asook lykverbrandings die mees gebruiklikste maniere om met die sterflike oorskot van 'n mens om te gaan. Elke beskawing het gewoonlik sy eie voorkeure en afkeure ontwikkel. 

Die ou Egiptenaars was aanhangers van 'n ingewikkelde godsdiens waarin die gedagte van sielsverhuising 'n belangrike rol gespeel het sodat lykverbrandings nie as aanvaarbaar beskou is nie. Hierdie houding is uiteindelik ook deur ander Semitiese volke gedeel. Die Babiloniërs het hul oorledenes volgens die geskiedskrywer Herodotus gebalsem. Die vroeë Perse het lyke nog verbrand, tog is in die Zoroastriese periode 'n verbod op verassings geplaas. Die Fenisiërs het hul oorledenes sowel teraarde bestel asook veras. 

Die ou Grieke het vanaf die Sikladiese beskawing omstreeks 3 000 v.C. tot in die Hipo-Mikeense periode (1 200 tot 1 100 v.C.) die voorkeur aan teraardebestellings gegee. Lykverbrandings kom vir die eerste keer in die 11de eeu v.C. voor en moet waarskynlik as 'n kulturele invloed uit Klein-Asië beskou word. Tot in die Christelike tydperk, toe teraardebestellings weer die enigste aanvaarde begrafnisritueel geword het, het albei metodes in die Griekse wêreld voorgekom.

In Sentraal-Europa is oorledenes vanaf die Bronstydperk veras en daarna begrawe; hierdie verskynsel het saam met die uitbreiding van die Urnveld-beskawing tussen 1 250 en 750 v.C. versprei. Daar is egter geen aanduidings dat daar 'n algemene oorgang van die teraardebestelling tot verassing plaasgevind het nie. Die as van lykverbrandings is reeds in die Neolithiese tydperk versamel en soms saam met grafgifte begrawe.

Die Schönfelder-beskawing was die eerste wat veraste persone in versierde houers gestoor en op spesiale begraafplase begrawe het. In die Jong-Bronstydperk is urns dikwels in klein steenkiste geplaas om hulle te beskerm, soos blyk uit argeologiese opgrawings in Duitsland. Urnbegraafplase was ook in die Ystertydperk nog steeds gebruiklik en is soms selfs met stene gemarkeer.

Die Romeine het reeds vanaf die begin van hul geskiedenis sowel teraardebestellings asook verassings as begrafnisrituele geken - die Romeinse Twaalftafelwet uit die 5de eeu v.C. het aandag aan albei rituele geskenk en vaste voorskrifte ten opsigte van hul verloop gegee. Nogtans is die meeste oorledenes gedurende die klassieke periode veras, en eers in die Keisertyd het teraardebestellings meer gewild geraak. Met die uitbreiding van die Christendom omstreeks 400 n.C. het verassings nog nouliks voorgekom.

Verassings is uitsluitlik buite die stadsmure toegelaat. Die oorledene is in 'n feestelike lykstoet (Latyns: "pompa") na die versierde brandstapel geneem. Terwyl hulle hul aangesigte van die brandstapel afgewend het, het familielede van die oorledenes die vuur ontsteek. Die oorledene is met klaagliedere betreur, en uiteindelik het sy familie sy beendere versamel en in 'n urn van marmer of klei geplaas. Die urn, wat dikwels in die vorm van 'n klein huisie vervaardig is (dit is as die oorledene se woning beskou), is vervolgens in 'n grafmonument begrawe sodat dit toeganklik was vir offergawes.

Saam met die uitbreiding van die Christendom en sy teologiese leerstelling van die opstanding van die dooies was daar in Europa eeue lank 'n afkeur aan die praktyk van verassing - Christene was oortuig dat dit as 'n teken van oneerbiedigheid teen God beskou kon word as hulle 'n menslike liggaam deur middel van vuur sou vernietig. Die Christelike praktyk van teraardebestelling van oorledenes het sy geskiedkundige voorbeeld daarnaas ook in die graflegging van Jesus Christus gehad.

In 'n dekreet van Karel die Grote uit die jaar 789 is die verassing van oorledenes summier verbied. Verbranding is gedurende die Middeleeue as 'n doodstraf veral vir ketters toegepas terwyl die liggaam vir sy latere opstanding nie vermink is nie. Soms is lyke selfs ná hulle teraardebestelling nog veras - hierdie straf is byvoorbeeld op die sterflike oorskot van John Wycliff toegepas wat jare ná sy begrafnis opgegrawe en verbrand is omdat hy teen die Rooms-Katolieke leerstelling van transsubstansiasie gekant was. Sy as is in 'n rivier verstrooi. 

Ook in moderne tye is lyke deur owerhede veras soos in die geval van die twaalf Nazi-oorlogsmisdadigers wat ná die Tweede Wêreldoorlog in Neurenberg tereggestel is. Hul stoflike oorskot is nie aan hul families terugbesorg nie, maar veras en op 'n geheime plek begrawe. Hierdie maatreël was deel van die destydse regsproses om te voorkom dat hul grafte tot 'n soort gedenkteken vir Nazi-aanhangers sou ontwikkel.

In kommunistiese lande is politieke teenstanders soms tereggestel en hul lyke as 'n soort vernedering vir hulself en hul families heimlik veras en begrawe. In sommige lande van die voormalige Oosblok word verassings nog steeds as 'n skandelike verwydering van 'n menslike lyk beskou.

Die vereenselwiging met heidense praktyke en die doodstraf vir ketters was rede genoeg om verassings in Christelike kringe tot in die laat 19de eeu uiters ongewild te maak. Nogtans was daar in die geskiedenis sekere gevalle wanneer daar geen ander keuse was as om groot getalle lyke te veras nie, byvoorbeeld in oorlogstye en tydens die uitbreiding van aansteeklike siektes wat die gevaar van besmetting ingehou het. 
Om higiëniese redes is byvoorbeeld in Pruise reeds in 1794 volgens § 814 van die Algemene Landwet die teraardebestelling van lyke in bewoonde gebiede verbied. Vanaf die middel van die 19de eeu het die belangstelling in en die bevordering van verassing duidelik toegeneem. Geneeskundige kringe het verassing as die mees higiëniese manier beskou om met die dooie menslike liggaam om te gaan, terwyl werkersbonde en die groeiende Sosiaal-Demokratiese beweging verassings as 'n meer bekostigbare begrafnisritueel beskou het. Daarnaas het ook ongebonde verenigings soos die Vrydenkers, wat in die 19de eeu steeds meer aanhangers gekry het, doelbewus vir verassings as 'n alternatief tot die Christelike begrafnisritueel en sy veronderstelling van 'n opstanding gepleit.

In die laaste kwart van die 19de eeu is uiteindelik die eerste krematoria in Westerse lande ingewy. In Duitsland het Vrydenkers in 1905 selfs 'n vereniging ter bevordering van verassings gestig, terwyl ander organisasies privaat begraafplase vir urngrafte beskikbaar gestel het. 

Die Rooms-Katolieke Kerk het verassing aanvanklik nog as 'n alternatiewe begrafnisritueel geduld, tog het pous Leo XIII op 19 Mei 1886 die lidmaatskap in verassingsverenigings vir Rooms-Katolieke Christene summier verbied - verassings is as 'n "barbaarse praktyk" en 'n skending van natuurlike piëteit veroordeel. Daarnaas sou dit geskik wees om meer aandag aan die leerstelings van die materialisme te gee. Aan Rooms-Katolieke, wat ingestem het om ná hul afsterwe veras te word, is gevolglik die kerklike begrafnis geweier. Die veraste stoflike oorskot van kerklidmate is ook nie meer in die "gewyde aarde" van kerklike begraafplase toegelaat nie. Die verbod op verassings is eers in 1964 in die Rooms-Katolieke kerkreg opgehef, mits die oorledene met sy verassing nie uitdrukking aan sy ongeloof in die opstanding wil gee nie (aldus die Rooms-Katolieke Kategisme vir Volwassenes).

Die Protestantse kerke het - net soos hul Rooms-Katolieke eweknie - in die laat 19de en vroeë 20ste eeu verassings aanvanklik afgekeur, maar later 'n meer versoenbare standpunt daaroor ingeneem, alhoewel dit nie uitdruklik goedgekeur word nie. Die Ortodokse kerke gaan vandag nog steeds voort om verassings af te keur.

Veral vanweë die laer koste, wat daaraan verbonde is, verkies steeds meer mense in Wes-Europa verassing bo 'n tradisionele teraardebestelling. Die gewildheid van verassing as 'n begrafnisritueel is daarnaas ook aan estetiese en higiëniese oorwegings te danke. In teenstelling met die ontbinding van 'n lyk in 'n graf word verassing as 'n skoon metode beskou, byvoorbeeld in gevalle waar 'n mens aan 'n aansteeklike siekte oorlede is. Omgewingsbewustes voer aan dat 'n veraste stoflike oorskot minder toksiese stowwe sal vrystel as 'n ontbindende liggaam, mits die krematorium alle voorgeskrewe prosedures voor en tydens die verassing volg. 

Die persentasie verassings neem in Europa steeds toe en het in 1997 in die Verenigde Koninkryk reeds 70, in Denemarke 65, Swede 60, Switserland 55, Nederland 47,8 en België 29,5 persent beloop.

In die meeste lande word die sterflike oorskot van mense in krematoria verbrand. Moderne verassingsoonde, wat gewoonlik net plek vir een lyk bied, kan tot temperature van tussen 870 en 980 °C verhit word om seker te maak dat 'n menslike liggaam volledig verbrand word. Terwyl tot in die vroeë 1960's nog kool en kooks gebruik is, word tans hoofsaaklik natuurgas en propaan as brandstowwe ingespan. Rekenaargesteunde kontrolestelsels verseker dat die verbrandingsproses ongehinderd voltooi kan word.

Die verbrandingskamers van 'n oond het binnewande wat met hittebestande stene uitgevoer is. Hierdie sogenaamde refraktorstene word voorverhit voordat die kis met die stoflike oorskot in die oond geplaas word. In sommige krematoria word familielede toegelaat om die verassingsproses by te woon, dikwels om religieuse redes soos in die geval van tradisionele Hindoe- en Jain-begrafnisse.

'n Aantal lande het voorskrifte ten opsigte van die houers waarin die stoflike oorskot van die oorledene vir die verbranding in 'n krematorium geplaas moet word. In die VSA mag naas gewone houtkiste ook kartonhouers vir hierdie doeleinde gebruik word. Vervaardigers van doodskiste bied 'n reeks kiste aan wat vir verassings ontwerp is. 'n Ander oplossing is kartonhouers wat in 'n spesiale houtkis geplaas word. Hierdie spesiale houtkis lyk soos 'n gewone doodskis en kan voor die verbranding verwyder word vir maklike hergebruik. Begrafnisondernemers bied dikwels ook doodskiste te huur aan wat vir die roudiens gebruik kan word. Die stoflike oorskot van die oorledene word dan voor die verassing in 'n ander houer oorgeplaas.

Daarenteen word lyke in die Verenigde Koninkryk gewoonlik nie uit die doodskis verwyder nie. Die stoflike oorskot word saam met die doodskis, wat van brandbare materiaal vervaardig moet wees, nog op dieselfde dag as die roudiens veras. Doodskiste mag volgens die Britse "Code of Cremation Practice" nie meer geopen word nadat hulle in die krematorium aangekom het nie. Juweliersware moet dus verwyder word voordat die kis verseël word. Ná die verassingsproses word enige metaalstukke deur middel van 'n magnetiese veld uit die stoflike oorskot uitgehaal en elders op die krematoriumterrein begrawe. Die as word vervolgens aan familielede of ander nabestaandes terugbesorg.

Die houer met die stoflike oorskot word in die verassingsoond teen 'n temperatuur van tussen 760 en 1 150 °C verbrand. Tydens die verbrandingsproses verdamp en oksideer 'n groot deel van die liggaam (veral die organe en ander sagte weefsel) vanweë die groot hitte, en die verbrandingsgasse wat ontwikkel word deur die krematorium se uitlaatstelsel afgevoer. Die verbrandingsproses neem sowat twee ure.

Die enigste stoflike oorskot ná die verassing bestaan uit droë beenfragmente (veral soute soos kalsiumfosfaat en minerale) wat gewoonlik 'n heldergrys kleur het. Hulle verteenwoordig rofweg 3,5 persent van die oorspronklike liggaamsmassa (of 2,5 persent in die geval van kinders). Die gewig van droë beenfragmente word bepaal deur die menslike skelet, maar veral die geslag en grootte van die oorledene en kan sodoende grootliks varieer. Die gemiddelde gewig van veraste stoflike oorskot is in die VSA-deelstaat Florida vasgestel as sowat 2,4 kilogram vir volwassenes (tussen 1,8 en 3,6 kilogram vir mans en tussen 0,9 en 2,7 kilogram vir vroue).

Juweliersware soos horlosies en ringe word gewoonlik verwyder en aan die naasbestaandes terugbesorg. Die enigste "onnatuurlike" item, wat in elk geval verwyder moet word, is 'n hartgangmaker wat anders gedurende die verbrandingsproses sou kon ontplof en die verbrandingskamer ernstig sou kan beskadig. 

Ná die verassing word die beenfragmente uit die oond gevee en in 'n sogenaamde kremulator fyngemaal. Hulle lyk - afhanklik van die maalproses - uiteindelik baie na sandkorrels, alhoewel daar nog herkenbare klein beenfragmente in die as oorbly. Die kremulator bevat gewoonlik 'n soort roterende of maalmeganisme (soos swaar metaalkoeëls in ouer modelle) om die bene te verpoeier. In Japan en die Republiek China (Taiwan) word bene net op versoek verpoeier en gewoonlik deur naasbestaandes versamel.

Die as word in 'n spesiale houer geplaas wat 'n eenvoudige kartonmodel of 'n versierde urn kan wees. 'n Klein hoeveelheid as word steeds in die verbrandingskamer agtergelaat en met die stoflike oorskot van die opvolgende verassings vermeng. 

Nie alle stoflike oorskot bestaan noodwendig uit beenfragmente nie. Ander oorblyfsels sluit klein stukke gesmelte metaal van juweliersware in wat voor die verbranding nie raakgesien is nie, maar ook oorblyfsels van die doodskis, tandvulsels en geneeskundige implantate soos kunsmatige heupe in. Groter items soos titaan-heupproteses word voor die maalproses verwyder aangesien hulle die meul kan beskadig. Ná die maalproses word kleiner metaalfragmente uitgesif en op 'n afgeleë plek op die begraafplaas begrawe.


</doc>
<doc id="34610" url="https://af.wikipedia.org/wiki?curid=34610" title="Flixborough-ramp">
Flixborough-ramp

Die Flixborough-ramp was 'n ontploffing wat by 'n chemiese aanleg naby die dorp, Flixborough in Engeland plaasgevind het op 1 Junie 1974. Die ontploffing het 28 mense se lewens geëis en 36 is ernstig beseer.

Die chemiese aanleg is besit deur Nypro ('n gesamentlike onderneming tussen De Staatsmijnen, Nederland, en die Britse National Coal Board) en was in bedryf sedert 1967. Die aanleg het kaprolaktam vervaardig, 'n chemikalie wat dien as 'n boustof in die vervaardiging van nylon. Die inwoners van die dorp het aanvanklik beswaar aangeteken teen so 'n groot nywerheidsontwikkeling so naby aan hulle huise.

Die proses het die oksidasie van sikloheksaan met lug behels in 'n reeks van ses reaktore om 'n mengsel van sikloheksanol en sikloheksaan te lewer. Twee maande voor die ontploffing is 'n kraak in die nommer 5-reaktor ontdek. Daar is toe besluit om 'n tydelike pyp met 'n deursnee van 50 cm te installeer om die lekkende reaktor te omseil en so die aanleg in staat te stel om aan te hou produseer terwyl herstelwerk aan die reaktor gedoen word.

Om 16:53 op Saterdag, 1 Junie 1974, het die tydelike omleining gebars (wat sikloheksaan teen 150°C en 1 MPa bevat) moontlik vanweë 'n vuur wat op 'n nabygeleë (20 cm) deursnee pyp plaasgevind het en vir byna 'n uur lank gebrand het. Binne 'n minuut het ongeveer 40 ton van die aanleg se 400 ton sikloheksaanvoorraad uitgelek en 'n dampwolk van tussen 100–200 meter in deursnee gevorm. Die wolk het ontplof nadat dit in aanraking gekom het met 'n ontstekingsbron (waarskynlik 'n oond by 'n nabygeleë waterstofaanleg) en die aanleg geheel en al vernietig. Ongeveer 1 800 geboue binne 'n radius van 'n myl vanaf die aanleg is ook beskadig.

Die plofbare lugbrandstofmengsel is beraam as ekwivalent aan 15 ton TNT (60 gigajoule). Die ontploffing het gelei tot die dood van al 18 die werkers in die nabygeleë beheerkamer. Nege ander werkers by die aanleg is ook dood en 'n bestuurder van 'n afleweringswa het in sy bakkie aan hartversaking omgekom.

Waarnemers reken dat as die ontploffing op 'n weeksdag plaasgevind het sou daar waarskynlik meer as 500 werknemers gesterf het. Brande wat as gevolg van die ontploffing ontstaan het in die gebied het 10 dae lank voortgewoed. Dit was Brittanje se grootste ontploffing ooit in vredestyd gewees, tot en met die ontploffing by die Hertfordshire Olieopslagplek in 2005.

Beduidende skade is ook aan eiendom in Flixborough en omliggende dorpe veroorsaak. In Scrunthorpe wat agt myl daarvandaan geleë is, is ook strukturele skade aangemeld en die ontploffing is sowat vyf-en-twintig myl daarvandaan gehoor en gevoel in Grimsby.

Ten spyte van die afgeleë ligging van die gebied was die nuusdekking op televisie baie vinnig aangesien nuusspanne in die omgewing was om 'n ander geleentheid in Scunthorpe te dek.

Die amptelike ondersoek na die insident het bepaal dat die omleiningsklep gefaal het vanweë onvoorsiene laterale spanning op die pyp tydens 'n drukstuwing. Die omleiningsklep is deur ingenieurs ontwerp wat nie ervare was met hoë-drukpypwerk nie en kon geen tekeninge of berekeninge voorlê nie, die pyp is nie aan 'n druktoets onderwerp nie en is op 'n tydelike steierwerk gemonteer wat toegelaat het dat die pyp buig onder druk. Hierdie tekortkominge het gelei tot 'n openbare protes oor veiligheid by nywerheidsaanlegte en ook 'n beduidende verskerping van die Britse regering se maatreëls ten opsigte van gevaarlike nywerheidsprosesse.

Ten spyte van protes uit die plaaslike gemeenskap is die aanleg weer herbou maar danksy 'n ineenstorting van die nylonprys is dit 'n paar jaar later gesluit. Die aanleg is in 1981 gestroop en slegs die administratiewe gebou het behoue gebly. Die gebied is vandag die tuiste van die Flixborough Nywerheidskompleks wat verskeie ondernemings en die Glanford kragstasie huisves.

Die fondasies van eiendomme wat ernstig beskadig is deur die ontploffing en gevolglik gesloop is, kan steeds gesien word tussen die kompleks en die dorp. 'n Gedenkbeeld is in 1977 opgerig voor die kantore by die herboude terrein ter ere van diegene wat gesterf het. Die standbeeld is na 'n kerk in Flixborough geskuif toe die aanleg gesluit is, maar is in 1984 gesteel en nooit weer teruggevind nie. Die voetstuk met 'n gedenkplaat wat al die name bevat van die mense wat op daardie dag gesterf het, kan nog steeds buite die kerk gesien word.

In April 2007 is nuwe bewyse deur dr. John Cox by 'n eendagsimposium by die Universiteitskollege van Londen voorgelê. Dr. Cox beweer daar was twee ontploffings, met 'n kleiner een wat plaasgevind het voor die groot ontploffing. 'n Ooggetuie het die beweringe gestaaf en verduidelik hoe sy probeer het om die polisie te kontak maar die insident is nooit opgevolg nie. Dr. Cox het die veiligheidsbeampte gekritiseer en beweer dat hy 'n veilige gevolgtrekking wou maak om openbare vrese te kalmeer eerder as om 'n betekenisvolle gevolgtrekking te maak.

In April 2000 is beweringe ook gemaak van 'n toesmeerdery deur 'n wetenskaplike wat deel was van die oorspronklike ondersoek by name van Ralph King. Hy het gesê dat die oorspronklike ondersoek verkeerd was in hulle gevolgtrekking dat 'n eenvoudige meganiese faling tot die ongeluk gelei het. Sy kritiek het daartoe gelei dat laboratorium-eksperimente gedoen is deur die HSE. Die toetsresultate wat in November van 2000 vrygestel is wil voorkom asof dit King se teorie staaf dat daar water in die reaktore was, en dat die gelyktydige afskakeling van kritieke toerusting gelei het tot 'n baie hoë druk wat die klep uitmekaar laat spat het.



</doc>
<doc id="34613" url="https://af.wikipedia.org/wiki?curid=34613" title="Brazzaville">
Brazzaville

Brazzaville is die hoofstad en grootste stad van die Republiek van die Kongo (ook "Kongo-Brazzaville" genoem). Die stad is langs die Kongorivier, oorkant die hoofstad van die Demokratiese Republiek van die Kongo, Kinshasa, net suid van die ewenaar geleë. Dit maak van Brazzaville en Kinshasa die wêreld se tweede naaste hoofstede ná Rome en die Vatikaanstad. Brazzaville is in 1883 gestig en ná die Franse ontdekkingsreisiger Pierre Savorgnan de Brazza genoem.



</doc>
<doc id="34619" url="https://af.wikipedia.org/wiki?curid=34619" title="San Jose">
San Jose

San Jose of San José is (of was) die naam van 'n aantal stede en dorpe: 



</doc>
<doc id="34624" url="https://af.wikipedia.org/wiki?curid=34624" title="Depressie">
Depressie

Depressie kan verwys na:



</doc>
<doc id="34625" url="https://af.wikipedia.org/wiki?curid=34625" title="Ekonomiese depressie">
Ekonomiese depressie

'n Ekonomiese depressie is 'n langdurige resessie, oftewel 'n erge afswaai in die ekonomiese groei (en konjunktuurfase) van 'n land. Dit word gekenmerk deur hoë werkloosheid, geringe ekonomiese bedrywighede en 'n versigtige bestedigingsneiging onder verbruikers. In die geval van 'n depressie is die effektiewe vraag kleiner as die normale kapasiteitsbenutting van produsente.

Bekende depressies is die Paniek van 1837, die Groot Depressie (1873–1896) ten tyde van die tweede industriële revolusie en die meer bekende Groot Depressie (jare 1930), die hewigste van die drie.



</doc>
<doc id="34626" url="https://af.wikipedia.org/wiki?curid=34626" title="X 2000">
X 2000

X 2000 is die handelsmerk van 'n Sweedse hoëspoedtrein wat in 1990 deur die Sweedse spoorwegmaatskappy "Statens Järnvägar (SJ)" in gebruik geneem is. Sy huidige roetenetwerk strek van Stockholm tot Falun en Östersund in die noorde, Arvika, Uddevalla en Göteborg in die weste, en Malmö en die Deense hoofstad Kopenhagen in die suide. 

Aangesien Swede met sy relatief lae bevolkingsdigtheid duidelik van Sentraal-Europa se digbevolkte lande verskil, is duur hoëspoedspoorlyne hier ekonomies nie vatbaar nie, terwyl die bou van só 'n hoëspoednetwerk in die bergagtige Sweedse landskap met sy talle heuwels ook in tegniese opsig baie koste-intensief sou wees. Die koste vir só 'n verbinding tussen die twee grootste stede in die land, Stockholm en Göteborg, is in die 1990's op sowat 9 miljard Sweedse kroon (SKR) beraam (rytuie ingesluit).

SJ het derhalwe besluit om 'n kanteltreinstel van die X2-reeks te gebruik wat in staat is om op die bestaande spoorweglyne hoër reissnelhede te bereik.

Tot in 1989 is twintig treinstelle bestel wat met lugreëling en radiotelefoon toegerus was. Die beplande maksimale reissnelheid was 200 kliometer per uur. Tien van die twintig treinstelle was bestem vir die roete tussen Stockholm en Göteborg, terwyl die res op die roetes tussen Stockholm en Malmö en tussen Stockholm en Östergötland sou ry. Die treinstelle is teen 'n koste van 100 miljoen SKR in ABB se Västerås-aanleg vervaardig. Vir hulle ontwikkeling is tot in die jaar 1989 twee miljard SKR bestee.

Die eerste gereelde treindiens tussen Stockholm en Göteborg is vanaf September 1990 bedryf. Die eerste reeks van twintig treinstelle is tot in die jaar 1994 in gebruik geneem. Die treine ry tans op verskillende roetes wat van Kopenhagen tot by Härnösand in Noord-Swede strek.



</doc>
<doc id="34627" url="https://af.wikipedia.org/wiki?curid=34627" title="Kredietkrisis">
Kredietkrisis

'n Kredietkrisis is wanneer banke drasties minder lenings toestaan as gewoonlik. Dit geld vir alle soorte lenings, insluitende:


Ten tye van 'n kredietkrisis is daar 'n algemene gebrek aan vertroue. Banke het nie genoeg vertroue om geld aan mekaar te leen nie, want hulle vermoed die ander bank kan dalk bankrot speel. Dit veroorsaak 'n verlaging van likiditeit, en word verder vererger deurdat mense en instellings met spaargeld geneig is om hul geld uit banke te onttrek, wat weer lei tot verdere verlies aan vertroue in banke.

Die gebrek aan vertroue en likiditeit beïnvloed ook maatskappy- en individuele leners, en veel minder lenings as gewoonlik word toegestaan. Die gebrek aan krediet rem ekonomiese groei, en lei tot minstens 'n resessie, en heel moontlik 'n depressie.



</doc>
<doc id="34628" url="https://af.wikipedia.org/wiki?curid=34628" title="Aleksander Poesjkin">
Aleksander Poesjkin

Aleksander Sergejewitsj Poesjkin (Russies: Александр Сергеевич Пушкин ), tot ), was ’n Russiese Romantieke skrywer wat beskou word as die grootste Russiese digter en die vader van moderne Russies. 

Hy het voorbrand gemaak vir die gebruik van omgangstaal in sy gedigte en toneelstukke en so ’n storie-styl – drama, romanse en satire gemeng – geskep wat sedertdien met die Russiese letterkunde verbind word en wat ’n groot invloed op latere Russiese skrywers gehad het.

Poesjkin is in Moskou gebore en het op 15-jarige ouderdom sy eerste gedig gepubliseer. Hy is wyd in die letterkundige wêreld erken teen die tyd dat hy aan die Keiserlike Liseum in Tsarskoje Selo gegradueer het. Hy het sosiale hervorming voorgestaan en het in die vroeë 1820's met die regering gebots. Daarvoor is hy na Suid-Rusland verban. Terwyl hy streng deur regeringsensors dopgehou is en nie toegelaat is om te reis en te skryf soos hy wou nie, het hy sy beroemdste toneelstuk, die drama "Boris Godoenof", geskryf, maar hy kon dit eers jare later publiseer. Sy rymroman "Eugene Onegin" het van 1825 tot 1832 in dele verskyn.

Poesjkin en sy vrou, Natalja Nikolajewna Gontsjarow, met wie hy in 1831 getroud is, het later in hoë sosiale kringe beweeg. In 1837, terwyl sy skuld al hoe groter geword het te midde van gerugte dat sy vrou ’n buite-egtelike verhouding het, het Poesjin haar vermeende minnaar, Georges d'Anthès, tot ’n tweegeveg uitgedaag. Poesjkin is noodlottig gewond en het twee dae later gesterf.

Poesjkin se pa, Sergei Lwowitsj Poesjkin, stam af van ’n vooraanstaande adellike familie en sy ma, Nadezjda Ossipowna Gannibal, van Duitse en Skandinawiese adel.

Haar pa se pa, dus Poesjkin se oupagrootjie, wat deur Pieter die Grote grootgemaak is, was Abram Gannibal, ’n Afrikaan. Volgens een teorie het hy gekom van ’n dorpie met die naam Logon in Noord-Ethiopië (toe bekend as Abissinië). Meer onlangse navorsing toon egter dat hy van Kameroen was. Nadat hy in Frankryk ’n militêre ingenieur geword het, het hy goewerneur van Rewal geword en eindelik hoof van die bou van seeforte en kanale in Rusland.

Poesjkin het vier kinders uit sy huwelik met Natalja gehad: Aleksander, Grigori, Maria en Natalja.

Aleksander Poesjkin word beskou as die vader van die Russiese letterkunde. Hy het nie net die hoogs genuanseerde vlak van taal geskep wat Russiese letterkunde ná hom kenmerk nie, hy het ook die Russiese leksikon aansienlik aangevul. Waar daar gapings in die Russiese woordeskat was, het hy leenwoorde geskep. 

Sy ryk woordeskat en hoogs sensitiewe styl is die grondslag van die moderne Russiese letterkunde. Die Russiese letterkunde begin in werklikheid by Poesjkin. Hy het Rusland bekend gestel aan al die Europese letterkundige genres asook ’n groot aantal Wes-European skrywers. Hoewel hy jonk dood is, het hy voorbeelde nagelaat van feitlik elke letterkundige genre van sy tyd: die liriese gedig, die roman, die kortverhaal, die drama, die kritiese essay en selfs die persoonlike brief. Sy werke het feitlik al die skrywers ná hom beïnvloed, van Leo Tolstoi tot Maksim Gorki.

Baie van sy werke word as meesterstukke beskou, soos die gedig "Die Brons Ruiter" en die drama "Die Klipgas", ’n verhaal oor die val van Don Juan. Sy poëtiese kort drama "Mozart en Salieri" was die inspirasie vir Peter Shaffer se "Amadeus".

Poesjkin se werke het ook materiaal verskaf vir onder andere Russiese komponiste. Michail Glinka se "Roeslan en Ljoedmila" is die vroegste belangrike opera wat deur Poesjkin geïnspireer is en ’n mylpaal in die tradisie van Russiese musiek. Pjotr Tsjaikofski se operas "Eugene Onegin" (1879) en "Die Skoppensvrou" (1890) het dalk buite Rusland beter bekend geword as Poesjkin se eie werke met dieselfde name. Modest Mussorgsky se grootse "Boris Godoenof" (twee weergawes, 1868-9 en 1871-2) tel onder die heel beste en oorspronklikste Russiese operas.

Van sy werke sluit in:









</doc>
<doc id="34629" url="https://af.wikipedia.org/wiki?curid=34629" title="Carl George Klibbe">
Carl George Klibbe

Carl George Klibbe (24 Desember 1852 - 21 Mei 1931) was die stigter en apostel van die Nuwe Apostoliese Kerk in Suid-Afrika en later die Ou Apostoliese Kerk.

Klibbe word op 24 Desember 1852 in Ossecken, Pomerania gebore. Hy tree in die huwelik met Christina Henriette Krause. Vier seuns (Friedrich, Herman George, Charles en John) en twee dogters (Amalie Hermine en Anne Wilhermine) is uit die huwelik gebore.

Hy word 'n Lutherse geestelike, waarna hy vanaf Duitsland na Skotland en toe na Australië verhuis. In Australië kom hy in kontak met apostel H.F. Niemeyer van die Apostoliese Kerk. Hy sluit by Niemeyer se kerk aan. In 1889 word hy deur Niemeyer na Suid-Afrika as 'n evangelis gestuur. 

Klibbe se eerste poging om 'n gemeente te stig in Bellville en Worcester was onsuksesvol. Hy stig wel die eerste Apostoliese gemeente in Southernwood, Oos-Londen.

Op 8 Julie 1893 word Klibbe deur Niemeyer verordineer as apostel vir die Apostoliese Kerk vir Afrika.

Klibbe neem die eerste verseëlingsdiens in Suid-Afrika in Woodstock waar.

Na 1908 begin Klibbe homself meer en meer onttrek van die kerk se leierskap in Duitsland wat die naam van die Nuwe Apostoliese Kerk dra. In 1913 word Wilhelm Schlaphoff in sy plek as apostel aangestel en hy van sy pligte onthef deur die Hoofapostel van die Nuwe Apostoliese Kerk. 

In 1915 verklaar die Suid-Afrikaanse tak van die Nuwe Apostoliese Kerk onder Klibbe onafhanklikheid van die Duitse Kerk. Die redes vir die onafhanklikheidsverklaring is die persoonlikheidskultus wat ontstaan het rondom Hermann Niehaus en die Hoofapostel-amp. Klibbe was ook ontevrede omdat die profete-amp in Duitsland afgestel is.

Vanaf 1915 is daar in Suid-Afrika twee groepe met die naam Nuwe Apostoliese Kerk en dit lui tot 'n hofgeding wat later buite die hof geskik is. 

As deel van die ooreenkoms het Klibbe besluit dat sy groep die naam Ou Apostoliese Kerk van Afrika sal gebruik en Schlaphoff se groep sal die Nuwe Apostoliese Kerk wees. 

Klibbe sterf op 21 Mei 1931 en word vanuit die Regents Park gemeente van die Ou Apostoliese Kerk begrawe. Hy word opgevolg deur C.F.W. Ninow, W. Campbell en E.F.W. Ninow.


</doc>
<doc id="34630" url="https://af.wikipedia.org/wiki?curid=34630" title="Katoliek Apostoliese Kerk">
Katoliek Apostoliese Kerk

Die Katoliek Apostoliese Kerk, is volgens baie Christene verwysend na die onsigbare kerk waaruit alle Christene bestaan, volgens die laaste sin van die Niciaanse Geloofsbelydenis. Dit verwys egter ook na die groep gelowiges bekend as Irvingianisme, of Irvingisme, meer algemeen bekend as die One, Holy, Catholic and Apostolic Church wat in die eerste helfte van die 19de ontstaan het as gevolg van 'n geestelike ontwaking.

Die kerk is glad nie gestig of geantisipeer deur Edward Irving soos geglo word deur sommige kritici van die beweging nie. Ook was die naam Katoliek Apostolies nooit deur die lidmate van die kerk aangeneem nie.

Die beweging het ontstaan uit 'n ekumeniese gebeds beweging in die vroeë 19de eeu en die uitstorting van geestelike gawes in Engeland, Skotland en Duitsland. Die Katoliek Apostoliese Kerk was georganiseer in 1835 onder die leierskap van 12 Apostels. Die laaste van die Apostels is in 1901 oorlede en die beweging en stelselmatig gekwyn. Vandag is daar baie min lidmate van die beweging oor.

Die Nuwe Apostoliese Kerk en die Ou Apostoliese Kerk het uit hierdie beweging uit gegroei.

Voorgeskiedenis 

'n Anglikaanse geestelike, James Haldane Stewart het in die 1820’s 'n boodskap verkondig dat daar 'n hernuwing moet wees van geestelike krag, soos wat daar in die eerste eeuse kerk was. Hy het miljoene traktate versprei wat die uitstorting van die Heilige Gees in die kerk bepleit het. Hierdie beweging was glad nie tot die Britse eilande beperk nie maar het tot in Europa gestrek.

In dieselfde tyd verkondig 'n Presbiteriaanse geestelike, John McLeod Campbell dat Jesus Christus in beginsel vir alle gelowiges gesterf het, en nie net vir sekere uitverkose persone nie. 

In 1830 word profetiese uitsprake opgeteken in Port Glasgow, Skotland en onder Rooms-Katolieke in Karlshuld, Beiere. Dit was gesien as tekens op gebede van vele. Hierdie gebeure was nie erken deur die kerkstrukture nie.

Edward Irving

Edward Irving was 'n Skots-Presbiteriaanse geestelike en ondersteuner van Campbell. In sy gemeente het hy verkondig dat die koms van Christus naby is. Irving het ook verkondig dat Jesus Christus 'n menslike natuur gehad het, wat gelei het tot sy skorsing in 1832. Irving het duisende na sy preke toe getrek in Londen en sy toere in Skotland.

Irving se verwantskap met die gemeenskap was baie gesien soos dié van Johannes die doper met die vroeë Christelike Kerk, dit wil sê hy was die voorloper van die Katoliek Apostoliese Kerk - en nie die stigter van die groep nie. Rondom hom het baie persone versamel wat nie meer welkom gevoel het in hulle eie gemeentes nie, en hulle kon in sy gemeente hulle geestelike gawes beoefen. Kort na sy ontslag het Irving sy vergaderings begin hou in 'n gehuurde saal in Londen, en baie van sy gemeente het hom gevolg. Irving was amptelik as die gemeente se Biskop bevestig en die gemeente het bekend geword as die Sentrale Kerk, een van sewe wat onanfhanklik geweord het en later die basis van die Katoliek Apostoliese Kerk sou word, en 'n patroon van die hele Christelike Kerk.

Afsondering van die Apostels en die “Testimony”

Op 31 Oktober 1832 word die eerste Apostel, John Bate Cardale deur middel van profesie aangewys tydens 'n bidsamekoms. Tussen 1832 tot 1835 word nog 11 persone aangewys as Apostels, vanuit verskillende gemeentes. 

Die twaalf Apostels is:

Op 14 Julie 1835 vind die plegtige afsondering van die Apostels plaas. Die Apostels vergader vir 'n tyd van 1260 dae by die Albury landgoed van Henry Drummond waar die Bybel bestudeer word en 'n geskrif, bekend as “The Testimony” opgestel word. Die Christendom word in twaalf gebiede verdeel waarin elke Apostel een gebied ontvang as sy verantwoordelikheid. Elke Apostel word ook uitgestuur om die “Testimony” te oorhandig aan die mees belangrikste geestelike en politieke leiers van die tyd, soos die Britse Koning en die Pous.

Afsterwe van Apostels en Skeuring

MacKenzie het homself meer vanaf die groep onttrek. In 1855 sterf drie Apostels, MacKenzie, Dow en Carlyle. Die vraag ontstaan of nog meer Apostels verordineer moet word. Van die Apostels weier om die vakante poste te laat vul.

In Duitsland ontstaan 'n beweging onder leiding van Heinrich Geyer en F.W. Schwartz, wat glo dat die vakante poste gevul moet word. Nadat hulle 'n Apostel op hulle eie beroep in 1862 word Geyer en Schwartz deur Apostel Woodhouse uit die kerk geban. Dit veroorsaak dat die Hamburgse gemeente van die Katoliek Apostoliese Kerk onafhanklikheid verklaar. Hierdie gemeente neem die naam Algemene Apostoliese Christelike Sending Gemeente aan. Die Nuwe Apostoliese Kerk sou later uit hierdie gemeente ontstaan.

In 1901 sterf Francis Woodhouse die laaste Apostel van die Katoliek Apostoliese Kerk.



</doc>
<doc id="34633" url="https://af.wikipedia.org/wiki?curid=34633" title="Robert Lombard">
Robert Lombard

Robert Lombard (18 Oktober 1895 - 31 Julie 1972) was 'n Apostel in die Ou Apostoliese Kerk (OAK), en die stigter van die Hervormde Ou Apostoliese Kerk.

Op 11 Mei 1958 word hy deur Apostel W. Campbell as Apostel in die Ou Apostoliese Kerk verordineer. Hy was tot en met laat 1960's vir die Kleurlinggemeenskappe van die OAK in die Kaap verantwoordelik, totdat sy gesondheid agteruit gegaan het.

In Januarie 1972 ontvang Lombard 'n openbaring dat hy sy mense moet verlos. Hy kom in opstand met die ander Apostels van die OAK en word van sy amp onthef. Daarna het Lombard en twee Opsieners die Non-White Old Apostolic Church stig, maar die naam is later na die Reformed Old Apostolic Church verander. In Afrikaans staan dit as die Hervormde Ou Apostoliese Kerk bekend.

Hy wys Adolf Neethling in Januarie 1972 as sy opvolger aan.



</doc>
<doc id="34636" url="https://af.wikipedia.org/wiki?curid=34636" title="Nuwe Apostoliese Kerk">
Nuwe Apostoliese Kerk

Die Nuwe Apostoliese Kerk is 'n internasionale millinialistiese Christelike gemeenskap wat uit die Katoliek Apostoliese Kerk ontstaan het.

In 1855 sterf drie van die 12 Apostels van die Katoliek Apostoliese Kerk. 'n Vraagstuk ontstaan of die vakante poste weer gevul moet word. Die oorblywende Apostels besluit om nie weer Apostels aan te stel nie.

Hierdie besluit lei daartoe dat die Hamburgse gemeente onder leiding van Heinrich Geyer en F.W. Schwartz self 'n Apostel aanstel. Hierdie persoon weier om die aanstelling te aanvaar en Geyer en Schwartz word uit die Katoliek Apostoliese Kerk verban deur Apostel Woodhouse.

Die Hamburgse gemeente breek weg en in 1863 word Priester Louis Preuss aangewys as die gemeente se Apostel. Later in dieselfde jaar word F.W. Schwartz aangewys as die Apostel vir Nederland en Belgie.

In 1895 sterf Schwartz en Friedrich Krebs neem die leiding van die kerk oor. Onder hom word die amp van Stamapostel ingestel. Krebs sterf in 1905 en word opgevolg deur Hermann Niehaus wat die kerk se naam amptelik verander na Nuwe Apostoliese Kerk.

In 1889 word Evangelis Carl George Klibbe deur die Apostel vir Australië, H.F. Niemeyer na Suid-Afrika gestuur om die Kerk te vestig. Aanvanklike pogings om 'n gemeente te stig in Bellville en Worcester was onsuksesvol. Klibbe stig egter die eerste gemeente in Southernwood, Oos-Londen in 1892.

Op 8 Julie 1893 word Klibbe in Australië deur Niemeyer as Apostel verordineer vir Afrika as sy verantwoordelikheid. Die eerste verseëlingsdiens vind plaas op 10 April 1904 in Woodstock.

'n Vervreemding vind plaas tussen Klibbe en die Stamapostel, Hermann Niehaus in Duitsland. In 1913 word Klibbe van sy amp onthef, en Wilhelm Schlaphoff word in sy plek as Apostel aangestel.

'n Skeuring vind plaas wat lei tot 'n hofsaak in 1926, wat buite die hof beslis is. In die beslissing neem Klibbe voor dat sy kerk bekend sal staan as die Ou Apostoliese Kerk van Afrika, en Schlaphoff se kerk as die Nuwe Apostoliese Kerk.

Wilhelm Schlaphoff sterf op 16 Augustus 1928 in Johannesburg tydens 'n besoek aan sy gemeentes. Die Stamapostel, Herman Niehaus wys Heinrich Franz Schlaphoff, Wilhelm Schlaphoff se seun as sy opvolger aan.

In Desember 1951 maak Stamapostel J.G. Bischoff op tagtig jarige ouderdom sy Boodskap bekend. Volgens die “Boodskap” het Jesus Christus in 'n openbaring aan hom gesê dat die wederkoms sal plaasvind voor sy (Bischoff) se dood.

Die “Boodskap” is tot NAK leerstelling verhef, en alle Apostels en ampsdraers moes die boodskap aanvaar of die amp neerlê. Dit het daartoe gelei dat verskeie Apostels afgedank is, waaronder die Assistent-stamapostel, Peter Kuhlen, en die Suid-Afrikaanse Apostels, Philippus Jacobus Erasmus, Daniel Carel Smuts Malan en Heinrich Franz Schlaphoff. (Van Der Vyver: 61)

Hierdie Apostels wat afgedank is het die Verenigde Apostoliese Kerk gestig, waaronder die Apostoliese Eenheid die Suid-Afrikaanse tak daarvan is.

Die Stamapostel is die hoogste amp in die Nuwe Apostoliese Kerk, en bestaan sedert 1896.

Die term was ingestel deur Friedrich Krebs en dit kan vergelyk word met die Roomse Katolieke siening van die senioriteit wat die Apostel Petrus gehad het onder die Apostels. Volgens die Nuwe Apostoliese Kerk was Petrus die eerste Stamapostel.

"Stamapostels van die Nuwe Apostoliese Kerk:"
Die Stamapostel lei die Nuwe Apostoliese Kerk. Die Stamapostel is die hoogste gesag ten opsigte van geloof. Tesame met die Distriksapostels bepaal hy die beleid van die kerk.

Die Stamapostel kan nuwe Apostels verordineer of ontslaan.




</doc>
<doc id="34645" url="https://af.wikipedia.org/wiki?curid=34645" title="Abram Gannibal">
Abram Gannibal

Abram Petrowitsj Gannibal, ook Hannibal of Ganibal of Ibrahim Hannibal of Abram Petrof, (1696 – 14 Mei1781) was ’n slaaf uit Afrika wat deur Pieter die Grote na Rusland gebring is. Hy het generaal-majoor, ’n militêre ingenieur en goewerneur van Rewal geword. Hy is vandag meer bekend as die oupagrootjie van die Russiese skrywer Aleksander Poesjkin, wat ’n onvoltooide roman, "Pieter die Grote se Neger", oor hom geskryf het.

Volgens een teorie het Gannibal gekom van ’n dorpie met die naam Logon in Noord-Ethiopië (toe bekend as Abissinië). Meer onlangse navorsing toon egter dat hy van Kameroen was. Nadat hy op sewejarige ouderdom eers na Konstantinopel geneem is, is hy deur Pieter die Grote na Rusland gebring. Dit was mode in dié tyd om swart kinders in die howe van Europese monarge te hê.

Gannibal is in 1705 in die St. Paraskeva-kerk in Vilnius gedoop, met tsaar Pieter as peetpa.

In 1717 is Gannibal na Parys in Frankryk om verder te studeer in die kuns, wetenskappe en oorlogvoering. Hy het ook geveg onder Lodewyk XV van Frankryk en is bevorder tot die rang van kaptein. Dit was in dié tyd dat hy die van Gannibal aangeneem het ter ere van die Kartaagse generaal Hannibal ("Gannibal" is die Russiese transliterasie).

Teen 1722 het hy na Rusland teruggekeer. Ná die dood van tsaar Pieter is Gannibal in 1727 na Siberië verban. Hy het in 1730 grasie gekry danksy sy kennis van die militêre ingenieurswese. Onder Pieter se dogter, Elisabeth, wat in 1741 keiserin geword het, het sy aansien gestyg en hy het gevorder tot die rang generaal-majoor. Hy het ook in 1742 goewerneur van Rewal (nou Tallinn in Estland) geword.

Gannibal was twee keer getroud. Sy eerste vrou was Ewdokia Dioper, ’n Griekse vrou. Hulle het een dogter gehad. Hy het haar in die tronk laat gooi toe hy uitvind dat sy ontrou aan hom was. Hy het later met Christina Regina Siöberg getrou. Sy het van Duitse en Skandinawiese adel afgestam. Sy en Gannibal het tien kinders gehad, onder andere ’n seun Osip. Dié se dogter was Nadezjda, die ma van Poesjkin.

’n Paar lede van die Britse aristokrasie stam van Gannibal af, soos Natalia Grosvenor, die hertogin van Westminster en George Mountbatten, 4de markies van Milford Haven.




</doc>
<doc id="34646" url="https://af.wikipedia.org/wiki?curid=34646" title="David Oistrakh">
David Oistrakh

David Fyodorovich Oistrakh (Russies: Давид Фёдорович Ойстрах; Dawid Fjodorowitsj Oistrach), – 24 Oktober 1974, was ’n Sowjetse vioolspeler en -virtuoos. Sy opnames en uitvoerings van Dmitri Sjostakowitsj se concerto's is veral bekend, maar hy het ook klassieke concerto's uitgevoer. Hy het saam met orkeste in Rusland, Europa en die Verenigde State van Amerika gespeel.

Oistrakh is in die stad Odessa aan die Swartsee gebore – sy pa was Fishl Oistrakh en sy ma Beyle (gebore Stepanovsky) . Hy het op vyfjarige ouderdom viool en altviool begin bestudeer. Op ses het hy sy debuut in Odessa gemaak en in 1923 ingeskryf by die Odessa-konservatorium, waar hy tot in 1926 studeer het. Hy het in 1927 as solis opgetree in Kiëf, waar hy die Aleksander Glazoenof-vioolconcerto gespeel het – en dit het gelei tot ’n uitnodiging om die volgende jaar die Tsjaikofski-vioolconcerto in Leningrad uit te voer saam met die stad se filharmoniese orkes.

In dieselfde jaar het hy na Moskou verhuis, waar hy sy vrou, Tamara Rotarewa, ’n pianis, ontmoet het. Hulle is ’n jaar later getroud. Van 1934 af het hy aan die Moskouse Konservatorium klasgegee, waar hy in 1939 ’n professor geword het.

Oistrakh het internasionaal bekend geword nadat hy verskeie nasionale en internasionale kompetisies gewen het. Tydens die Tweede Wêreldoorlog het in die Sowjetunie opgetree. In 1942 het hy die Stalin-prys gewen. Toe Nazi-Duitsland die Sowjetunie binneval, het hy na die voorste linies gegaan en onder uiters moeilike omstandighede vir die soldate en fabriekswerkers gespeel. Sy dapperste daad was om in die winter van 1942 Tsjaikofski se vioolconcerto tot aan die einde uit te voer tydens die Slag van Stalingrad terwyl die Duitse lugmag Stalingrad gebombardeer het.

Ná die oorlog is Oistrakh toegelaat om te reis. In 1949 het hy sy eerste concert in die Weste uitgevoer – in Helsinki. In 1951 het hy in Florence opgetree, in 1952 in Oos-Duitsland, in 1953 in Frankryk, in 1954 in Brittanje en eindelik, in 1955, is hy toegelaat om in die VSA te toer. Teen 1959 het hy ’n tweede loopbaan as dirigent begin vestig en in 1960 het hy die Lenin-prys gewen.

Teen sy sestigste verjaarsdag in 1968 is hy beskou as een van die grootste violiste van sy tyd. In 1964 het hy ’n hartaanval gehad en in 1974 is hy ná ’n tweede hartaanval oorlede.



</doc>
<doc id="34647" url="https://af.wikipedia.org/wiki?curid=34647" title="Pjotr Tsjaikofski">
Pjotr Tsjaikofski

Pjotr Iljitsj Tsjaikofski (Russies: Пётр Ильич Чайковский), Wotkinsk, 7 Mei 1840 – Sint Petersburg, 6 November 1893, was ’n Russiese komponis wie se musiek deur sommige kritici as "te Westers" beskou is. Op skool in St. Petersburg het hy onderrig in sang, klavier en harmonie ontvang, en baie operaopvoerings bygewoon. Die dood van sy moeder (toe hy 14 jaar oud was) het hom diep getref. Dit was die begin van 'n neurotiese toestand en dit kom in heelwat van sy musiek na vore.

Tsjaikofski was eers ’n amptenaar en het toe musiek gaan studeer aan die N.W. Rimskogo-Korsakowa-konservatorium in Sint Petersburg. Hy het later ’n dosent aan dieselfde konservatorium geword. ’n Ryk bewonderaar, gravin Nadesjda Filaretowna von Meck, het dit vir hom in 1877 moontlik gemaak om sy lewe aan die skryf van musiek te wy. 

Hulle het jare lank gekorrespondeer, maar in 1890 het sy skielik om ’n onduidelike rede haar geldelike steun onttrek – moontlik óf omdat sy bankrot was óf omdat sy haar nie met sy homoseksualiteit kon vereenselwig nie. In 1866 het hy hoogleraar in harmonie aan die Moskouse Konservatorium geword, en in daardie jaar het hy sy Eerste Simfonie in G-mineur gekomponeer. 

Sy koorsagtige werk aan die simfonie het die eerste van 'n reeks geestelike krisisse veroorsaak. Hy het in 1868 in Moskou met Balakiref en ander nasionalistiese komponiste kennis gemaak, maar hy het onafhanklik gebly en sy eie rigting in die musiek gevolg. Sy fantasie-ouverture "Romeo en Juliet" (1869) het 'n baie gewilde konsertstuk geword. In die middel van die sewentigerjare, tydens byna histeriese skeppingsaktiwiteit wat tot die Vierde Simfonie in F-mineur (1877) en die opera "Eugene Onegin" (na ŉ gedig van Poesjkin; 1878) gelei het, het hy 'n senuwee-ineenstorting gekry. 

Ander belangrike werke uit hierdie tydperk is die ouverture "Francesca da Rimini" (1876), die Eerste Klavierkonsert (1875). Die "Rococo-variasies" vir tjello en orkes en die manjifieke balletstuk, "Swanemeer" (1876). Reeds in 1877 het hy begin korrespondeer met een van sy bewonderaars, Nadezhda von Meck, 'n gegoede weduwee, wat aan hom 'n toelaag gegee het sodat hy kon ophou doseer en voltyds kon komponeer. Hulle het mekaar nooit ontmoet nie - dit was haar wens – en die reëling het Tsjaikofski goed gepas. Sy nuwe vryheid het aanleiding gegee tot werke soos die Eerste Orkessuite (1879), die opera "Die meisie van Orleans" (1879), die skitterende Vioolkonsert in D-majeur (1878), die gewilde "Serenade vir Strykers" en die "Capriccio ltalien" (albei 1880), en die 1812-ouverture (1880; die musiek herdenk Napoleon se mislukte Russiese veldtog van 1812). In 1885, na reise in Switserland, Frankryk en Italië, het Tsjaikofski hom in 'n huis in Maidonof, naby Moskou, gevestig. 

Hier het hy die opera "Die skoppensvrou" en die pragballet "Die slapende skone" (albei 1890) gekomponeer, sowel as die grootse Vyfde Simfonie in E-mineur, waarin sy geestestoestand weerspieël word in die intense emosionele inhoud wat wissel tussen histeriese verrukking en neurotiese wanhoop. 'n Konsertreis het vroeg in die negentigerjare gevolg en Tsjaikofski het die VSA en Engeland onder meer besoek, waar hy in 1893 'n eredoktorsgraad in Cambridge ontvang het. 

Ondanks die welslae van die reis het Tsjaikofski se geestelike agteruitgang voortgeduur. Toe die weduwee Von Meck byvoorbeeld hul korrespondensie en sy toelaag in 1890 skielik staak, het dit so ŉ sielkundige uitwerking op hom gehad dat hy 3 jaar later op sy sterfbed haar naam herhaaldelik verontwaardig uitgeroep het. Na die sprankelende "Neutkraker-suite" van 1892 het Tsjaikofski in 1893 die Sesde Simfonie in B-mineur voltooi. 

Hy het dit as ŉ meesterstuk beskou. Die eerste uitvoering is in Oktober 1893 deur die komponis gedirigeer, maar die werk is nie goed ontvang nie. Tsjaikofski het sy hele gemoed in hierdie werk, wat hy die "Pathetique" genoem het, gestort. Tydens ŉ cholera-epidemie in Sint Petersburg het hy 'n glas ongekookte water gedrink, en as gevolg daarvan is hy op 6 November 1893 aan die siekte dood.

Benewens ses simfonieë het Tsjaikofski onder andere simfoniese gedigte en operas geskryf, asook klavier- en vioolwerke. Veral sy eerste klavierkonsert, sy vioolkonsert, sy laaste drie simfonieë, sy balletmusiek en sy bombastiese 1812-ouverture word dikwels uitgevoer. Hy het geslaag om Wes-Europese musiekinvloede in Russiese musiek in te bring. 

Sy werke is ook gelief vanweë die welluidende orkestrasie. Tsjaikofski het in ’n paar komposisies op ’n besondere wyse walsmusiek ingebring – nie net in sy ballette nie, maar ook in sy simfonieë.

Tsjaikofski was die eerste komponis wat op musiekgebied aan Rusland internasionale status besorg het. Hy was sonder twyfel die grootste meester van die klassieke ballet, en hoewel die simfonieë van wisselende gehalte is, bevat almal belangrike musiek. Telkens word vir momentele verslapping in sy musikale inspirasie vergoed deur verstommende melodiese verbeelding, indrukwekkende orkestrasie en groot tegniese vermoë. Hy het onder andere Igor Strawinski beïnvloed.

Van sy werke sluit in:









</doc>
<doc id="34649" url="https://af.wikipedia.org/wiki?curid=34649" title="ASV Durlach">
ASV Durlach

ASV Durlach is 'n sportklub uit Karlsruhe in die deelstaat Baden-Württemberg in Duitsland, veral bekend vir sy sokkerafdeling. "Durlach" is 'n stadswyk van Karlsruhe. Benewens sokker, het die klub ook onder meer 'n dames-gimnastiekafdeling.

Die klub is op 14 Mei 1902 gestig as "Fußball Club Germania Durlach". Gedurende die Tweede Wêreldoorlog het die klub tydelik met Fußball Club Phönix Karlsruhe saamgesmelt en vanaf 1943 tot 1945 gespeel as "Kriegspielgemainschaft Karlsruhe". Na die oorlog is die klub op 1 Junie 1946 as 'n samevoeging met die lede van die ontbinde klubs "VfR Durlach", "Turnerschaft Durlach" en "TG Durlach" met die huidige naam herstig. In 1947 het "Tennisclub Durlach" ook by hulle aangesluit.

Die klub se grootste prestasie was om tussen 1951 en 1955 op die tweede vlak van die Duitse sokkerstruktuur te speel in die "2. Liga-Süd". Die klub het in 2008 die eerste rondte van die DFB-pokal gehaal, maar is met 1-2 deur DSC Arminia Bielefeld uitgeskakel.




</doc>
<doc id="34654" url="https://af.wikipedia.org/wiki?curid=34654" title="Hoofapostel">
Hoofapostel

Die Hoofapostel is die hoogste amp in verskeie Christelike groepe, veral in sommige Apostoliese Kerke.

Die Hoofapostel is die hoogste amp in die Nuwe Apostoliese Kerk, en bestaan sedert 1896.

Die term was ingestel deur Friedrich Krebs en dit kan vergelyk word met die Roomse Katolieke siening van die senioriteit wat die Apostel Petrus gehad het onder die Apostels. Volgens die Nuwe Apostoliese Kerk was Petrus die eerste Hoofapostel.

"Voormalige Hoofapostels:"
Die Hoofapostel lei die Nuwe Apostoliese Kerk. Die Hoofapostel is die hoogste gesag ten opsigte van geloof. Tesame met die Distriksapostels bepaal hy die beleid van die kerk.

Die Hoofapostel kan nuwe Apostels verordineer of ontslaan.

In 1978 breek 'n groepie volgelinge onder Pakhati weg vanaf die Ou Apostoliese Kerk en stig the Twelve Apostles Church in Christ. Pakhati neem die amp van Hoofapostel aan. Na Pakhati se dood in 1994 word Dr. Caesar Nongqunga die Hoofapostel en President van die TACC.

In die TACC is die Hoofapostel in beheer van die kerk en word hy bygestaan deur die raad van 12 Apostels, waarvan hy deel is.

Die leerstelling van die Hoofapostels is gegrond op Matteus 16: 18.
En Ek sê vir jou: Jy is Petrus, en op hierdie rots sal Ek my gemeente bou, en die doderyk sal dit nie oorweldig nie.

Volgens die Nuwe Apostoliese Kerk, en die Twelve Apostels Church in Christ het Jesus Christus in hierdie teks Petrus aangestel as die eerste Hoofapostel.

Kritici is oortuig dat die amp van Hoofapostel nie in die Katoliek Apostoliese Kerk bestaan het nie. Volgens Van der Vyver het die amp eers tot stand gekom in 1896 toe Friedrich Krebs dit vir die eerste keer beklee het.

Van Der Vyver noem ook vyf punte aan waarom die Hoofapostel nie in die Bybel genoem word nie

Verskeie skeurings het ook ontstaan met die totstandkoming van die Hoofapostel amp in die Nuwe Apostoliese Kerk, waarvan Carl George Klibbe in Suid-Afrika weggebreek het en die Ou Apostoliese Kerk gestig het. Klibbe was glad nie gelukkig met die persoonlikheidskultus wat ontstaan het rondom die amp van hoofapostel nie.



</doc>
<doc id="34663" url="https://af.wikipedia.org/wiki?curid=34663" title="Kraal">
Kraal

'n Kraal is 'n tradisionele Afrika- of ook enige inboorlingstamdorp wat uit hutte bestaan. Dit kan egter ook na enige omheinde gebied waarin vee bymekaargebring word verwys.

Die woord kraal word algemeen dwarsdeur Suidelike Afrika gebruik en is afgelei van die Portugese "curral", 'n veekamp of hok. Die ekwivalente Spaanse uitdrukkings is "corral", 'n kamp of binnehof. Die woord is oorgeneem deur vroeë Hollandse setlaars en verskyn so lank gelede as in 1705 in die geskrifte van Peter Kolben, alhoewel die woord waarskynlik selfs vroeër in gebruik geneem is.

Die woord het ook vanaf Afrikaans na Engels oorgespoel. Sien lys van Afrikaanse woorde in Engels opgeneem.



</doc>
<doc id="34665" url="https://af.wikipedia.org/wiki?curid=34665" title="Rehoboth">
Rehoboth

Rehoboth is 'n dorp in sentraal Namibië (Hardap), sowat 90 kilometer suid van Windhoek. Die meerderheid inwoners is Basters. Die B1-hoofweg gaan deur die dorp.

Die dorp is in 1845 deur die Rynse Sendinggenootskap as 'n sendingspos gestig en Franz Heinrich Kleinschmidt het dit vernoem na 'n plek wat in die Bybel voorkom.



</doc>
<doc id="34666" url="https://af.wikipedia.org/wiki?curid=34666" title="Rehoboth-basters">
Rehoboth-basters

Die Basters (ook bekend as die Rehoboth-Basters, Baasters en Rehobothers) is ’n Afrikaanssprekende gemeenskap wat by Rehoboth, suid van Windhoek in Namibië, gebaseer is. Hulle is die soortgelyk aan die Kleurling en Griekwagemeenskappe in Suid-Afrika

Die eerste Kaptein was Hermanus van Wyk, die ‘Moses’ van die Bastervolk, wat die gemeenskap na Rehoboth gelei het vanuit Suid-Afrika. Hy was Kaptein tot en met sy dood in 1905. Na sy dood het die Basters Cornelius van Wyk gekies om hulle Kaptein te wees. Hy is egter nie amptelik erken deur die Duitse koloniale regering, of deur die Suid-Afrikaanse owerhede na hul oorname in 1915 nie.

In 1976 het die Suid-Afrikaanse regering die ‘Wet op Rehoboth-selfregering’ goedgekeur en outonomie aan die Basters gegee. In 1979 is Kaptein Hans Diergaardt gekies in ooreenstemming met die regulasies van die 1976-wet. In 1999 is John McNab as Kaptein gekies. Sedert Februarie 2007 word die Basters deur die Kapteinsraad verteenwoordig by UNPO.

In Indonesië word die mense van gemengde Nederlandse herkoms ook Blaster genoem.



</doc>
<doc id="34667" url="https://af.wikipedia.org/wiki?curid=34667" title="Sam Shilowa">
Sam Shilowa

Mbhazima (Sam) Shilowa, was die premier van Gauteng van 15 Junie 1999 tot 29 September 2008. Hy het sy politieke loopbaan begin as vakbondleier, en was ook Sekretaris-Generaal van COSATU en 'n KODESA onderhandelaar vir die ANC. Shilowa is ook bekend vir sy steun aan die Gautrein-projek.

Shilowa het bedank as premier weens ongelukkigheid oor die manier hoe die ANC vir president Thabo Mbeki gedwing het om te bedank.


</doc>
<doc id="34669" url="https://af.wikipedia.org/wiki?curid=34669" title="Nuusvoer">
Nuusvoer

'n Nuusvoer is 'n lys van artikels wat op 'n webbladsy geskep is, en wat mense wat nuuslesersagteware gebruik in staat stel om op hoogte te bly van watter webbladsye nuwe artikels op het sonder om die webbladsy herhaaldelik te moet besoek. Moderne webprogamme skep gewoonlik outomaties 'n opgedateerde nuusvoer sodra 'n nuwe artikel geskryf is. 'n Nuusvoer word in die RSS- of Atomformaat geskep (of in albei). Hierdie XML-formate bevat die inligting wat nodig is vir nuuslesersagteware om aan te dui watter artikels is nuut, en wat die titel en inhoud van die nuwe artikel is. Die gebruiker kan gewoonlik die artikel direk in sy nuuslesersagteware lees.

Webgebaseer

In webblaaier

Vir Windows

Vir GNOME (Linux)

Vir KDE (Linux)


</doc>
<doc id="34670" url="https://af.wikipedia.org/wiki?curid=34670" title="Moedertaal">
Moedertaal

'n Moedertaal (of T1) is 'n taal wat 'n persoon gedurende sy jeug sonder formele taalonderrig verwerf. Moedertaalsprekers het 'n kenmerkende intuïsie oor wat in hulle taal (al dan nie) gesê kan word.

Die vermoë om 'n taal sonder formele onderwys te verwerf verminder namate 'n persoon ouer word. In die moderne taalkunde word die begin van puberteit gesien as die einde van die sogenaamde "kritiese periode", waarin moedertaalverwerwing nog moontlik is.

'n Taal wat nie as moedertaal gepraat word nie word meestal 'n tweede taal (T2) genoem. Met genoeg blootstelling tydens hul jeug kan sprekers 'n groot aantal T1's verwerf. Tweetaligheid en "meertaligheid" is die norm in groot dele van die wêreld. In westerse lande verdring die nasionale standaardtale meestal die streeksvariëteite, en neig die bevolking tot eentaligheid.

Die verwerwing van T2's is aansienlik moeiliker as die van T1's en algemene gebruik is noodsaaklik om T2's in stand te hou. Taalkundiges verwys na die 'verwerwing' van T1's, maar na die 'leer' of 'aanleer' van T2's.

Veral by T2's wat verwant is aan die moedertaal is die "passiewe" kennis, die verstaan, meestal beter as die "aktiewe" kennis van die taal. Selfs al kan iemand 'n T2 perfek en sonder moeite praat, kan daar nog dikwels gemerk word dat die spreker nie sy moedertaal praat nie vanweë die vreemde aksent.

Die bestudering van die eienskappe van moedertale (in teenstelling tot tweede tale) vorm die kern van die psigolinguistiek, soos in die Chomskiaanse taalkunde.

Internasionale Moedertaaldag word op 21 Februarie gevier.


</doc>
<doc id="34671" url="https://af.wikipedia.org/wiki?curid=34671" title="Hotazel">
Hotazel

Hotazel is 'n dorpie in die noordeooste van die Noord-Kaap, Suid-Afrika, 60 km van Kuruman.

Reeds sedert die 1870's is vermoed dat daar groot neerslae mangaan, ystererts en asbes in die omgewing is. In die volgende 70 jaar het geoloë van die Britse, Kaapse en Suid-Afrikaanse regerings en privaat maatskappye die gebied verken. Teen die einde van die Tweede Wêreldoorlog is die ontsaglike rykdom in minerale bevestig en grootskaalse ontginning het eers in 1958 begin. Twee jaar later is die spoorlyn van Sishen na Hotazel verleng.

Die dorp het sy naam gekry toe twee landmeters die gebied uitgemeet het gedurende 1917. Hulle was Dirk Roos en J.W. Waldeck. Een aand na 'n warm dag het Roos in die hotel in sy stoel gaan sit en sy kaart voor hom oopgevou. Nadat hy die posisie na aan die Ga-Mogararivier gemerk het, het hy die plaas wat hy pas opgemeet het "Hot as hell" genoem. Hy het nie geweet dat hy op die rykste mangaanneerslag ter wêreld sit nie.

Daar is mangaanmyne by Hotazel en by Black Rock. Mangaanmynbou is die belangrikste deel van die ekonomie.




</doc>
<doc id="34673" url="https://af.wikipedia.org/wiki?curid=34673" title="Mosiuoa Lekota">
Mosiuoa Lekota

Mosiuoa Gerard Patrick Lekota is 'n Suid-Afrikaanse politikus en voormalige lid van die ANC. Hy was ook bekend as "Terror Lekota" as gevolg van die manier hoe hy sokker gespeel het. Hy was in die tronk op Robbeneiland weens sy politieke aktiwiteite tydens die apartheidsera. Hy was premier van die Vrystaat na die 1994 verkiesing tot in 1996, en was Minister van Verdediging van 1999 tot 25 September 2008, toe hy as minister bedank het nadat president Thabo Mbeki deur die ANC se Uitvoerende Bestuurskomitee gedwing is om te bedank.

Op 8 Oktober 2008 kondig Lekota aan dat die ANC-faksie wat lojaal teenoor Mbeki was hulle "skeipapiere" indien, wat aandui op 'n skeuring van die ANC en die stigting van 'n nuwe politieke beweging. As die aankondiging deurgevoer word, sal dit die eerste groot skeuring in die ANC wees sedert die PAC in 1959 van die ANC afgestig het. 

Die aankondiging was deur die ANC-leiers verwerp en as onbenullig afgemaak, terwyl die Suid-Afrikaanse Kommunisteparty heftig daarteen gekant was. Ongeag is die aankondiging deur lede van opposisie partye, insluitend Helen Zille van die Demokratiese Alliansie en Bantu Holomisa van die United Democratic Movement, verwelkom.

Op 14 Oktober 2008 skort die ANC beide Lekota en Mluleki George se lidmaatskap tot die party op. Die Congress of the People is op 16 Desember 2008 gestig.


</doc>
<doc id="34676" url="https://af.wikipedia.org/wiki?curid=34676" title="COSATU">
COSATU

Die Congress of South African Trade Unions (COSATU of Cosatu) is 'n federasie van Suid-Afrikaanse vakbonde wat in 1985 gestig is na onderhandelinge tussen verskeie vakbonde en vakbondfederasies wat almal apartheid teengestaan het (soos FOSATU). COSATU het sowat 2 miljoen lede, en vorm 'n alliansie met die African National Congress (ANC) en die Suid-Afrikaanse Kommunistiese Party (SAKP).



</doc>
<doc id="34677" url="https://af.wikipedia.org/wiki?curid=34677" title="Woordsoort">
Woordsoort

'n Woordsoort is 'n taalkundige kategorisering van woorde.

Die verskillende woordsoorte is:




</doc>
<doc id="34678" url="https://af.wikipedia.org/wiki?curid=34678" title="Rangtelwoord">
Rangtelwoord

'n Rangtelwoord (ook: "ordinale", mv: "ordinalia") is 'n woord (telwoord) wat die rangvolgorde in 'n ry weergee.

'n Rangtelwoord word gevorm deur "-de" of "-ste" agter 'n hooftelwoord te plaas. Uitsonderings hierop is:

Rangtelwoorde kan onderverdeel word in bepaalde rangtelwoorde (die aantal is bekend) en onbepaald rangtelwoorde (die eksakte aantal is onbekend).

Geen rangtelwoord kan vanaf die onbepaalde hooftelwoord "beide" afgelei word nie. Die onbepaalde rangtelwoorde "middelste" en "laaste" het geen hooftelwoorde nie.

By breukgetalle word hooftelwoorde gekombineerd met rangtelwoorde.


</doc>
<doc id="34679" url="https://af.wikipedia.org/wiki?curid=34679" title="Kortrijk">
Kortrijk

Kortrijk (Frans: Courtrai) is 'n Vlaamse stad aan die Leie in die Belgiese provinsie Wes-Vlaandere met 'n oppervlak van 80,02 vierkante kilometer, sowat 75 000 inwoners (2010) en 'n bevolkingsdigtheid van 924 inwoners per km². Saam met Lille (Rysel) en ander stede en gemeentes vorm Kortrijk die Frans-Belgiese metropolitaanse gebied met sowat 1,7 miljoen inwoners.

Kortryk is 'n belangrijk kommersiële sentrum in België en het een universiteit.

Kortryk, wat in die Middeleeue vir sy gesofistikeerde lakennywerheid bekend staan, kry in 1190 stadstatus. 

Die sosiale spanninge tussen die koopmansgesinne en die gildes van die ambagsmanne verskerp tegelykertyd. Die maatskaplike krisis bereik 'n hoogtepunt deur die politieke alliansie tussen die stadsregering en die Franse koning Filips IV. In die Guldensporenslag van 11 Julie 1302 is duisende Franse soldate gedood.





</doc>
<doc id="34682" url="https://af.wikipedia.org/wiki?curid=34682" title="MTV Gifhorn">
MTV Gifhorn

Die klub is in 1861 met die huidige naam gestig en die sokkerafdeling is in 1911 op die been gebring. In 1933 het die klub se sokkerafdeling ontbind, maar dis weer in 1949 heringestel.

Die klub se grootste prestasie was om die hoofrondte van die DFB-Pokal te bereik in 1978 en 1979.



</doc>
<doc id="34686" url="https://af.wikipedia.org/wiki?curid=34686" title="Gewone jaar">
Gewone jaar

'n Gewone jaar is 'n algemene tipe kalenderjaar wat 365 dae het en dus nie 'n skrikkeljaar is nie.

In die Gregoriaanse kalender is 303 van elke 400 jare gewone jare. Ter vergelyking, in die ouer Juliaanse kalender was 300 van elke 400 jare gewone jare gewees.

Gewone jare is 365 dae of 52 weke en een dag lank, wat meebring dat elke opeenvolgende jaar op 'n volgende weeksdag sal begin. So byvoorbeeld:

'n Gewone jaar bestaan uit:


</doc>
<doc id="34687" url="https://af.wikipedia.org/wiki?curid=34687" title="Hitteruiler">
Hitteruiler

'n Hitteruiler is 'n toestel wat gebou is om die doeltreffende warmte-oordrag vanaf een medium na 'n ander te bewerkstellig, hetsy die media geskei is deur 'n soliede wand om te keer dat hulle meng of die media in direkte kontak is. Hulle word gebruik vir binnenshuise verhitting, verkoeling, lugversorging, kragstasies, chemiese- en petrochemiese aanlegte. 'n Algemene voorbeeld van 'n hitteruiler is die verkoeler van 'n motor, waar die warm verkoelingsvloeistof in die enjin die warmte oordra na die lug wat deur die verkoeler vloei.

Hitteruilers kan geklassifiseer word volgens hul vloeirangskikkings. In "parallelle-vloei" hitteruilers gaan die vloeiers die hitteruiler aan dieselfde kant binne en beweeg dan parallel ten opsigte van mekaar na die ander kan van die hitteruiler. In "teenstroom" hitteruilers gaan die vloeisntowwe die hitteruiler van teenoorgestelde kante binne. Die teenstroom-ontwerp is die mees doeltreffende aangesien dit die meeste warmte oordra. In 'n kruisvloei hitteruiler beweeg die vloeiers rofweg loodreg ten opsigte van mekaar deur die hitteruiler.
Hitteruilers word vir die doeltreffendheidsdoeleindes ontwerp om die oppervlak van die wand tussen die twee vloeiers te maksimeer en terselfdertyd die weerstand teen vloei te minimeer. Die hitteruiler se werkverrigting kan ook beïnvloed word deur die byvoeging van vinne of kartelings in een of beide rigtings wat die oppervlak verhoog en die vloeier kanaliseer of om turbulensie te bewerkstellig.

Die temperatuurverskil wat die dryfkrag is vir warmte-oordrag verskil op verskillende plekke in die hitteruiler, maar 'n geskikte gemiddelde temperatuurverskil kan gedefinieer word. In die meeste eenvoudige stelsels word die logaritmies gemiddelde temperatuurverskil (LGTV) gebruik. Soms is direkte inligting ten opsigte van die LGTV nie beskikbaar nie en word die NTU-metode gebruik.

Buis-en-mantel hitteruilers bestaan uit 'n reeks buise. Een stel van hierdie buise bevat die vloeier wat óf verhit óf verkoel moet word. Die tweede vloeier vloei ana die buitekant oor die buise sodat dit warmte kan verskaf of absorbeer vanuit die vloeier binne-in die buise. 'n Stel buise word die buisbondel genoem en kan bestaan uit verskeie soorte buise hetsy gewone of longitudinaal gevinde buise ensovoorts. Buis-en-mantel hitteruilers word tipies gebruik in hoëdruktoepassings (met drukke hoër as 30 bar en temperature hoër as 260 °C. Dit is omdat die buis-en-mantel hitteruilers vanweë hul vorm baie gehard is.

Daar bestaan verskeie termiese ontwerpsoorwegings wanneer die buise in die buis-en-mantel hitteruiler ontwerp word. Dit sluit in:


'n Ander soort hitteruiler is die plaat hitteruiler. In een van hierdie soorte word 'n klomp, dun plate wat effens van mekaar geskei is opmekaar gestapel. Hierdie plate het 'n baie groot warmte-oordrag oppervlak en laat ook baie ruimte vir die vloeier om deur te vloei. Die gestapelde plaat rangskikking kan meer doeltreffend wees vir 'n gegewe ruimte as die buis-en-mantel hitteruiler. Ontwikkelinge in pakkings- en sweistegnologie het plaat hitteruilers vir baie meer toepassings as voorheen geskik gemaak. Die plaat-en-raam tipe maak dit ook maklik om die hitteruiler uitmekaar te haal vir skoonmaak- en inspeksiedoeleindes. Daar bestaan egter ook baie soorte plaat hitteruilers waar die plate permanent aanmekaar vasgesweis is en word dikwels gebruik in geslote lus stelsels soos in bevriesing. Plaat hitteruilers kan ook verskil ten opsigte van die soorte plate wat gebruik word en die rangskikking van die plate. Sommige plate kan riffelings in 'n "chevron" of ander dergelike patroon daarop uitgedruk hê terwyl ander gemasjineerde vinne of groewe op die plate kan hê.

'n Spiraalplaat hitteruiler verwys gewoonlik na twee plat plate wat saam opgerol word om twee kanale te lewer waarin die vloeistowwe in 'n teenstroom rangskikking kan vloei. 'n Paar inlate en uitlate word loodreg ten opsigte van die buitenste arms van die spiraal gemonteer. Aksiale inlate en uitlate word ook soms aangebring. Die groot voordeel van spiraalplaat hitteruilers is dat hulle ruimte doeltreffend benut. Hierdie hitteruilers maak ook 'n klein drukval tussen die inlaat en die uitlaatkant moontlik.

As gevolg van die vele veranderlikes betrokke is die keuse van die optimale hitteruiler 'n uitdagende taak. Handberekenings kan gedoen word maar die vele iterasies wat benodig word maak die gebruik van rekenaarsprogramme vir die doeleinde meer geskik. Sulke programme word dan dikwels deur ingenieurs uitgevoer of deur verskaffers gebruik om die geskikte hitteruileruitleg te bereken.

Ten einde die geskikte hitteruiler te kies, sal ontwerpers eerstens die ontwerpsbeperkinge vir elke soort hitteruiler moet oorweeg. Alhoewel koste gewoonlik die belangrikste oorweging is, bestaan daar verskeie ander belangrike oorwegings wat insluit:

Die keuse van die gepaste hitteruiler vereis 'n mate van kennis van die verskillende soorte hitteruilers asook die omgewing waarin die eenheid bedryf sal word. In die vervaardigingsbedrywe sal daar tipies van verskeie verskillende soorte hitteruilers gebruik gemaak word in 'n enkele proses om 'n eindproduk te lewer.


</doc>
<doc id="34688" url="https://af.wikipedia.org/wiki?curid=34688" title="Week">
Week

'n Week is 'n periode van sewe (7) dae. Die eerste dag van die week in die Joodse, Christelike en Islamitiese kalender is Sondag, in ander sisteme (soos ISO 8601 en NEN 2772) val die eerste dag op 'n Maandag.

In die meeste tale het die weeksdae een naam; in sommige tale word die dae egter genommerde. Die laatste kan tot verwarring lei, omdat nie in alle betrokkene tale die telling met dieselfde dag van die week begin nie. Só is byvoorbeeld Dinsdag in Russies вторник (letterlik: "tweede dag") en in Portugees "terça-feira" (letterlik: "derde dag").

In Romaanse en Germaanse tale is die sewe dae van die week algemeen na gode en hemelliggame genoem.


</doc>
<doc id="34690" url="https://af.wikipedia.org/wiki?curid=34690" title="Maand">
Maand

'n Maand was oorspronklik gebaseer op die tyd wat die maan neem om 'n siklus van fases te voltooi. Die "kalender"- of "burgerlike maand" het vir praktiese redes 'n heelgetal aantal dae. Daarom kan die maande nie almal eweveel dae hê nie.

Met die Gregoriaanse kalender, en ander kalendersisteme wat op die sonjaar gebaseer is, is die lengte van die maand sodanig dat daar 12 maande in een jaar pas. Met sisteme wat op die maan gebaseer is, is die lengte van die maand sodanig dat dit sover moontlik met die sinodiese maand ooreenkom.

Die Westerse jaar bestaan uit die volgende maande:

By die aanduiding van 'n tydsduur kan dit verwarrend wees omdat die lengte van 'n maand kan wissel van 28 tot 31 dae. 'n Stelling soos "2 maande en 20 dae" is darem onakkuraat in terme van aantal dae, tensy dit duidelik is op watter datum dié periode eindig. Bowendien kan "2 maande en 20 dae" plus "3 maande en 15 dae" byvoorbeeld "6 maande en 5 dae" wees, maar ook "6 maande en 4 dae". Selfs by 'n gegewe begindatum kan die uitkoms ook anders wees by verwisseling van die twee terme ("3 maande en 15 dae" plus "2 maande en 20 dae").


</doc>
<doc id="34691" url="https://af.wikipedia.org/wiki?curid=34691" title="Pous Nicolaas III">
Pous Nicolaas III

Nicolaas III was die 188ste pous van die Rooms-Katolieke Kerk van 1277 tot 1280 na 'n sedis vacatio van agt maande.

Pous Nicolaas III is gebore as Giovanni Gaetano Orsini op 12 Desember 1216 in Rome, Italië die seun van Matteo Rosso Orsini en sy vrou Perna Gaetana. Giovanni was 'n Romeinse adellike wat deur Pous Innocentius IV as kardinaal-deken van San Nicola in Carcere Tulliano aangestel is op 28 Mei 1244. Pous Alexander IV maak hom beskermheer van die Franciskane en in 1262 benoem Pous Urbanus IV hom tot Inkwisiteur-Generaal. Op 25 November 1277 volg hy Pous Johannes XXI op en regeer tot sy dood op 22 Augustus 1280. Hy word opgevolg deur Pous Martinus IV. 
Die naam ‘Nicolaas’ beteken ' oorwinnaar oor/uit die volk'.

Pous Nicolaas III was 'n goeie politikus en hy versterk die pous se posisie in Italië aansienlik. In Mei 1278 sluit hy 'n konkordaat met koning Rudolf I van Habsburg waardeur Romagna en die eksargaat van Ravenna onder die beheer van die pous gekom het. Hy het ook 'n verbod geplaas op die aanstelling van buitelanders in die burgerlike bestuur van die stad Rome in die Romeinse grondwet van 18 Julie 1278. Hy het sendelinge na Persië en China gestuur.

Op 14 Augustus 1279 vaardig hy die bul "Exiit qui seminat" uit waarin hy die kloosterreël van die Franciskane verduidelik. Hiermee maak hy 'n einde aan die stryd in die kloosterorder oor die streng of los interpretasie van die reël. Hy stel dit dat armoede 'n gemeenskaplike eerder as individuele saak is.

Hy het die Lateraanse paleis en die Vatikaan teen groot koste laat herstel. Hy het ook vir hom 'n mooi vakansiehuis gebou in Soriano by Viterbo.

Pous Nicolaas staan bekend as 'n geleerde en 'n man van streng karakter. Hy het egter sy reputasie geskaad deur prinsdomme vir sy nefies en ander familielede te probeer bekom. Hy het ook drie van sy familielede as kardinale aangestel, onder andere Latino op 12 Maart 1278. In die "Inferno" van Dante word hy weens simonie tot die hel veroordeel. Nicolaas is in die "Inferno" kop eerste begrawe as die boonste van 'n hele stapel pouse. Van sy voete, wat bo die grond uitsteek, kom rook. Die posisie dui aan dat hy as die ergste simonis tot die tyd gereken is. Die pous sê aan Dante dat Pous Clemens V dieselfde kan verwag omdat hy nog 'n groter simonis sou wees.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="34693" url="https://af.wikipedia.org/wiki?curid=34693" title="Tanya van Graan">
Tanya van Graan

Tanya van Graan (gebore 13 Desember 1983 in Nelspruit) is 'n Suid-Afrikaanse model en aktrise. Sy is as "Mejuffrou Augustus" vir die tydskrif FHM se 2006-kalender aangewys. Sy is ook in 2007 deur FHM bekroon as een van die 100 sexyste vroue ter wêreld. As akteur het sy opslae gemaak nadat sy in 'n naaktoneel in die rolprent "Starship Troopers" verskyn het. Sy het by AFDA in Johannesburg gestudeer.



</doc>
<doc id="34706" url="https://af.wikipedia.org/wiki?curid=34706" title="Kuldīga">
Kuldīga

Kuldīga (Duits:"Goldingen") is 'n dorp in die weste van Letland.


</doc>
<doc id="34711" url="https://af.wikipedia.org/wiki?curid=34711" title="Martinair">
Martinair

Martinair is 'n Nederlandse lugredery wat op 24 Mei 1958 deur Martin Schröder en John Block onder die naam Martin's Air Charter gestig is. In 1966 word die maatskappy na Martinair Netherland herdoop.

Na 2006 het die passasiersvraag begin gedaal en Martinair het nie meer ekstra sitplekke benodig nie. Die daling het voortgeduur en na 53 jaar van die Nederlandse diens het Martinair al hulle passasiersdienste gestaak.

Julie 2014 is bekendgemaak dat Air France-KLM Martinair Cargo wil verkoop. Op die gebied van die vervoer van bederfbare produkte het Martinair 'n reputasie om hoog te hou. Die maatskappy is 'n groot karweier van snyblomme, vrugte en groente. Ander spesiale vrag word ook deur Martinair vervoer: motors, beeste, perde en noodlediging aan rampgebiede. Martinair het ook 'n netwerk opgebou vir aansluitende vrag. 

Martinair het ongeveer 3 miljoen passasiers per jaar, na ongeveer 50 bestemmings wêreldwyd, vervoer. In Europa was dit hoofsaaklik vakansievlugte na die gebiede rondom die Middellandse See. Martinair staak dit in November 2007 en vlieg daarna slegs passasiers na ver bestemmings in Noord-Amerika (Florida), Sentraal-Amerika (Meksiko) en die Karibiese gebied (onder andere die Dominikaanse Republiek, Kuba en die Nederlandse Antille). Hierdie dienste is ook op 27 Oktober 2008 gestaak en op 31 Oktober 2011 het die laaste Martinair passasiersvlug op Schiphol geland.



</doc>
<doc id="34714" url="https://af.wikipedia.org/wiki?curid=34714" title="FHM">
FHM

FHM is 'n internasionale tydskrif wat maandeliks gepubliseer word. Die afkorting FHM staan vir "For Him Magazine". Die Suid-Afrikaanse uitgawe van "FHM" word deur Uppercase Media uitgegee.

Die tydskrif se teikenmark is mans tussen 18 en 30 jaar. Hulle publiseer hoofsaaklik artikels oor:



</doc>
<doc id="34728" url="https://af.wikipedia.org/wiki?curid=34728" title="Saint-Guilhem-le-Désert">
Saint-Guilhem-le-Désert

Saint-Guilhem-le-Désert (Oksitaans: Sant Guilhèm dau Desèrt) is 'n klein dorpie in die Franse département Hérault van die administratiewe gewes Languedoc-Roussillon met 'n oppervlakte van 38,64 vierkante kilometer en 250 inwoners (2007). Die bewoners word in Frans "les Sauta Rocs" genoem. Saint-Guilhem-le-Désert is deur die vereniging "Les Plus Beaux Villages de France" as een van die mooiste dorpe in Frankryk gelys.

Die Middeleeuse dorp, wat aan die Weg van Sint Jakobus, die geskiedkundige pelgrimsroete na Santiago de Compostela in Spanje, geleë is, staan veral bekend vir sy asemrowende ligging in die rotslandskap van uitlopers van die Cevennes-bergreeks. Die dorp lê sowat 50 kilometer noordwes van Montpellier in die nou vallei van die Gellonerivier by die ingang tot 'n reeks indrukwekkende ravyne soos dié van die Héraultrivier.


</doc>
<doc id="34738" url="https://af.wikipedia.org/wiki?curid=34738" title="Krieketwêreldbeker 2007">
Krieketwêreldbeker 2007

Die Krieketwêreldbeker 2007, amptelik bekend as die IKR Krieketwêreldbeker 2007, het van 13 Maart tot en met 28 April 2007 in Wes-Indië plaasgevind. Dit was die negende krieketwêreldbeker in internasionale eendagkrieket (EDI) wat deur die Internasionale Krieketraad (IKR) aangebied is en die eerste in die Amerikas.
16 nasionale krieketspanne het aan die Krieketwêreldbeker 2007 deelgeneem, meer as by enige ander krieketwêreldbeker, en 51 wedstryde is beslis, drie minder as tydens die vorige Krieketwêreldbeker 2003 (ondanks twee bykomende deelnemende spanne). Die spanne is in vier groepe van vier spanne elk verdeel, waarvan elke span een keer teen al die ander spanne van die groep gespeel het. Die boonste twee spanne van elke groep het hierna vir die Super Ag gekwalifiseer, waarvan weer die boonste vier spanne vir die halfeindrondte gekwalifiseer het. Elke wedstryd het uit 50 boulbeurte per span bestaan.

Die verdedigende kampioen Australië wen op 28 April met 53 lopies teen Sri Lanka op die Kensington-ovaal in Barbados, hulle het sodoende hul vierde titel ingepalm en 'n driekuns behaal, die enigste land wat dit tot dusver bereik het. Nieu-Seeland en Suid-Afrika was die ander twee semi-finaliste. Die nasionale krieketspanne van Bermuda en Ierland het vir die eerste keer aan 'n krieketwêreldbekertoernooi deelgeneem.

Australië se onoorwonne rekord in die toernooi het hul totaal tot 29 agtereenvolgende krieketwêreldbekerwedstryde sonder verlies verhoog, 'n reeks wat op 23 Mei 1999, tydens die groepfase van die Krieketwêreldbeker 1999, begin het. Die toernooi het ook in die eerste rondte ontstel toe die toernooi-gunstelinge Indië en Pakistan nie die uitklopfase kon bereik nie. Die volgende dag het die polisie aangekondig dat Bob Woolmer se dood agterdogtig was en 'n volledige ondersoek aanbeveel.

Na aanleiding van die toernooi het die IKR toernooi-inkomste van VS$239 miljoen onder sy lede verdeel.

Die Krieketwêreldbeker 2007 is volgens die Internasionale Krieketraad se rotasiebeleid aan Wes-Indië toegeken. Dit is die eerste keer dat die krieketwêreldbekertoernooi in die Karibiese Eilande gehou is, ten spyte van die feit dat die Wes-Indiese nasionale krieketspan die tweede suksesvolste span in die geskiedenis van die krieketwêreldbekertoernooi is. Oorspronklik het die Bahamas, Bermuda en die Verenigde State deel gevorm van die Wes-Indiese eilande se bod vir die Krieketwêreldbeker 2007. Dié toernooi is egter aan die Wes-Indiese eilandnasies Antigua en Barbuda, Barbados, Guyana, Grenada, Jamaika, St. Kitts en Nevis, St. Lucia, St. Vincent en die Grenadine en Trinidad en Tobago toegeken.

Die volgende 16 spanne het vir die Krieketwêreldbeker 2007 gekwalifiseer: Australië, Bangladesj, Engeland, Indië, Nieu-Seeland, Pakistan, Sri Lanka, Suid-Afrika, Wes-Indië (gasheer) en Zimbabwe het as volle lede van die Internasionale Krieketraad met toetskrieketstatus outomaties vir die Krieketwêreldbeker 2007 gekwalifiseer. Bermuda, Ierland, Kanada, Kenia, Nederland en Skotland was spanne sonder toetsstatus en het tydens die IKR-trofee in 2005 gekwalifiseer.

Agt plekke regoor die Wes-Indiese eilande is gekies om die krieketwêreldbekertoernooi aan te bied. Alle gasheerlande het ses wedstryde aangebied met die uitsonderings van St. Lucia, Jamaika en Barbados (wat die eindstryd gehuisves het), waar sewe wedstryde elk beslis is.

Die Verenigde State het voorgestel dat wedstryde in die nuut opgerigte Central Broward Regional Park van Lauderhill, Florida, beslis word, maar die IKR het dié aansoek verwerp en al die wedstryde aan Karibiese lande toegeken. Die krieketstadion is in 2007 opgerig en die enigste met internasionale toetsstatus in die Verenigde State.

In vier groepe van vier spanne elk het elke span een keer teen al die ander spanne wedstryde beslis; vir 'n oorwinning is twee punte, terwyl vir 'n gelykop of geen uitslag een punt toegeken is. Die twee boonste spanne van elke groep het vir die Super Ag gekwalifiseer. In die Super Ag-rondte het elke span teen die spanne gespeel, waarteen in die groepfase geen wedstryde beslis is nie. Spanne wat alreeds in die groepfase ontmoet het, het nie teen mekaar gespeel nie en die punte van dié wedstryde is na die Super Ag-rondte se tabel oorgedra. Die vier beste spanne van die Super Ag het tot die halfeindrondte gevorder en die twee wenners van die halfeindrondte het die eindstryd beslis. Altesaam 51 wedstryde is beslis, waarvan 24 tydens die groepfase, 24 in die Super Ag, en drie in die uitklopfase, insluitende die eindstryd.

Die top twee spanne in elke eerste rondte het die Super Ag bereik wat as 'n volledige rondte met wedstryde almal teen almal uitgespeel is. Al die agt spanne het egter net ses nuwe wedstryde gespeel, pleks van sewe. Elke groep se twee verteenwoordigers het hul uitslag teen mekaar oorgedra, eerder as om weer te speel. Die onderstaande tabel, wat sewe wedstryde vir elke span bevat, dek al die wedstryde tussen die Super 8-kwalifiseerders, insluitende dié van die groepfase.

Die Krieketwêreldbekereindstryd van 2007 is tussen Australië en Sri Lanka in Bridgetown, die hoofstad van Barbados, gespeel en en deur Australië met 53 lopies gewen. Australië se eindtelling was 281/4 en Sri Lanka s'n was 215/8.

Teen die einde van die wedstryd het grootskaalse chaos geheers: dit het te lank aangehou en is aanvanklik verkort na 38 boulbeurte per span, en later tot 36 boulbeurte vir Sri Lanka. Swak lig het veroorsaak dat spel gestaak is met Sri Lanka se instemming, ten spyte van die feit dat hulle nog drie paaltjies en 18 balle oorgehad het.

Kritiek is gelewer op die skeidsregters se besluit om die spel te staak as gevolg van swak lig. Amptelike kennisgewings en die puntebord het almal aangedui dat Australië reeds gewen het en die Australiese span het gevolglik reeds hul oorwinning gevier. Die skeidsregters het egter volgehou dat die spel gewoon gestaak is en nie voltooi is nie. Hulle het aangevoer dat daar nog drie boulbeurte gespeel moes word. Gevolglik het Sri Lanka in slegte lig nog drie boulbeurte gekolf.

Die skeidsregters en die IKR het om verskoning gevra vir die onnodige situasie. In Junie 2007 het die IKR besluit om die betrokke skeidsregters van deelname aan die 2007 Twintig20-wêreldkampioenskap te skors. Hierdie skeidsregters is Steve Bucknor en Aleem Dar, reserweskeidsregters Rudi Koertzen en Billy Bowden, en die wedstrydskeidsregter Jeff Crowe.

Hierdie tabel toon die finale puntestand van al die 16 deelnemende nasionale krieketspanne ná die Krieketwêreldbeker 2007.





</doc>
<doc id="34739" url="https://af.wikipedia.org/wiki?curid=34739" title="Anglo-Afrikane">
Anglo-Afrikane

Anglo-Afrikane is die deel van die Suid-Afrikaanse bevolking wat afstam van die Britse kolonialiste. Hulle woon naas Suid-Afrika ook in lande soos Namibië, Zambië, Zimbabwe en enkele omliggende lande.

Nadat die Britte in die begin van die negentiende eeu die Kaapkolonie van die Nederlanders verower het migreer Engelse kolonialiste op groot skaal na Afrika. In die proses kom hulle in konflik met die Boere (destyds die benaming vir Afrikaners, die nasate van Nederlandse kolonialiste) en die inheemse Suid-Afrikane (soos die Zoeloes).

Die Anglo-Afrikane vestig hulself ook in ander Britse kolonies soos Botswana (destyds Betsjoeanaland), Rhodesië, Basoetoland en Swaziland.

Suid-Afrikaanse Engels het 'n groot invloed op die Bantoetale, Nederlands en Maleis gehad.


</doc>
<doc id="34741" url="https://af.wikipedia.org/wiki?curid=34741" title="PG du Plessis">
PG du Plessis

Pieter Georg du Plessis (14 Julie 1934 – 7 Junie 2017), bekend as PG du Plessis, was 'n Afrikaanse skrywer, dramaturg en akademikus. Hy lewer 'n groot verskeidenheid skryfwerk, met 'n beduidende bydrae tot die Afrikaanse drama. Sy rubrieke wat gedurende sy loopbaan as joernalis gepubliseer is, het later uitgeloop op die TV-reeks "Koóperasiestories". Sy roman "Fees van die Ongenooides" (2008) is wyd vereer as een van die beste Afrikaanse letterkundige werke tot op hede.

Pieter Georg du Plessis is op 14 Julie 1934 as die jongste van drie kinders en enigste seun van die onderwyser Frikkie du Plessis op Boshof in die Vrystaat gebore. Sy ouer susters is Nettie en Miemie. Hy begin sy skoolopleiding op die plaasskool by Kameelpan, en gaan vanaf sy negende jaar na die skool op Cornelia, waar sy vader Engelsonderwyser was. Hy voltooi sy standerd nege en matriek dan aan die Hoër Volkskool Heidelberg. Op skool speel hy tennis, rugby en krieket, neem deel aan die skietvereniging en is leier van die Christelike Studentevereniging (CSV). In standerd nege word ’n gedig van hom in "Die Huisgenoot" gepubliseer. Hy studeer verder aan die Universiteit van Pretoria waar hy in 1955 'n B.A.-graad behaal met Afrikaans-Nederlands en Geskiedenis as hoofvakke. Op universiteit neem hy deel aan verskeie van die studentebedrywighede en is onder andere lid van die Afrikaanse Studentebond, die Na-uurse Sosiale Raad en is hy assistent-veldkornet van die Voortrekkers vir die Christiaan de Wet-kommando aan die Laerskool Pretoria-Oos.

Na kwalifikasie werk hy vanaf 1956 vir ’n tyd by die Transvaalse Provinsiale Administrasie as klerk terwyl hy deeltyds aan die Pretoriase Onderwyskollege studeer vir sy Transvaalse Hoër Onderwysdiploma. Vanaf 1957 gee hy onderwys aan die Hoërskool Fakkel in Johannesburg. Hier ontmoet hy sy toekomstige vrou, Marie van der Merwe, die dogter van die skoolhoof. Benewens onderwys gee is hy ook betrokke by sportafrigting en skryf hy saam met Tom Smit die operette "Baron Silvestro", wat deur die skool opgevoer word.

In 1960 behaal hy die B.A. Honneurs-graad aan die Universiteit van die Witwatersrand. Hy word dan in 1961 vir ’n jaar lank dosent by die Johannesburg College of Education, waarna hy in 1962 deur N.P. van Wyk Louw aangestel word as dosent in Afrikaans-Nederlands aan die Universiteit van die Witwatersrand en in 1968 bevorder word tot senior lektor. Hy promoveer in 1966 onder N.P. van Wyk Louw aan die Universiteit van die Witwatersrand met ’n verhandeling getitel "Die literêre verwysing aan die hand van voorbeelde uit die Afrikaanse poësie", wat in 1968 as "Die verwysing in die literatuur" gepubliseer word. In die sestigerjare dien hy op die redaksie van die letterkundige tydskrif "Kol".

In 1970 word hy Adjunk-direkteur van die nuutgestigte Instituut vir Taal, Lettere en Kuns van die Raad vir Geesteswetenskaplike Navorsing in Pretoria, waar hy aanvanklik onder professor P.J. Nienaber werk. Vanaf Junie 1974 word hy bevorder tot Direkteur. Een van die eerste ondernemings van die Instituut was die ondersoek na die stand van Afrikaans en die daarstel van die Dokumentasiesentrum. In Oktober 1974 word hy eindredakteur van "Standpunte", ’n taak wat hy in 1976 neerlê.

Sy joernalistieke loopbaan begin op 1 Augustus 1978 as assistent-redakteur by "Die Transvaler" en vervolgens vanaf 15 Augustus 1979 as hoofredakteur van "Hoofstad". Hy verlaat hierdie pos in Februarie 1983, maar bly steeds aan as deeltydse medewerker aan die Perskor koerante. Hierna word hy vryskutskrywer, filmmaker en deeltydse boer. Op televisie is hy in hierdie tyd aanbieder van die baie gewilde geselsprogramme "P.G. gesels" "met…" (waarin hy onderhoudend gesels met verskeie bekende persoonlikhede) en "Spies en Plessie" (waarin hy saam met Jan Spies verskeie stories en vermaaklike anekdotes aanbied waarby die breë gemeenskap aanklank vind). Die latere sukses van die televisiereeks "Koöperasiestories" motiveer hom om sy eie rolprentmaatskappy, Sommatel, te stig.

Hy neem aktief deel aan die openbare debat oor letterkundige sake. In "Sondagstem" van 14 Julie 1964 lewer hy kommentaar oor die herrie wat losgebars het oor die toekenning van die Hertzogprys aan "Sewe dae by Silbersteins" en vra die vraag "Kan ons ’n hele letterkunde aan bande lê?" en wys daarop dat daar ’n groot verskil bestaan tussen ’n boek van gehalte en ’n smerige boek. In "Kol" van Oktober 1969 besin hy "Oor pornografie, fatsoenlikheid en die letterkunde" en by die Hertzogprys bekroningsplegtigheid in 1972 aanvaar hy hierdie prys met ’n boodskap waarin hy pleit vir subsidiëring deur die staat van gehalte letterkunde.

Hy lewer op 26 Maart 1976 die referaat "Staat en kuns: enkele aspekte" by die sesde vyfjaarlikse kongres van die Afrikaanse Skrywerskring in Pretoria. Hy is pleitbesorger vir ’n meer verantwoorde benadering tot sensuur as wat in die sewentigerjare in Suid-Afrika die geval was. By die eerste skrywersberaad van die Afrikaanse Skrywersgilde in Julie 1975 op Broederstroom waarsku hy dat die Afrikaanse literatuur vir die eerste keer in sy bestaan van staatsweë bedreig word en dat die gilde die Afrikaanse letterkunde moet bevorder en alles wat die vrye bestaan van ’n verantwoordelike letterkunde bedreig, moet beveg. Op 8 Augustus 1975 voer hy saam met Bartho Smit samesprekings met minister Connie Mulder oor sensuur en op 3 Desember 1975 neem hy saam met Chris Barnard deel aan ’n radio-onderhoud met Connie Mulder oor sensuur. In "Radio en TV-Dagboek" van 8-14 Augustus 1977 bevestig hy weereens sy standpunt oor sensuur, naamlik dat letterkundige meriete van ’n werk by beoordeling daarvan in berekening gebring moet word, dat letterkundige werke deur deskundiges beoordeel moet word en dat die waarskynlike leser die maatstaf moet wees.

Hy lewer in 1988 die D.F. Malan-gedenklesing aan die Universiteit van die Vrystaat onder die titel "Volk en literatuur".

Uit sy huwelik met Marie word ’n seun, Frits, en dogter, Marieta, gebore. Hulle bly eers in Johannesburg en daarna in Meyerspark in Pretoria, maar in 1980 koop hy by sy skoonpa ’n plasie by Rysmierbult naby Ventersdorp in die Wes-Transvaal, wat hy Sémoér noem. Hier word hoofsaaklik daglelies gekweek en dit is ook die plek waar hy na aftrede gaan bly het.

As literator behartig hy vir etlike jare die letterkundige rubriek van "Sondagstem" (later "Dagbreek en Sondagnuus" en toe "Dagbreek en Landstem") en hy skryf resensies en artikels wat in "Standpunte", "Lantern" en "Die Huisgenoot" verskyn. As medewerker lewer hy opstelle oor Etienne Leroux en Dolf van Niekerk vir "Perspektief en Profiel" (destyds onder redaksie van P.J. Nienaber) en skryf hy ook die hoofstuk oor prosa na 1900 vir die boek "Inleiding tot die Afrikaanse letterkunde" onder redaksie van Ernst Lindenberg.

Sy proefskrif word as "Die verwysing in die literatuur" gepubliseer, waarin hy uitvoerig ondersoek instel na verwysing in veral die poësie, aan die hand van die teorie onderliggend daaraan en toegelig met voorbeelde uit die digkuns. Later onttrek hy hom egter geheel en al aan die letterkundige kritiek en weier om verder resensies of artikels te skryf of om hom oor die kwaliteite van letterkundige werke uit te laat.

Die kwaliteit van sy debuutdrama "Die nag van Legio" maak hom onmiddellik ’n belangrike Afrikaanse dramaturg. Die titel verwys na die duiwelbesetene van Gadara in Lukas 8:30, waar die besetene verklaar dat sy naam Legio is, want baie duiwels het in hom ingevaar, terwyl die nag van die titel duisternis en dus die bose impliseer, as teenpool van dag en lig. Hierdie drama ontgin die verhoog en die moontlikhede van die tydruimtelike in die teater op bekwame wyse en gee ’n ontstellende blik op die bose se alomteenwoordigheid. Die stuk opper universeel relevante kwessies soos massahisterie, demoniese besitname, magspel en manipulasie en die onderwerping van die individu. Dit speel af in ’n saal in ’n inrigting vir sielsiekes, waar vier pasiënte met verskillende ernstige en minder ernstige afwykings gehuisves word. In die loop van die aand sluit ’n vyfde pasiënt, Dogoman, by hulle aan omdat daar nie vir hom ander plek is nie. In 1990 verwerk PG die stuk op versoek van SUKOVS vir vrouespelers en hierdie weergawe word ook verskeie kere opgevoer, terwyl die Engelse vertaling, "My name is Legion", in 1993 in Radio Africa se Monday Night Playhouse oor die radio uitgesaai word. "Die nag van Legio" ontvang in 1970 die W.A. Hofmeyr-prys en in 1972 die Hertzogprys.

"Die nag van Legio" word opgevolg deur "Siener in die suburbs", ’n onthutsende kyk na die stryd van arm mense om die werklikheid van hulle omgewing te ontsnap. Die stuk speel af in die armoedige suidelike voorstede van Johannesburg, met die sprankelende dialoog wat hierdie mense se taalgebruik realisties weergee. Hoewel die drama aansluit by die maatskaplike probleemdrama, styg dit bo hierdie tema uit om die algemeen menslike en veral die verhoudings tussen mense ook aan te spreek. Al die karakters word uitgebeeld as mense met hulle eie persoonlikhede, problematiek en drome wat baie meer universeel is as slegs tiperend van die sogenaamde lae klas. Hierdie drama word verfilm, in 1986 oor televisie gebeeldsaai en in 1992 ook oor die radio opgevoer, ’n opvoering wat drie Artes-benoemings tot gevolg het. "Siener in die suburbs" ontvang die C.N.A.-prys in 1971 en die Hertzogprys in 1972. Wanneer hierdie drama in 2002 weer voor vol gehore speel by die Klein Karoo Nasionale Kunstefees, word die Insig Afrikaans Onbeperk Pioniersprys aan P.G. du Plessis toegeken.

"Plaston: DNS-kind" is gebou rondom die eksperimente van wetenskaplikes om hulle eie mense kunsmatig voort te bring en dan in die samelewing te integreer. Plaston (van die Grieks wat beteken “hy wat gemaak is”) word deur die Professor geskep en wanneer hy negentien jaar oud is, na die afgeleë dorpie Aardendal gebring om vir die eerste keer in sy lewe ander mense te ontmoet. Die mense hier is ’n deursnit van die samelewing, met karakters soos onder andere die dorpsidioot, die mooi jong meisie Kotie en die predikant Genopen (’n samevoeging van Genesis en Openbaring, wat suggereer dat hy die hele Bybel in hom omdra). Plaston is ’n wese in wie daar geen kwaad is nie, maar wat juis ’n diep begeerte het om mens te word, pyn en liefde te ervaar en probeer om bo sy programmatiese self uit te styg. Die Professor en sy personeel (’n sosioloog en ’n rekenaartegnikus) hou elke beweging wat hy maak fyn dop en luister na elke woord wat hy sê. Hulle raak onthuts wanneer Plaston afwyk van sy programmatiese beheer en sy nuutgevonde vryheid besef en begin geniet. "Plaston DNS-kind" verower in 1973 die W.A. Hofmeyr-prys. Die radio-uitsending van hierdie drama in 1993 besorg aan Robert Young ’n Artes as beste regisseur.

Die klug "’n Seder val in Waterkloof" voorsien in die groot behoefte aan ligter dramas in Afrikaans wanneer die hoogdrawendheid en pretensie van die Afrikaner-elite aan die kaak gestel word. ’n Professor en sy snobistiese suster ontvang in hulle spoghuis in Waterkloof vir die naweek besoek van twee vooraanstaande akademici. Die professor hoop dat hierdie twee die stemme wat saak maak sal uitbring om hom as voorsitter van die Akademie verkies te kry. Op dieselfde naweek besluit die ongewenste familie van Krugersdorp (’n bou-inspekteur en sy platvloerse vrou, ongekultiveerde kinders en rowwe oom) om onverwags besoek af te lê. Om dinge op te kikker, laat kom hulle ’n masseuse vir die professor. Die stuk beleef vele geslaagde opvoerings en word ook verfilm en oor televisie uitgesaai. Die Engelse vertaling, "Send for Dolly", word in 2002 tydens die Volksblad-Kunstefees in Bloemfontein deur die Universiteit van die Vrystaat se Dramadepartement opgevoer.

"Vereeniging, vereniging" word in opdrag geskryf vir die opening van die Staatsteater in Pretoria. Die titel verwys na die Vrede van Vereeniging in die verlede en die probleme om in die hede vereniging tussen die strydende partye te probeer bewerkstellig. Die drama poog om rondom die persoon van die Staatspresident, Frans de Waal, die geskiedenis in perspektief te plaas deur terugflitse na die verlede en die Anglo-Boereoorlog. Die hede is egter ’n maalkolk met sy persoon en heerskappy wat van alle kante bedreig word en verskeie teenstrydige standpunte wat deur verskillende partye gehuldig word. Hierdie stuk word eers drie jaar na die oorspronklike bedoeling in 1984 in die Staatsteater opgevoer, vermoedelik omdat die stuk polities te sensitief was in die tyd van die oorspronklike beplanning.

Hy skryf verskeie dramas wat nie gepubliseer word nie. "Inkleurboek vir twee" word onder die regie van Stephan Bouwer in 1999 by die Theatre Rendezvous van die Staatsteater opgevoer. Hierdie stuk bestaan uit ses kort twee-persoon dramas wat vereis dat lede van die gehoor die toneelvolgorde met ’n dobbelsteen bepaal. In verwerkte vorm en onder die titel "Teerling" word die drama in 2012 weer opgevoer by die KKNK op Oudtshoorn. Karakters in die verskeie dele van die drama sluit in ’n welsynwerker, ’n prostituut, ’n ryk sakeman, ’n reeksmoordenaar en ’n verpleegster met ’n kontantvloeiprobleem. Vyf van die ses kort dramas of eenbedrywe naamlik "Teerling: die opblaasmatrassie", "Teerling: die berader", "Teerling: die wiel draai", "Teerling: O, hel!" en "Teerling: Die brug" word ook vir die radio verwerk en uitgesaai.

Saam met Alexa Strachan voer Du Plessis landwyd die produksie "Lieg dan deur jou tande" op, waarvoor hy die stories en sy die musiek verskaf.

"Nagkantoor", die drama oor die lewe van Koos du Plessis wat op kunstefeeste en elders opgevoer word, skryf hy saam met Carl Theunissen (’n goeie vriend van Koos).

Die opdragstuk "Bedevaart vir drie aktrises" debuteer in 2006 by die Aardklop Kunstefees. Dit speel af in ’n lykhuis vir armlastige en onopgeëiste lyke, waar twee aktrises kom soek na hulle verlore vriendin wat saam met hulle die hekse in Shakespeare se "Macbeth" was. Die vriendin verskyn aan die twee aktrises en saam belewe hulle dan die verlede teen die agtergrond van die dood.

"Sophia Mentz beredder haar boedel" word in 2007 vir die eerste keer by die Aardklop Kunstefees op die planke gebring. Dit is ’n klug waar die meesteres van ’n bordeel se geld na haar dood aan haar inhalige familie uitgedeel moet word, maar sy staan self by om te help.

Hy skryf verder die teks vir "Onderweg", ’n verhoogverwerking van die sanger Jannie du Toit se lewensverhaal. Dit is ’n musiekreis met liedjies in verskillende tale geskryf deur onder andere Brel, Brecht, Koos du Plessis en Jannie du Toit. Die teks is ’n kombinasie van humor, erns en nostalgie waarvan die inhoud wissel van spottery oor onderwerpe soos die ouderdom en Afrikaanse liedjies tot by ernstige nadenke en stemmingsvolle werk.

Vir televisie lewer hy ’n groot bydrae. Sy eerste televisiedrama is "Anderkant Sesriem", die verhaal van ’n jong seun se ervarings saam met sy Voortrekkermaats in die Namibwoestyn.

Die enkel televisiedrama "’n Rand ’n droom" verower die SAUK-prys vir Afrikaanse Televisiedrama in 1978.

Hy skryf ook die televisiereekse "TJ7" (oor ’n weduwee wat saam met haar “aangenome” familie van leeglêers en kansvatters in die Tramway Hotel in Fordsburg bly, gebaseer op sketse van Wim Hartman wat voorheen in "Die Huisgenoot" verskyn het), "Maplotters", "Andries Plak", "Dryfsand" en "Feast of the uninvited" (wat hy later in ’n roman verwerk wat as "Fees van die ongenooides" gepubliseer word en as een van sy belangrikste bydraes tot die Afrikaanse literatuur beskou word). Die SAUK-prys vir Afrikaanse Televisiedrama word in 1980 toegeken vir "TJ7", in besonder Episode 3. "Dryfsand" ontvang in 2007 die ATKV-Televisieprys vir Beste Draaiboek vir ’n Afrikaanse Dramareeks, asook die Beste Regisseur-prys vir Koos Roets en die prys vir die Beste Afrikaanse Dramareeks.

Hy verwerk Mikro se Gonnakolk-stories in ’n televisiereeks getiteld "Mattewis en Meraai", asook in ’n toneelopvoering wat deur TRUK op die planke gebring word.

Sy bekendste televisiewerk is egter die reeks "Koöperasiestories" wat van sy sketse gemaak word wat aanvanklik in "Die Transvaler" verskyn het. Hierdie stories word in verskeie bundels gepubliseer en ’n rolprent word ook daarvan gemaak. Hy volg dit baie jare later op met die soortgelyke "Pandjieswinkelstories", wat oor KykNET gebeeldsaai word, met Han, Skroef en Toffie as die bindkarakters wat die dorpenaars se stories vertel. Hier verskuif die aksie egter weg van die platteland en word die stadslewe merendeels uitgebeeld.

Sy draaiboeke vir die rolprente "Nag van die 19de" (oor ’n troue wat in ’n ramp eindig)), "Liewe hemel, Genis" (die hoofkarakters van "Koöperasiestories" in ’n vollengte rolprent) en "Weerskant die nag" (’n liefdesverhaal vir volwassenes oor die onaanpasbaarheid en wanbegrip van ’n man en vrou vir mekaar) word verfilm en hy skryf ook die draaiboek oor die lewensverhaal van Bles Bridges, "The devil and the song".

Aan die begin van sy skrywersloopbaan skryf hy ’n aantal verhale wat in tydskrifte gepubliseer word, maar dit is slegs "Pat O’Faggerty se verhaal", wat op 16 Januarie 1959 in "Die Huisgenoot" verskyn het, wat hy in later jare as van enige waarde heg.

Ook op die gebied van die kortprosa lewer hy ’n beduidende bydrae, veral met sy "Koöperasiestories", wat in meer as een bundel versamel word, naamlik "Koöperasiestories op Donderdag", "Nog Koöperasiestories" en eindelik die versamelde "Koöperasiestories" in "Koöperasiestories: die omnibus". Die stories verskyn eers as rubriek in "Die Transvaler" en vertel die verhale van mense op ’n klein plattelandse dorpie met ’n gesonde dosis humor wat die dieper boodskap telkens half verberg. Die verhale is egter geensins oppervlakkig nie en die breë register van menswees en gebeure binne die gemeenskap kom almal op een of ander wyse onder die vergrootglas, sodat wreedheid, skynheiligheid, egbreuk, lyding, sterftes en geboortes, liefde en die volle emosionele register belig word. Die verhale gryp terug na die oerbron van alle letterkunde, naamlik die vertelkuns. Hy word baie bekend wanneer hierdie stories vir die televisie verwerk word en later word ’n vollengte film, "Liewe hemel Genis", ook van die reeks gemaak. "Nog Koöperasiestories" is in 1986 op die kortlys vir die toekenning van die Perskor-prys.

In "Hier sit die manne", "Het olifante elmboë?", "Neklis" en "Tussen die riewe" sit hy hierdie volkskuns voort, telkens in ’n ander milieu, met baie van hierdie stukke wat ook eers as ’n rubriek in ’n koerant verskyn het.

"Hier sit die manne" is ’n versameling kroegstories wat soos "Koöperasiestories" gebou is rondom ’n paar karakters. In hierdie geval is dit kroegvlieë soos Jellie Labuschaan en Fred wat in Jannetjie se kroeg boer. Deur die humor van die verhale skemer daar egter dikwels ’n lewenswaarheid of ’n stukkie hartseer menslikheid.

"Het olifante elmboë?" word aangebied as outobiografiese verdigsels soos deur hom bygelieg. Hierin vertel PG van kennismakings met mense en menslike lotgevalle wat hom diep geraak het, hom ontstel, besiel of geamuseer het en soms op verrassende wyse sy lewensuitkyk beïnvloed het. Daar is ontmoetings met kinders waarin hy besef hoe verlossend die vrye spel van die verbeelding en die hart is in ’n samelewing wat almal wil hokslaan. Hy vertel ook van konfrontasies met die dood, soos Freddie, die skoolseun wat in Schoonspruit se bruin stormwater weggeraak het en John, die statusverslaafde sakeman wie se gejaagde lewe eindig in ’n beriggie op bladsy vyf van die koerant. Satiries van aard is sy duiwelstories, waarin hy vertel hoe Beëlsebub by sy vuurtjie op die plaas kom sit en kookwater-voorstelle doen oor die verdere uitbuiting van Afrikaner-sondes. Die hele spektrum van die lewe word hier bestryk. Die FAK-prys vir Ontspanningsleesstof word in 1988 toegeken aan "Het olifante elmboë?"

"Tussen die riewe" se titel kom van die delwersvelde. Onder-in sommige delwersgate lê daar riewe of harde rotslae wat dalk ’n blink steentjie vasgevang hou, wat vergelyk word met die dieptes van die menslikheid wat sy mooi oomblikke bêre vir diegene wat met liefde en geduldig en diep genoeg daarna soek. P.H. Roodt beskryf die stories as van sy beste kortkuns, waarin hy hom bewys as beide ’n filosoof en storiemaker.

In 2006 verskyn ’n bundel kortverhale "120+ Sommerstories".

"Kortetjies en ’n lange" bevat die verhale van "Het olifante elmboë" en "Neklis", maar talle van die verhale is gewysig en nuwes word ook bygevoeg, sodat hierdie bundel meer is as ’n heruitgawe. Die lange van die titel is die kortverhaal "Ons mond", ’n treffende verhaal gesien uit die oë van ’n kind in ’n huis waar die letsels van die Anglo-Boereoorlog en die konsentrasiekamp nog nie geheel is nie. Die titel van die versameling kom van die ou slinger-luie van plaaslynoproepe.

Sy kortverhale word in verskeie versamelbundels opgeneem, waaronder "Konstruktiewe lyding" in "Op hulle stukke" onder redaksie van Jeanette Ferreira. Ander bundels met sy werk sluit in "Vuurslag" en "Vertellers 1 en 2".

Sy eerste roman is in Engels, naamlik "A married man’s guide to adultery" waar “adultery” nie net na seksuele ontrouheid verwys nie, maar ook op verdraaiing van die waarheid en die impak wat valsheid van vele vorms op die samelewing het. Die roman beslaan sewe boekdele en besin oor diep kwessies soos moraliteit, skuld, verwording en boetedoening.

Na uitsending van die televisiereeks "Feast of the uninvited" verwerk hy die gegewe ook in ’n Afrikaanse roman as "Fees van die ongenooides". Hierin word die verwoestende uitwerking van die Anglo-Boereoorlog ondersoek en veral die impak wat die Engelse se verskroeide aarde-beleid het op die lewens van ’n alledaagse Boerefamilie, die Van Wyks van die Vrystaat. ’n Oud-offisier uit die Britse magte van daardie tyd ondersoek ’n paar bundels halfverbrande foto’s oor die oorlog in ’n museum se argief en herleef sy eie aandadigheid. Daar is veral die onuitwisbare beeld van ’n mooi jong vrou wie se drome oor die toekoms deur die oorlog vernietig is. Dit is nie ’n tipiese verhaal oor die Anglo-Boereoorlog nie en vestig juis die aandag op onbekende en ongewone fasette. Die roman vra vrae oor geloof, liefhê, strewes en begeertes, die leuens in die mens wat vir ander en vir die self voorgehou word en eindelik ook watter dinge mens onthou. Daar is die kwessie van verraad op politieke en persoonlike vlak, lafhartigheid waar dapperheid verwag word en die rol en lyding van swart en bruin mense in die oorlog. Sentraal in die storielyn is die komplekse verhoudings tussen mense wat juis die naaste aan mekaar behoort te wees. In 2009 is "Fees van die ongenooides" op die kortlys vir die toekenning van die Universiteit van Johannesburg-prys en verower dit die ATKV-prys, terwyl dit in 2012 die Helgaard Steyn-prys ontvang vir die beste boek in enige genre wat die voorafgaande vier jaar in Afrikaans verskyn het.

Hy stel "Halfeeu" (1966) en "Hoogtepunte" (1967) saam, bloemlesings uit onderskeidelik die verhale en artikels wat in die eerste vyftig jaargange van "Die Huisgenoot" verskyn het. Uit die werk van Jan Spies stel hy die keur "Spies op sy stukke" saam. Saam met Marga Stoffer is hy die samesteller van die versamelbundel "Ligvoets", waarin humoristiese verhale opgeneem word.

Benewens die talle boekpryse wat hy ontvang, kry hy ook die ATKV se prestige toekenning vir sy bydrae tot die Afrikaanse kultuur. By die Klein Karoo Nasionale Kunstefees van 2002 word die Insig Afrikaans Onbeperk Pioniersprys aan hom toegeken en in 2011 ontvang hy die Innibos Toekenning vir sy uitnemende skrywersbydrae tot die Afrikaanse Kultuurskat. In 2013 word hy vereer met ’n KykNet Fiesta-toekenning vir sy lewenslange bydrae tot die bevordering van die Afrikaanse teater en kunste. Hy kry in 2013 die Suid-Afrikaanse literêre toekenning vir sy lewensbydrae tot die lettere vir sy hele oeuvre. Met sy tagtigste verjaarsdag op 14 Julie 2014 word ’n spesiale konsert tot sy eer in die Atterburyteater by Lynnwood Bridge in Pretoria gehou, waaraan bekende akteurs en kunstenaars soos onder andere Alexa Strachan, Sandra Prinsloo, Marius Weyers, Frank Opperman en Elize Cawood deelneem






</doc>
<doc id="34742" url="https://af.wikipedia.org/wiki?curid=34742" title="Liverpool">
Liverpool

Liverpool [ˈlɪvəpuːl] is 'n stad en seehawe in die Noordwes-Engelse metropolitaanse graafskap Merseyside aan die oostekant van die Merseyriviermonding en vlakby die Ierse See. Liverpool, wat in die historiese graafskap Lancashire geleë is, het vanaf 1207 die status van 'n "borough" gehad en in 1880 stadsregte gekry. Met 'n bevolking van meer as 470 000 binne die stadsgrense en meer as 1,5 miljoen in die groter metropolitaanse Merseyside-gebied is Liverpool ondanks 'n bevolkingsafname in die laat 20ste eeu steeds een van die grootste agglomerasies in Engeland asook die tweede grootste uitvoerhawe in die Verenigde Koninkryk. 
Liverpool het een van die mooiste liggings van Engeland se groot stede. Die stadsgebied strek oor die oostelike oewer van die breë Merseyrivier waar die terrein saggies styg om 'n bergrug te vorm waarop die hawestad se twee katedrale ontstaan het. Dit vorm 'n halfsirkel waarvan die reguit kant langs die rivier geleë is. Liverpool se boumeesters het voordeel getrek uit die unieke terrein met water en bergrûens en indrukwekkende liggings vir belangrike openbare geboue gekies.

Hoër geleë stadsdele in die ooste bied 'n uitsig wat honderde kilometer ver strek - oor die hele stad en omringende streke, die ope see en die Noord-Walliese berggebiede in die suide. Die landskap van Liverpool is deur die eeue heen deur menslike bedrywighede ingrypend verander. So het die lang reeks skeepsdokke langs die Merseyrivier hul ontstaan aan grootskaalse landaanwinningsprogramme te danke, terwyl die oorspronklike natuurlike hawebekken, wat as "Pool" bekendgestaan gestaan het, lankal verdwyn nadat dit met sand en klip ingevul en bebou is. 

Sandsteen as die belangrikste boumateriaal is vanaf die 18de tot in die vroeë 19de eeu deur groewe naby die middestad voorsien waar dit net onder die aardoppervlak lê en maklik ontgin kan word. Die spoorweglyn na Liverpool se Lime Street-hoofstasie is deur soliede sandsteenrots gesny. Later is stene as boumateriaal vir openbare bouprojekte uit Storeton op die Wirral-skiereiland, Runcorn en Woolton ingevoer, later ook uit verder afgeleë gebiede. Maar reeds vanaf die 18de eeu is sandsteen gaandeweg deur bakstene vervang.

In teenstelling met ander vergelykbare stede in Noord-Engeland en Skotland - soos Newcastle, Manchester en Glasgow - het min van Liverpool se Middeleeuse boukuns bewaar gebly. So dateer die meeste geboue uit die 18de eeu of later periodes. Gedurende Liverpool se ekonomiese bloeitydperk, wat twee eeue lank voortgeduur het, is min aandag geskenk aan historiese boukuns en moes baie geboue plek maak vir nuwe projekte. Selfs in Liverpool se middestad word, behalwe vir een uitsondering, geen gebou uit die tydperk voor die middel van die 18de eeu meer aangetref nie. Ondanks ambisieuse stedelike herontwikkelingsprogramme in die tweede helfte van die 20ste eeu word Liverpool se huidige stadsbeeld deur laat Georgiaanse, Victoriaanse en Edwardiaanse argitektuur oorheers.

Unesco het die geskiedkundige deel van die hawestad saam met die toeristetrekpleister Albert Dock in 2004 as wêrelderfenisgebied gelys. Liverpool het veral bekendheid verwerf deur sy sokkerklubs FC Everton en FC Liverpool en sy polsende musieklewe. 'n Plaaslike musiekgroep, die "Beatles", het in die 1960's kunstenaars van wêreldfaam geword. In 2008 het Liverpool saam met die Noorse stad Stavanger ook as kulturele hoofstad van Europa gefungeer.

Die inwoners van Liverpool, wat in Engels amptelik "Liverpudlians" genoem word, staan daarnaas ook as "Scousers" bekend - 'n verwysing na die plaaslike Engelse dialek, "Scouse".

Liverpool se geskiedenis en ekonomie was steeds nou verbonde aan transatlantiese seeroetes en handel - van 'n stad wat sy groei en welvaart oorspronklik aan slawehandel te danke gehad het tot die tyd van Britse massa-emigrasie na oorsese bestemmings en die tydperk van luukse plesierbote. So was Liverpool tussen 1830 en 1930 die vertrekhawe vir nege miljoen emigrante van wie die meeste 'n nuwe heenkome in Noord-Amerika, Australië en Nieu-Seeland gevind het. Weens dalende emigrasiesyfers ná die Groot Oorlog en die verskuiwing van Cunard Line se terminaal vir luukse plesierbote na Southampton in 1919 het Liverpool se hawe 'n donker toekoms in die gesig gestaar.

Liverpool-hawe se Albert-dokke, wat reeds enkele dekades ná hul voltooiing in 1846 te klein geraak het vir vragskepe (alhoewel sy stoorhuise steeds winsgewend was) en hul laaste vrag in 1974 gehanteer het, is in die 1980's nuwe lewe ingeblaas toe die destydse minister vir omgewingsake in die kabinet van premier Margaret Thatcher, Michael Heseltine, hier naas 'n vermaakkompleks en winkelgeriewe ook die nuwe Tate Liverpool-kunsgalery gevestig het.

Die nuwe geleenthede, wat die oorskakeling na houervervoer gebied het, is aanvanklik nie gegryp nie. Hawegeriewe is weens die Merseyrivier se groot getyeverskil en sy snelvloeiende water verder noordwaarts verskuif om groter vragskepe te kan hanteer. Terwyl die suidelike dokke, behalwe vir kleiner motorjagte, geen ekonomiese betekenis meer het nie, is geriewe in die noordhawe aangepas vir houerskepe uit die Verre Ooste wat ná die uitbreiding van die Panamakanaal steeds groter geword het. 

As deel van die nuwe SuperPort-projek, waarvolgens seehawens in die noordweste van Engeland vergroot en aangepas word om nuwe lewe in dié streek se tradisionele seevervoerbedryf in te blaas, sal ook in Liverpool 'n nuwe diepwaterdok - "Liverpool2" - ontstaan om reuse-vragskepe te kan hanteer. Vroeg in November 2015 is "Megamax"-reuse-krane uit China ingevoer wat vir die nuwe "Liverpool2"-terminaal gebruik sal word.

Liverpool John Lennon-lughawe, die 12de grootste in die land, lê sowat 12 kilometer suidoos van die middestad. Tans is daar jaarliks sowat 55 000 vliegtuie wat in Liverpool aankom of vertrek, met sowat vier miljoen passasiers.

Met sy ryk musiek- en naglewe, uitvoerende kunste, 'n verskeidenheid museums en kunsgalerye asook sy literatuurbedryf is Liverpool 'n belangrike kulturele spilpunt vir Noordwes-Engeland en die Verenigde Koninkryk in sy geheel. Die stad se kulturele erfenis het sentraal gestaan in die feesprogram van 2008 toe Liverpool as Europese kulturele hoofstad opgetree het.

Liverpool se musieklewe geniet internasionale erkenning - so het "Guinness World Records" selfs die eretitel "Wêreldhoofstad van Popmusiek" ("World Capital City of Pop") aan die Merseymetropool toegeken. Plaaslike musikante het met hul enkelspelers altesaam 56 nommer-een-posisies op die trefferlyste behaal - meer as enige ander stad op aarde.

Musiekliefhebbers dwarsoor die wêreld verbind Liverpool met die "Fab Four", die Beatles as die suksesvolste seunsgroep ooit. Maar ook lede van die wêreld se suksesvolste meisiesgroep - die Spice Girls - was boorlinge van Liverpool. Die stad was gedurende die 1960's, saam met die opkoms van die Beatles, die spilpunt van 'n heel nuwe musikale stroming, "Beat Music", wat sy hoogtepunt in die sogenaamde "British Invasion" gevind het. Baie musikale kunstenaars van dié tyd het uit Liverpool gekom, onder wie Billy Kramer, Cilla Black, Gerry and the Pacemakers en die Searchers.

Ander bekende musici en musiekgroepe uit Liverpool sluit Billy Fury, A Flock of Seagulls, Echo and the Bunnymen, Frankie Goes to Hollywood, Frankie Vaughan, Anathema, Ladytron, The Zutons, Atomic Kitten, Heidi Range en Rebecca Ferguson in. Elvis Costello, wie se moeder 'n boorling van Liverpool is, het na Birkenhead verhuis toe hy 17 jaar oud was en daar sy eerste groep gestig.



</doc>
<doc id="34748" url="https://af.wikipedia.org/wiki?curid=34748" title="Fluit">
Fluit

'n Fluit is 'n versamelnaam vir 'n aantal musiekinstrumente wat klank produseer deur middel van 'n lugstroom wat op 'n skerp rand gerig word. 'n Persoon wat die fluit bespeel, word 'n fluitblaser of fluitspeler genoem.

Die dwarsfluit val onder die houtblaserkategorie. Alhoewel die silwer weergawe die mees bekend is, was hy oorspronklik van hout gemaak. Hy kan 'n variasie van toonkleure skep bv. sag, rustig en hartseer (gewoonlik lae note); of lewendig, opgewek en opwindend (gewoonlik hoë note). Sy naam kom van die posisie waarin hy gespeel word: horisontaal na regs van die mond.

Die fluit kan terugdateer word na die begin van die mensdom as die ontstaan van die eerste instrumentgroep waarvan ons weet. Dit het verskyn in verskillende variasies in verskillende dele van die wêreld. 'n Driegat fluit gekerf van 'n olifanttand, wat na bewering baie duisende jare oud is, is in die Geißenklösterle grot in Duitsland in 2004 ontdek. Twee ander fluite gemaak van swaan bene is nog voorbeelde van die oudste fluite bekend. Fluite is selfs in die Bybel te vinde. In Genesis 4:21 word Jubal die vader van almal wat die Ugab (fluit) en kinnor (harp) bespeel het, genoem. Hierdie Hebreeuse term (Ugab) verwys ook na 'n blaasinstrument in die algemeen. Jubal word tradisioneel beskou as die ontdekker van die fluit. Party van diè vroeë fluite was van skeenbeen gemaak. Die fluit is ook deel van sommige kulture se geloof en mitologie

Die oudste transverse fluit is 'n chi (篪) fluit wat in die graf van Marquis Yi of Zeng by Suizhou in die Hubei provinsie in China ontdek is. 'n Transverse fluit is 'n fluit wat van die kant af geblaas word (soos die westerse konsertfluit)

'n Lugstroom word oor die gleuf van die mondstuk geblaas wat veroorsaak dat die lug in twee gesny word. Die deel van die lug wat in die pyp ingaan resoneer teen die kante en glip by die oop kleppies uit om so 'n sekere noot te vorm soos byvoorbeeld 440 vibrasies per sekonde om die A net bo middel C te skep. Die noot kom dan in sy volledige vorm by die oop kant van die fluit uit. Om daardie lugstroom met jou mond te vorm is dit nodig om jou lippe, soos die Engelsman sê, “between a kiss and a smile” te hou en te blaas asof jy 'n vuur stook. 
Die fluit word geblaas tot die 2de of 3de harmonie deur 'n kombinasie van verhoogde lugstroom snelheid en om die gaping tussen die speler se lippe en die kant te verklein.

Die moderne fluit is in die vorm van 'n oop silindriese lug kolom gemaak en is omtrent 66 sentimeters lank en het 'n deursnit van omtrent 2 cm. Die basisnoot is middel C en het 'n reeks van omtrent drie oktawe tot by C7. Die fluit kan van vele materiale of mengsels van materiale gemaak word bv. hout, silwer, nikkelsilwer of selfs goud. Die gewildste is egter die mengsel van nikkel en silwer. Die kleppe funksioneer deur 'n ingewikkelde verskeidenheid van vere en konneksies.

Die moderne fluit was ontwikkel deur Theobald Boehm wat daarmee geëksperimenteer het vanaf 1832 tot 1847 met die doel om dit 'n groter toonvariasie te gee. Hy het uiteindelik 'n paraboliese (bakvormige) kopstuk aan die lyf van die fluit met klep openinge wat voorheen vingeropeninge was, ontwikkel. Na dit was ander klein verbeteringe aangebring. Die moderne fluit het gewoonlik 'n reeks van middel C (C4) opwaarts vir omtrent 4 oktawe. Europese fluite is gewoonlik gemaak van hout; en van silwer in die Verenigde State van Amerika.

Die standaard westerse konsert fluit is in die C sleutel getoonset en het 'n reeks van drie oktawe wat begin met middel C (moontlik kan dit ook met een half toon laer begin wanneer a B-voet aan die instrument geheg is). Dit beteken dat die konsert fluit die hoogste algemene orkesinstrument is met die uitsondering van die piccolo wat 'n oktaaf hoër is. 
Ander groottes en variasies fluite en piccolo’s word ook gebruik van tyd tot tyd. 'n Skaarser instrument van die moderne toonsetting stelstel is byvoorbeeld die G-sleutel/diskand fluit. 


Lank voor die dwarsfluit op die toneel verskyn het, was die blokfluit die gewilde blaasinstrument in ensembles. Die blokfluit was reeds in die 16e eeu bekend en het in die 20e eeu weer van sy vroeëre populariteit herwin.

Tot die blokfluitfamilie behoort die sopraninoblokfluit (omvang F tot A-mol ' <nowiki></nowiki>), die sopraanblokfluit (omvang C tot D-mol""), die altblokfluit (omvang F' tot A-mol"'), die tenoorblokfluit (omvang C' tot D-mol"'), die basblokfluit (omvang F tot F") en die grootbasblokfluit en die kontrabasblokfluit, wat elkeen 'n omvang van twee oktawe het, vanaf onderskeidelik B-mol en F.





</doc>
<doc id="34750" url="https://af.wikipedia.org/wiki?curid=34750" title="VfV Borussia 06 Hildesheim">
VfV Borussia 06 Hildesheim

"VfV Hildesheim" het op 22 September 1945 ontstaan as die samesmelting van 18 klubs wat na die Tweede Wêreldoorlog deur die Geallieerdes ontbind is, naamlik "Arbeiter Turn- und Sportverein "Vorwärts" von 1895", "Freie Turnerschaft Moritzberg von 1904", "Fußballverein "Britania" von 1904", "Fußballclub "Preußen" von 1907" (later as "Hildesheim 07" herdoop), "Freie Schwimmer von 1913", "Freie Sportliche Vereinigung von 1918", "Verein für Rasenspiele von 1920", "Hildesheimer Sportverein von 1927", "Turnklub von 1930", "Radsportverein "Hildesia" von 1932", "Sportverein "Jungborn"", "Radfahrverein "Fahr Wohl"", "Radfahrverein "Schwalbe"", "Freie Kegler", "Kraftsportverein "Frisch Auf"", "Boxfreunde", "Arbeiter-Kegler Ortsgruppe Hildesheim" en "Kanuklub "Möwe"". 

"Hildesheim 07" het vir 13 seisoene op die hoogste vlak meegeding, onder andere 4 seisoene in die Gauliga Neder-Sakse, insluitend 1 seisoen (1944) as 'n tydelike samesmelting met "Rasen SV 06 Hildesheim" onder die naam "KSG RSV 06/SV 07 Hildesheim". Die klub het vanaf 1958 tot met die stigting van die Bundesliga in 1963 op die hoogste vlak meegeding in die Oberliga Noord. Van die klub se beste prestasies is in die DFB-Pokal behaal, waar die halfeindstryd in die 1961/62-seisoen gehaal is en die kwarteindrondte die voorafgaande seisoen.

"SV Borussia 06 Hildesheim" se oudste voorganger was "FC Hildesheim von 1906". In 1919 het die klub met "FC Himmelsthür 1912" saamgesmelt as "Rasensportverein 06 Hildesheim". Hierdie klub het voor die Tweede Wêreldoorlog 7 seisoene op die hoogste vlak gespeel, onder andere 4 seisoene in die Gauliga Neder-Sakse, insluitend 1 seisoen (1944) as 'n tydelike samesmelting met "Hildesheim 07" onder die naam "KSG RSV 06/SV 07 Hildesheim". In 1946 het die klub met "Reichsbahn SG" saamgesmelt om "RSV Borussia 06" te vorm. Die klub het aanvanklik na die oorlog in die "Amateurliga" op die derde vlak meegeding, maar hierna die kreeftegang gegaan. Ten tyde van die samesmelting was die klub al 'n hele paar seisoene in die "kreisliga" vasgevang.




</doc>
<doc id="34752" url="https://af.wikipedia.org/wiki?curid=34752" title="Pleknaamsveranderinge in Liberië">
Pleknaamsveranderinge in Liberië

Hier volg 'n lys van dorpe en stede in Liberië waarvan die name verander is:


</doc>
<doc id="34755" url="https://af.wikipedia.org/wiki?curid=34755" title="Pier Gerlofs Donia">
Pier Gerlofs Donia

Pier Gerlofs Donia (Kimswerd, 1480 – Sneek, 28 Oktober 1520) was 'n Friese vryheidsvegter, volksheld, piraat en rebel. Hy was 'n enorme man en daar is gesê dat hy heelwat langer as 7 voet hoog gestaan het. Donia was hoofsaaklik bekend as vryheidsvegter vir die onafhanklikheid van Friesland (deesdae 'n provinsie van Nederland). Vanweë sy legendariese grootte en krag het hy ook die bynaam "Grote Pier" (Wes-Fries: "Grutte Pier") gekry. Alhoewel niemand sy bestaan betwyfel nie, is die details van sy lewe in legende gehul.



</doc>
<doc id="34756" url="https://af.wikipedia.org/wiki?curid=34756" title="Pleknaamsveranderinge in Ivoorkus">
Pleknaamsveranderinge in Ivoorkus

Hier volg 'n lys van dorpe en stede in Ivoorkus waarvan die name verander is:


</doc>
<doc id="34781" url="https://af.wikipedia.org/wiki?curid=34781" title="SC Victoria Hamburg">
SC Victoria Hamburg

SC Victoria Hamburg is 'n sportklub uit die stadstaat Hamburg in Duitsland, veral bekend vir sy sokkerafdeling. Benewens sokker het die klub ook afdelings vir pluimbal, handbal, yshokkie, atletiek, tennis, tafeltennis ('n gesamentlike afdeling met "TSV 08 Eppendorf/Groß Borstel" bekend as "SG Victoria Eppendorf"), gimnastiek, Amerikaanse rugby (onder die naam "Hamburg Eagles"), bofbal (onder die naam "Wildcats") en sagtebal (onder die naam "Oysters").

Die klub het op 5 Mei 1895 ontstaan as "FC Victoria Hamburg" uit die jeugspanne "Cito" en "Excelsior" en was aanvanklik geaffilieer met Hamburger SV voordat dit 'n onafhanklike sokkerklub geword het in 1897. Die klub was 'n stigterslid van die DFB in Leipzig in 1901.

Die klub was in die vroeë 1900’s 'n krag in Duitse sokker en het in 1905 (verloor in die kwarteindrondte teen Dresdner SC), 1906 (verloor in die kwarteindrondte teen Union 92 Berlyn) en 1907 (verloor in die kwarteindrondte teen Berliner TuFC Viktoria 89) aan die uitspeelwedstryde om die Duitse titel deelgeneem nadat dit die Noord-Duitse titel gebuit het.

Die klub is op 10 Junie 1908 herdoop na "SC Victoria Hamburg". In 1933 is Duitse sokker geherorganiseer onder impuls van die Derde Ryk in 16 eerstevlak Gauligas. "Victoria" het in 1934 na die Gauliga Nordmark gepromoveer en in 1943 die Gauliga Hamburg gewen. Die klub is egter in die uitspeelwedstryde om die Duitse titel in die eerste rondte deur Eintracht Braunschweig uitgeskakel.

Na die Tweede Wêreldoorlog het die klub in die "Stadtliga Hamburg" meegeding en in 1947 was hulle een van 4 Hamburgse klubs om by die Oberliga Noord op die hoogste vlak aan te sluit.

Hulle is egter na een seisoen gerelegeer, maar het in die 1950’s weer twee seisoene in die topliga deurgebring. Die klub het hierna nog nooit weer die hoogtes van vroeër bereik nie.

'n Ander prestasie van die klub was dat die vroue-handbalspan in 1930 die Duitse kampioenskap gewen het.



</doc>
<doc id="34784" url="https://af.wikipedia.org/wiki?curid=34784" title="Kabinet van Jacob Zuma, Mei 2009">
Kabinet van Jacob Zuma, Mei 2009

Die eerste kabinet van Jacob Zuma soos saamgestel op 10 Mei 2009:




</doc>
<doc id="34786" url="https://af.wikipedia.org/wiki?curid=34786" title="Hydrocynus">
Hydrocynus

Hydrocynus is 'n genus van visse wat aan die familie Alestidae behoort. Die genus sluit die bekende tiervisse in. Die naam beteken "water hond". Die genus is jagters en karnivore. Daar is vyf spesies wat tot die genus hoort en slegs een spesie kom in Suider-Afrika voor.





</doc>
<doc id="34788" url="https://af.wikipedia.org/wiki?curid=34788" title="Klaas-Jan Huntelaar">
Klaas-Jan Huntelaar

Dirk Jan Klaas "Klaas-Jan" Huntelaar (gebore op 12 Augustus 1983 in Voor-Drempt, Gelderland, Nederland) is 'n Nederlandse sokkerspeler wat as voorspeler vir AFC Ajax en die Nederlandse nasionale sokkerspan speel. Hy het vantevore ook vir PSV Eindhoven, De Graafschap, AGOVV Apeldoorn en SC Heerenveen gespeel.



</doc>
<doc id="34794" url="https://af.wikipedia.org/wiki?curid=34794" title="Bapsfontein">
Bapsfontein

Bapsfontein is 'n klein landelike dorpie noordoos van Tembisa, in die Gautengprovinsie van Suid-Afrika.

Bapsfontein lê in Ekurhuleni en in die Elandsvlei Bewaringsgebied. Die gebied is bekend vir sy verskeidenheid voëls en is direk op die internasionale voëlroete. Die omliggende gebiede word saamgestel uit ongerepte grasvelde en baie panne is in die omgewing te vinde. Vleilande word beskerm in hierdie gebied. Bapsfontein vorm deel van die opvangsgebied vir baie noodsaaklike riviere en damme.

Bapsfontein is ongeveer 16 km noordoos van Kempton Park en ongeveer 25 km van Benoni. Dit is gesoneer as 'n landbou-area, met 'n klein buitestedelike dorp. Nest Park val binne die Bapsfonteingrens. Nest Park bestaan uit ongeveer 255 klein plase en is 'n klein dorpie met vriendelike inwoners. Lewe in die dorp is baie vreedsaam, maar ook baie aktief, en daar is potjiekoskompetisies, tuinlope en ander gemeenskapsgebeure dwarsdeur die jaar.



</doc>
<doc id="34797" url="https://af.wikipedia.org/wiki?curid=34797" title="Shine4">
Shine4

Shine4 is 'n Suid-Afrikaanse musiekgroep wat in Januarie 2001 gestig is. Hulle is bekend is vir snitte soos "Mama ek wil 'n man hê", "Perfekte Wêreld" en "Ramaja" (oorspronklik deur Glenys Lynne).

Na sewe jaar en drie albums het Shine 4 in 2008 aangekondig dat hulle gaan ontbind. Om hul loopbaan mee af te sluit, het hulle 'n versamelalbum van hul grootste treffers getiteld "Sien Jou Weer (Grootste Hits)" vrygestel.

Die groep het bestaan het uit vier jong dames, naamlik: Desirèe Underwood, Jill Middlekop, Marlese Kapp en Liesl Kriel.







</doc>
<doc id="34802" url="https://af.wikipedia.org/wiki?curid=34802" title="Maun">
Maun

Maun is die 5 grootste stad in Botswana. Die stad is ook die hoofstad en grootste stad van die Noord-Wes distrik. Maun word gesien as die "toerisme hoofstad van Botswana" en die Maun Internasionale Lughawe is nabygeleë.


</doc>
<doc id="34804" url="https://af.wikipedia.org/wiki?curid=34804" title="Amerikas">
Amerikas

Die Amerikas is 'n reuse landmassa in die westelike halfrond wat oos van die Stille Oseaan en wes van die Atlantiese Oseaan lê. Amerika is onderverdeel in Noord-Amerika, Sentraal-Amerika en Suid-Amerika.

Die naam Amerika is afgelei van die Italiaanse ontdekkingsreisiger Amerigo Vespucci (1454-1512). 'n Wêreldkaart wat in 1507 deur Martin Waldseemüller gepubliseer is, is die vroegste publikasie bekend waarin dié naam gebruik is.

Die term "Amerika" en "Amerikaners" word gebruik om net na die Verenigde State van Amerika en sy inwoners te verwys. Noord-, Sentraal- en Suid-Amerika het gesamentlik ongeveer 1 091 000 000 inwoners.


</doc>
<doc id="34806" url="https://af.wikipedia.org/wiki?curid=34806" title="Liggewigproses">
Liggewigproses

'n Liggewigproses (Engels: "lightweight thread") in rekenaarwetenskap is 'n metode om 'n rekenaarprogram in een of meer samelopende take op te deel (sien ook: vurk). Liggewigprosesse en prosesse verskil van een bedryfstelsel tot die volgende, maar oor die algemeen word 'n liggewigproses in 'n gewone proses omvat. Liggewigprosesse wat aan 'n proses behoort deel hulpbronne waar gewone prosesse nie tipies hulpbronne deel nie.

Op 'n enkele verwerker geskied samelopendheid d.m.v. tydsverdeling multipleksering wat soortgelyk is aan die samelopende uitvoering van veelvuldige take (rekenaar samelopendheid): die sentrale verwerker wissel uitvoering opeenvolgend van een liggewigproses tot die volgende. Die kontekswisseling kan vinnig genoeg geskied om 'n illusie van samelopendheid te skep. Op 'n multiverwerker- of multikernstelsel kan samelopendheid van liggewigprosesse d.m.v. multiverwerking geskied, sodat onderskeie liggewigprosesse en gewone prosesse gelyktydig op verskillende verwerkers of kerns kan uitvoer.

Baie moderne bedryfstelsels ondersteun beide die tydverdeelde en multiverwerker uitvoer van liggewigprosesse d.m.v. 'n prosesskeduleerder. Die bedryfstelsel kern laat programmeerders toe om liggewigprosesse te manipuleer d.m.v. die sisteemroepkoppelvlak.

In die afwesigheid van sulke ondersteuning kan programme steeds liggewigprosesse implementeer d.m.v. tydskakelaars, seine of ander wyses wat hul eie uitvoer onderbreek en dus 'n vorm van tydsverdeling toelaat. Hierdie metodes word soms "user-space threads" in Engels genoem.

'n Liggewigproses word onderskei van 'n tradisionele samelopende proses deur dat prosesse:

Veelvuldige liggewigprosesse daarenteen deel gewoonlik die toestand, geheue en ander hulpbronne van 'n proses. Kontekswisseling tussen liggewigprosesse in dieselfde proses is gewoonlik vinniger as kontekswisseling tussen prosesse.




</doc>
<doc id="34812" url="https://af.wikipedia.org/wiki?curid=34812" title="AFC Ajax">
AFC Ajax

AFC Ajax of Ajax is 'n sokkerklub in Amsterdam, Nederland. AFC is 'n afkorting vir "Amsterdamsche Football Club". Die klub is op 18 Maart 1900 gestig.

Ajax is (in 2018) die rekordkampioen van Nederland. Die klub het 34 keer die Nederlands kampioenskap gewen. 

Die Suid-Afrikaanse sokkerklub Ajax Kaapstad het 'n band met hierdie Nederlandse klub.



</doc>
<doc id="34813" url="https://af.wikipedia.org/wiki?curid=34813" title="Outonome Gewes Tibet">
Outonome Gewes Tibet

Die Outonome Gewes Tibet of Xizang (Tibettaans: བོད་, Wylie: "bod rang skyong ljongs"; Chinees: 西藏, pinyin: "Xīzàng") is in die suidweste van die Volksrepubliek China geleë. In 2014 het dit 'n bevolking van 3 180 000 gehad. Die administratiewe gebied van die gewes strek oor 'n oppervlakte van 1 228 400 vierkante kilometer en is die tweede grootste administratiewe gebied naas Xinjiang. Die hoofstad en grootste stad is Lhasa, bekend vir die Potala-paleis, die voormalige setel van die Dalai Lamas. Tibet grens in die noorde aan Xinjiang en in die weste aan Kasjmir.

Die gebied is die tuiste van die Tibettane, 'n Sino-Tibettaanse volk. Die Tibettane vorm met 90% die grootste etniese groep van die strek, gevolg deur Han-Chinese met 8%. Die Tibettaanse Boeddhisme is die belangrikste godsdiens van Tibet met die Dalai Lama, tans Tenzin Gyatso, as opperhoof en spirituele leier. Tibettaans is die onderrigmedium in die meeste skole. Toegang tot moderne kommunikasiemiddele word verseker deur die uitbou van Tibet se internet- en selfoonnetwerke.

Tibet was eens 'n onafhanklike koninkryk, maar het tydens die Koue Oorlog in die 1950's 'n speelbal van buitelandse moondhede geword nadat dit in 1951 deur Chinese troepe beset is. In 1959 is Tibet deur die Volksrepubliek China geannekseer - na bewering om dit van «Britse en Amerikaanse imperialisme» te bevry. Eers in latere Chinese publikasies word die anneksasie van Tibet as 'n bevryding van 'n godsdienstige, politieke en ekonomiese stelsel beskryf waarin «feodale strukture» en «lyfeienskap» sentraal gestaan het. Hierdie opvatting word nie deur westerse deskundiges gedeel nie. Tussen 1951 en 1959, toe die Chinese owerheid reeds beslissende politieke invloed in Tibet uitgeoefen het en maklik teen beweerde lyfeienskap sou kon opgetree het, is die hoekstene van die tradisionele Tibettaanse samelewing nie aangetas nie. In onlangse publikasies is daar sprake van «agterlikheid» en 'n «gebrek aan modernisering» in Tibet voor 1959, maar ook van «demokratiese hervorming» onder die Chinese bewind.

Aansluitend het die Tibettaanse regering in ballingskap saam met Tenzin Gyatso in die Noord-Indiese stad Dharamsala net wes van Tibet gevestig. Sedertdien is Tenzin Gyatso saam met Tibettaanse onafhanklikheidsaktiviste permanent verban uit China en die gebruik van die Tibettaanse vlag streng verbode. Tibettaanse monnike en nonne beweer dat hul godsdiensbeoefening en kultuur bedreig word. Daar word beraam dat 150 monnike, nonne en ander burgers hul protes deur selfverbranding aangeteken het - en elke keer skerp reaksies van die owerheid se kant uitgelok het wat die selfmoorde as 'n uitdrukking van religieuse fanatisme beskou. Boeddhistiese leiers in ballingskap betreur die situasie en beklemtoon die noodsaaklikheid van 'n vreedsame dialoog.

Boeddhistiese godsdiensbeoefening is nie onwettig nie - so het die 11de Panchen Lama Bainqen Erdini Qoigyijabu in Julie 2019 aan religieuse plegtighede deelgeneem. Volgens staatsbronne word in Tibet en ander dele van China selfs religieuse werke deur die Chinese owerheid gedruk en versprei. Godsdienste word blykbaar geduld solank hul beoefening nie as bedreiging vir die politieke bedeling en integriteit van die land beskou word nie. Tans word aan gelowiges geen regsekerheid aangaande godsdiensbeoefening verleen nie.

Tibet is ook bekend vir sy hoë berge soos Berg Everest wat tot die Himalaja behoort en die suidelike grens tot die drie Suid-Asiatiese lande Bhoetan, Indië (Sikkim) en Nepal vorm. Hier ontspring ook groot riviere soos Brahmaputra, Geelrivier, Indus, Salween, Yangtze en Sutlej.



</doc>
<doc id="34819" url="https://af.wikipedia.org/wiki?curid=34819" title="Pous Martinus IV">
Pous Martinus IV

Martinus IV was die 189ste pous van die Rooms-Katolieke Kerk van 1281 tot 1285 na 'n sedis vacatio van ses maande.

Pous Martinus IV is gebore as Simon de Brion (ook Simon de Brie) na 1210 in Montpensier, Frankryk, die seun van Jean, sieur van Brion. Hy begin studeer aan die universiteit van Parys en later studeer hy regte aan die universiteite van Padua en Bologna. In 1238 word hy kannunnik in St. Quentin en van 1248 tot 1259 is hy verbonde aan die katedraal van Rouen waar hy aartsdeken word. In 1259 stel koning Lodewyk IX hom aan as kanselier van Frankryk. Pous Urbanus IV stel hom aan as kardinaal-priester met die titel van St. Cecilia in 1261. Simon word pouslike legaat in Frankryk onder Pous Clemens IV van 1264 tot 1269 en weer onder Pous Gregorius X van 1274 tot 1279. Tydens die tyd word hy 'n groot aanhanger van Karel van Anjou. Ses maande na die dood van Pous Nicolaas III in 1280 gryp Karel in in die pousverkiesing deur twee Italiaanse kardinale wat die verkiesing vertraag het, gevange te neem. Op 22 Februarie 1281 word Simon eenparig verkies en hy neem die naam Pous Martinus IV aan. Hy regeer tot sy dood op 28 Maart 1285. Hy word opgevolg deur Pous Honorius IV. Die vorige pous met die naam Martinus was Pous Martinus I. Daar was egter verwarring oor die telling weens pouse Marinus II en Marinus III. Simon het toe Martinus IV geword.
Die naam ‘Martinus’ beteken 'aan (die Romeinse god) Mars gewy'.

Omdat Viterbo onder 'n interdik geplaas is oor die gevangeneming van die Italiaanse kardinale en Rome nie die gehate Fransman wou aanvaar nie, is Pous Martinus IV gekroon in Orvieto op 23 Maart 1281.

Die pous was heeltemal afhanklik van Karel van Anjou. Hy maak Karel 'n senator van Rome en op Karel se aandrang ekskommunikeer hy die Bisantynse keiser Michael VIII Palaeologus. Dit het die skeuring in die kerk wat tydelik bygelê was deur die tweede konsilie van Lyon, weer vererger.

Op 31 Maart 1282 word Karel se bewind omver gewerp deur die geweldadige volksopstand wat bekend staan as die Sisiliaanse Vespers. Die Sisiliane het Peter III van Aragon as hulle koning gekies en soek pouslike goedkeuring. Hulle wil selfs Sisilië weer as 'n pouslike vasalstaat erken. Karel het egter sy greep op die pous behou en Martinus het Peter geëkskommunikeer op 21 Maart 1282, sy koninkryk van Aragon verbeurd verklaar en probeer om 'n kruistog teen hom te organiseer. Van dit alles het niks gekom nie.

Toe Karel in 1285 sterf, kan die pous nie langer in Rome bly nie. Hy vertrek na Perugia waar hy op 28 Maart 1285 sterf.

Pous Martinus IV het Benedetto Gaetano as kardinaal aan gestel. Benedetto word later die berugte Pous Bonifatius VIII.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="34822" url="https://af.wikipedia.org/wiki?curid=34822" title="Sun Microsystems">
Sun Microsystems

Sun Microsystems was 'n rekenaarmaatskappy wat wêreldwyd sake gedoen het. Hulle hoofkantoor was in Santa Clara, Kalifornië, VSA geleë. Hulle was op 'n stadium een van die grootste rekenaarmaatskappye ter wêreld. In 2007 het Sun 33 900 werknemers gehad wat oor 170 lande werksaam was. Op 20 April 2009 het Sun Microsystems aangekondig dat hulle ingestem het dat Oracle hulle uitkoop.

Sun Microsystems het ook kantore in Suid-Afrika gehad, vanwaar ondersteuning gebied en opleiding verskaf is om mense in staat te stel om die maatskappy se produkte te kon gebruik.

Op 12 Februarie 1982 stig Vinod Khosla, Andy Bechtolsheim en Scott McNealy die Sun Microsystems maatskappy. Die maatskappy se naam is afgelei van "Stanford University Network", waar die stigterslede gestudeer het. Die maatskappy se leuse is "die netwerk is die rekenaar". Vanaf die begin af het hulle ten doel gehad om rekenaars in netwerke met mekaar te laat saamwerk.

Sun vervaardig die SPARC-rekenaarverwerker en ook stelsels wat die verwerkers gebruik. Naas SPARC gebruik hulle ook verwerkers van AMD en Intel.

Sun se bedryfstelsel is Solaris. Die bedryfstelsel se bronkode word onder die naam OpenSolaris beskikbaar gestel.

Die maatskappy is ook bekend vir hulle platform onafhanklike Java ontwikkelingstaal.

Sun besit ook 'n kantoorpakket genaamd StarOffice (en die gratis variant OpenOffice.org). Onlangs het Sun ook die oopbron MySQL-databasisbestuurstelsel oorgekoop.

Sun het die Network File System (NFS), wat op meeste Unix en Linux stelsels beskikbaar is, ontwerp. Meer onlangs het hulle ook die Zettabyte File System (ZFS) vrygestel.



</doc>
<doc id="34826" url="https://af.wikipedia.org/wiki?curid=34826" title="Lobatse">
Lobatse

Lobatse is 'n dorp in Suid-Botswana. Die dorp is 70 km suid van die hoofstad, Gaborone. In 1966, is Lobatse voorgestel as die hoofstad van Botswana, maar 'n nuwe hoofstad (Gaborone) is gebou.


</doc>
<doc id="34827" url="https://af.wikipedia.org/wiki?curid=34827" title="Francistown">
Francistown

Francistown is die 2 grootste stad in Botswana. Francistown word beskou as die "hoofstad van die noorde" en die Francistown Lughawe is nabygeleë. Die stad is 90 km van Zimbabwe.


</doc>
<doc id="34828" url="https://af.wikipedia.org/wiki?curid=34828" title="Ghanzi">
Ghanzi

Ghanzi is 'n dorp in die Kalahariwoestyn, in die weste van Botswana. Die stad is ook die hoofstad van die Ghanzi distrik. Ghanzi word gesien as die "hoofstad van die Kalahari". Daar is nou baie Suid-Afrikaanse boere wat hier rond boer. Die eerste Afrikaner in Ghanzi was Hendrik van Zyl in 1870.



</doc>
<doc id="34830" url="https://af.wikipedia.org/wiki?curid=34830" title="Kasane">
Kasane

Kasane is 'n dorpie in noord-wes Botswana. Kasane is bekend as die dorp waar vier lande - Botswana, Namibië, Zambië en Zimbabwe aangrensend is en die Kasane Lughawe is nabygeleë. Die dorp se bevolking was 7 933 in 2001, maar die bevolking het teen 2008 gegroei tot 10 523 (baie inwoners is nou van Zimbabwe).


</doc>
<doc id="34831" url="https://af.wikipedia.org/wiki?curid=34831" title="Mochudi">
Mochudi

Mochudi is 'n dorp in Botswana. Die dorp is die hoofstad van die Kgatleng-distrik.

Eerw. Pieter Brink van Wellington het enkele jare lank as ds. Henri Gonin se assistent op die sendingstasie Saulspoort, sowat 65 km noord van Rustenburg, onder die Bakgatlastam gewerk. Toe die ou kaptein Gamjan, kaptein Lentswe (Linchwe) se vader, met die grootste deel van sy volk na die Pilanesberg trek, het eerw. Brink hom daarheen gevolg en enkele jare onder hulle gewerk. Nie lank daarna nie het Gamjan nog dieper die woestyn ingetrek en 'n ander stam verslaan, maar die onverskrokke sendeling, wat onlangs sy vrou verloor het, het hom ook derwaarts gevolg. Die plek wat die stam en hul sendeling bereik het, staan sedertdien as Mochudi bekend.

Eerw. Brink het sy eerste indrukke van die ou kaptein se kraal as volg beskryf (uit die Nederlands vertaal): "Ons was nog nie lank uitgespan nie, toe ek die koppies begin beklim om 'n duidelik beeld van die ligging van die plek te kry. Ek is egter telkens teleurgestel, want daar was steeds hoër punte wat gedurig die uitsig belemmer het. Enige dae later het na die hoogste koppie gestap wat taamlik ver van die kraal verwyder is. Ek moes twee uur ver deur bosse en struike stap, deur gate en spelonke my weg deurdring ten einde my doel te bereik. Eindelik kom ek toe op die kruin van die hoogste koppie te staan waar ek 'n krans hoër as die bome gevind het en wat gemaklik uitgeklim kon word. Van hierdie plek af het ek 'n fraai uitsig oor die groot Kalahariwoestyn met haar onafsienbare vlaktes, geheel bedek met donker groen bome en bosse, wat herinner aan 'n groen see. Daar sit ek toe op 'n hoë rots, menslik gesproke heeltemal eensaam en alleen in die doodstil woestyn, waar net die blare van die bome, deur die sagte suidewind beweeg, hulle laat hoor. Wat ek daar gevoel het, kan ek nie beskryf nie. Die gedagte aan die duisende heidene wat in die grote woestyn om my ronddwaal, die gedagte aan die sending van ons Kerk en aan die werk wat ek kom doen het, die gedagte aan my dierbare vrou daarbo – sulke gedagtes het my hele siel vervul. Hoe leeg het my wêreld nou geword! Hoe vreemd voel ek my daarin! Ek was alleen en tog nie alleen nie, want die Here was met my as 'n sterke Held." Toe eerw. Brink na die kaptein se kraal terugkeer, het hy hom "geheel beschonken" aangetref. Veel hulp het hy dus nie van hom gekry nie, maar die sendeling het sy werk moedig voortgesit. Later het hy in die huwelik getree met 'n mej. Rousseau, wat 12 jaar lank te midde van vele ontberinge en opofferinge saam met eggenoot gearbei het op die sendingstasie Mochudi, waarvan die jong egpaar die stigters was.

Ná eerw. Brink se dood het eerw. Beijer, 'n Duitse sendeling, op Mochudi kom arbei. Hy het egter nie lank gelewe nie en ná sy vertrek moes die toegewyde en moedige Debora Retief twee jaar lank die werk aan die gang hou tot 'n sendeling weer gestuur kon word, maar ds. Willie Neethling is oorlede slegs 10 maande nadat hy na Mochudi gekom het. Hy is oorlede drie uur nadat hy ernstige beserings opgedoen het toe hy van die kerk se gewel afgeval het terwyl hy tydens 'n storm daarna gaan omsien het.

Die Buitelandse Sendingkommissie van die Kaapse Kerk het ds. Pieter Stofberg beroep om sy ou klasmaat, William James (Willie) Neethling, op te volg as sendeling onder die Bakgatlastam op Mochudi. Kort ná die aanvaarding van dié beroep, trou Stofberg in Johannesburg met Anna Hofmeyr (17 Augustus 1871 – 23 Maart 1899), die dogter van dr. Servaas Hofmeyr van Montagu. Voor haar huwelik het sy onderwys gegee en in Engeland opleiding as verpleegster en evangelisasie-werkster ontvang. Op 31 Julie 1898 is die egpaar op Stellenbosch na hul nuwe werkkring afgevaardig waar ds. Stofberg op 13 Augustus 1898 deur ds. Henri L. Gonin op Mochudi bevestig is.

Die eerste paar maande van ds. en mev. Stofberg se dienstyd is deur groot hongersnood onder die inboorlinge gekenmerk. Naas die sendingwerk, onderwys en geneeskundige hulp, moes die egpaar dus ook vir noodleniging sorg. Slegs agt maande ná hul aankoms sterf sy vrou onverwags aan die koors (malaria). Ten spyte van dié tragiese verlies sit ds. Stofberg sy taak met ywer voort tot 'n tweede terugslag die sendingstasie sewe maande later tref met die uitbreek van die Tweede Vryheidsoorlog. Op 22 Oktober 1899 is al die blanke lede van die sendingpersoneel deur die Britse troepe gevange geneem en na Bulawayo in Suid-Rhodesië gestuur. Later is hulle toegelaat om na die Kaapkolonie of Transvaal te gaan, terwyl slegs een, Deborah Retief, toestemming kon kry om na Mochudi terug te keer.

Ds. Stofberg vertrek gevolglik in Junie 1901 na Europa om 'n kursus in die geneeskunde te volg. Van die begin van 1902 af tot die einde van die oorlog tree hy as kapelaan van die Boerekrygsgevangenes in Portugal op. Hy keer in Julie 1902 na Suid-Afrika terug en hervat die volgende maand sy werk op Mochudi. Tydens sy afwesigheid het 'n reeks ongelukkige gebeurtenisse langs die grens tussen Transvaal en Betsjoeanaland plaas. Hoewel die Bakgatla onder hul opperhoof Lentswe (Linchwe) aanvanklik neutraal wou bly, is hulle tog aan die Britse kant in die Driejarige Oorlog betrek. Dit het uitgeloop uit op 'n aanval – bekend as die moord van Derdepoort – sonder Britse magtiging deur Bakgatla en ander Tswana op 'n Boerelaer op 25 November 1899; die verbranding (as vergelding) van die inboorlingstatte langs die Maricorivier deur die Boere, en herhaalde rooftogte deur die inboorlinge op die plase aan die grens. Hierdie gebeurtenisse, tesame met die langdurige afwesigheid van die sendelinge, het die sendingwerk benadeel en die verhouding tussen die wit en swart mense versteur. Dit het Stofberg, wat 'n Afrikaner met sterk nasionale gevoel was, in 'n moeilike posisie geplaas.

Nogtans het Lentswe die leiding in verband met die oprigting van 'n groot nuwe kerkgebou geneem wat in Maart 1904 in gebruik geneem is teen 'n koste van £2 000 wat hy self onder sy mense bymekaargemaak het, terwyl 'n nuwe skoolgebou in Junie 1906 voltooi is.

Gedurende sy dienstyd op Mochudi het ds. Stofberg etlike beroepe na makliker standplase in Suid-Afrika en selfs een in Londen van die hand gewys. Kort ná sy verlowing omstreeks 1906 besluit ds. Stofberg om as sendeling na Gutu, in Masjonaland, te gaan. In Februarie 1907 was hy egter in 'n ongeluk op Mochudi betrokke en spoedig het dit geblyk dat hy 'n ongeneeslike kwaal opgedoen het (prof. G.B.A. Gerdener beskryf dit as "'n geheimsinnige en ongeneeslike siekte"). Ná 'n siekbed van etlike maande waartydens hy swaar gely het, sterf hy aan die woning van sy suster op Robertson en word op Worcester begrawe.



</doc>
<doc id="34833" url="https://af.wikipedia.org/wiki?curid=34833" title="Palapye">
Palapye

Palapye (klem op tweede lettergreep) is 'n stad (voorheen 'n dorp) in Botswana. Palapye word beskou as die stad in Afrika wat die vinnigste groei.

Die Bamangwato-volk, onder Kgosi Kgama III, word algemeen beskou as die eerste mense om hulself naby die hedendaagse Palapye te vestig. Hul hoofstad was die nedersetting Phalatswe, ook bekend as Ou Palapye, en was geleë aan die westelike punt van die Tswapong heuwels. Dit het tot 1902 bestaan, toe dit ontruim is, en die bouvalle daarvan is steeds sigbaar 'n paar kilometer buite Palapye se dorpskern. Die naam Palapye, voorheen ook Palachwe of Palapwe gespel, verwys na die rooibok.


</doc>
<doc id="34834" url="https://af.wikipedia.org/wiki?curid=34834" title="Kanye">
Kanye

Kanye is 'n stad in Suid-Botswana. Die stad is ook die hoofstad van die Suid distrik.


</doc>
<doc id="34835" url="https://af.wikipedia.org/wiki?curid=34835" title="Mahalapye">
Mahalapye

Mahalapye is 'n stad in Botswana.


</doc>
<doc id="34836" url="https://af.wikipedia.org/wiki?curid=34836" title="Fenol">
Fenol

Fenol is 'n giftige, kleurlose kristalagtige vastestof met 'n soet tar geur, wat algemeen as 'n "hospitaal reuk" beskryf word. 


</doc>
<doc id="34837" url="https://af.wikipedia.org/wiki?curid=34837" title="Serowe">
Serowe

Serowe is een van die grootste dorpe in Botswana. Dis die hoofstad van die Sentraaldistrik en was ook voorheen die grootste nedersetting in die sentraaldistrik, maar Palapye is nou groter.


</doc>
<doc id="34839" url="https://af.wikipedia.org/wiki?curid=34839" title="Salem, Oregon">
Salem, Oregon

Salem is die hoofstad en derde grootste stad van die deelstaat van Oregon. Dit is sentraal geleë in die middel van die Willamettevallei. Die Willametterivier vloei deur Salem na die Columbiarivier. Salem het 'n bevolking van sowat 152 290 mense (grootstadsgebied: 378 570).

Die naam Salem kom van die Semitiese woorde (Arabies: "salam" en Hebreeus: "shalom"), wat "vrede" beteken.


</doc>
<doc id="34843" url="https://af.wikipedia.org/wiki?curid=34843" title="Departement van Finansies">
Departement van Finansies

Die Departement van Finansies is die staatsdepartement wat verantwoordelik is vir die opstel van 'n land se begroting en die invordering van belasting. Die minister van finansies werk nou saam met ander kabinetslede om te bepaal wat die prioriteite van die regering is, en dus hoeveel geld elke departement en elke projek moet kry om te bestee.

Die department se taak is ook om die ekonomiese groei van die land in ag te neem. Wanneer 'n land se ekonomie stadig groei, of in resessie is, kan die minister, in oorleg met die res van die kabinet, besluit om staatsbesteding te verhoog. Hierdie soort besluit (wat die invloed van staatsbesteding op die ekonomie in ag neem), word fiskale beleid genoem.


</doc>
<doc id="34853" url="https://af.wikipedia.org/wiki?curid=34853" title="2013">
2013

Die jaar 2013 was 'n gewone jaar wat volgens die Gregoriaanse kalender op 'n Dinsdag begin het. Dit was die 13de jaar van die 21ste eeu n.C. Soos ander gewone jare het die jaar 12 maande, 52 weke en 365 dae gehad. Dit was ook die eerste jaar sedert 1987 waarvan al die syfers verskillend was.





</doc>
<doc id="34855" url="https://af.wikipedia.org/wiki?curid=34855" title="2014">
2014

Die jaar 2014 was 'n gewone jaar wat volgens die Gregoriaanse kalender op 'n Woensdag begin het. Dit was die 14de jaar van die 21ste eeu n.C. Soos ander gewone jare het die jaar 12 maande, 52 weke en 365 dae gehad.

Die Verenigde Nasies het 2014 as die internasionale jaar van familieboerdery en kristallografie verklaar.





</doc>
<doc id="34856" url="https://af.wikipedia.org/wiki?curid=34856" title="2015">
2015

Die jaar 2015 was 'n gewone jaar wat volgens die Gregoriaanse kalender op 'n Donderdag begin het. Dit was die 15de jaar van die 21ste eeu n.C. Soos ander gewone jare het dit 12 maande, 52 weke en 365 dae gehad.

2015 is tydens die agt-en-sestigste sitting van die Algemene Vergadering van die Verenigde Nasies as die internasionale jaar van lig en van grond aangewys.





</doc>
<doc id="34857" url="https://af.wikipedia.org/wiki?curid=34857" title="Finansies">
Finansies

Finasies kan verwys na



</doc>
<doc id="34861" url="https://af.wikipedia.org/wiki?curid=34861" title="KISS">
KISS

KISS kan na die volgende verwys:



</doc>
<doc id="34862" url="https://af.wikipedia.org/wiki?curid=34862" title="30 Seconds to Mars">
30 Seconds to Mars

30 Seconds to Mars is 'n suksesvolle Amerikaanse rockmusiekgroep.







</doc>
<doc id="34864" url="https://af.wikipedia.org/wiki?curid=34864" title="Molepolole">
Molepolole

Molepolole is 'n stad in Botswana. Die stad is ook die hoofstad en grootste stad van die Kweneng distrik. Die dorp is 50 km van Gaborone.


</doc>
<doc id="34865" url="https://af.wikipedia.org/wiki?curid=34865" title="Tshabong">
Tshabong

Tshabong is 'n dorpie in die suid-wes van Botswana. Die dorp is ook die hoofstad en grootste stad van die Kgalagadi distrik.


</doc>
<doc id="34866" url="https://af.wikipedia.org/wiki?curid=34866" title="Ramotswa">
Ramotswa

Ramotswa is 'n dorpie in die Suidoosdistrik van Botswana, suidwes van die hoofstad Gaborone. Dit beskik ook oor 'n grenspos met Suid-Afrika, bekend as Swartkopfontein aan die Suid-Afrikaanse kant.

Die bevolking tel 27 760 tydens die 2011-sensus. Dit is die hoofsetel van die BaLete stam, 'n etniese minderheid wat uit die Nguni-stam onstaan het.

Die belangrikste nywerheid in Ramotswa is 'n koringmeule. Die dorp se inwoners vervaardig ook metaalprodukte.


</doc>
<doc id="34867" url="https://af.wikipedia.org/wiki?curid=34867" title="Heider SV">
Heider SV

Heider SV is 'n sokkerklub uit Heide in die deelstaat Sleeswyk-Holstein in Duitsland.

Die klub is op 14 Oktober 1925 gestig deur ontevrede spelers van die reserwespan van "VfL 05 Heide" (vandag "Heider FC"). Die reserwes het geglo dat hulle die beter span was en die eerstespan uitgedaag vir 'n wedstryd. Ondanks die feit dat hulle toe gewen het, is geen veranderinge aan die span gemaak nie en die ontevredenes het hierna hulle eie klub gestig.

Die span staan bekend as "Kleinen HSV" (klein Hamburger SV). Die bynaam is verwerf toe die klub (komende van 'n klein dorpie) op die hoogste vlak meegeding het in die Oberliga Noord in die 1956/57- en 1960/61-seisoene teen groot spanne soos Hamburger SV, Hannover 96, SV Werder Bremen en FC St. Pauli. Die hoogtepunt van die 1956/57-seisoen was 'n oorwinning van 2-0 oor Hamburger SV voor 'n skare van 12 000, vandag steeds die grootste tuisskare wat die klub nog ooit getrek het.

Na die stigting van die Bundesliga in 1963 kon die span daarin slaag om vir 5 seisoene op die tweede vlak in die Regionalliga mee te ding, maar sedert 1974 kon die klub nog nooit weer hierdie hoogtes bereik nie.

Een van die span se grootste prestasies was om 'n speler vir die nasionale span te kon lewer ("Willi Gerdau", wat in een wedstryd in 1957 vir die Duitse Bondsrepubliek sy verskyning gemaak het). Hy is tot vandag die enigste speler sedert 1931 uit Sleeswyk-Holstein wat nasionale kleure kon verwerf.




</doc>
<doc id="34874" url="https://af.wikipedia.org/wiki?curid=34874" title="Kanadese federale verkiesing van 2008">
Kanadese federale verkiesing van 2008

Die 40ste Kanadese federale verkiesing (Engels: "40th Canadian General Election", Frans: "40e élection fédérale canadienne") is op 14 Oktober 2008 gehou. Altesaam 308 afgevaardigdes is tot die laerhuis van die Kanadese parlement (Engels: "House of Commons", Frans: "Chambre des Communes") verkies.

By die federale verkiesing van 2006 het die Konserwatiewe Party van Kanada met 36,27 persent van die uitgebragte stemme die grootste party in die laerhuis geword sodat sy voorsitter Stephen Harper 'n minderheidsregering kon vorm. Sedertdien het sewe parlementslede na ander party oorgeloop: Drie afgevaardigdes van die Liberale Party het by die Konserwatiewes aangesluit, een Konserwatiewe parlementslid het na die Liberale Party oorgeloop, een afgevaardigde elk van die Bloc Québécois en die Konserwatiewe Party het hulself tot onafhanklikes verklaar, terwyl die Groen Party van Kanada sy eerste setel in die federale parlement verkry het nadat 'n Liberale parlementslid by hierdie party aangesluit het.

In Augustus 2008 het die opposisiepartye gedreig om 'n mosie van vertroue by die parlement in te dien en steeds geweier om hul steun aan wetsontwerpe van die Konserwatiewe Party te verleen. Die eerste minister Stephen Harper het op 7 September 'n vroeë verkiesing afgekondig en die goewerneur-generaal van Kanada, mev. Michaëlle Jean, gevra om die parlement te ontbind..

Toe die laerhuis ontbind is, was vier setels vakant. Die byverkiesings, wat in September 2008 uitgeskryf sou word, is gekanselleer. Sonder die vroeë ontbinding van die parlement sou die byverkiesings tot 19 Oktober 2009 gehou moes word.



</doc>
<doc id="34876" url="https://af.wikipedia.org/wiki?curid=34876" title="1 v.C.">
1 v.C.

Die jaar 1 voor Christus (1 v.C.) was 'n skrikkeljaar volgens die Juliaanse kalender wat op 'n Donderdag begin het.





</doc>
<doc id="34877" url="https://af.wikipedia.org/wiki?curid=34877" title="2 v.C.">
2 v.C.

Die jaar 2 voor Christus (2 v.C.) was 'n gewone jaar volgens die Juliaanse kalender wat op 'n Woensdag begin het.




</doc>
<doc id="34878" url="https://af.wikipedia.org/wiki?curid=34878" title="3 v.C.">
3 v.C.

Die jaar 3 voor Christus (3 v.C.) was 'n gewone jaar volgens die Juliaanse kalender wat op 'n Dinsdag begin het.





</doc>
<doc id="34879" url="https://af.wikipedia.org/wiki?curid=34879" title="4 v.C.">
4 v.C.

Die jaar 4 voor Christus (4 v.C.) was 'n gewone jaar volgens die Juliaanse kalender wat op 'n Maandag begin het.






</doc>
<doc id="34880" url="https://af.wikipedia.org/wiki?curid=34880" title="5 v.C.">
5 v.C.

Die jaar 5 voor Christus (5 v.C.) was 'n skrikkeljaar volgens die Juliaanse kalender wat op 'n Saterdag begin het.




</doc>
<doc id="34881" url="https://af.wikipedia.org/wiki?curid=34881" title="Secret Samadhi">
Secret Samadhi

Secret Samadhi is 'n album van die Amerikaanse rockgroep Live. Die album is op 18 Februarie 1997 vrygestel en het die treffers "Lakini's Juice", "Freaks", "Turn My Head" en "Rattlesnake" ingesluit. 

Die album is deur Jay Healy en Live vervaardig en is opgeneem in die “The Hit Factory NYC” ateljee, New York.


</doc>
<doc id="34886" url="https://af.wikipedia.org/wiki?curid=34886" title="Finding Beauty in Negative Spaces">
Finding Beauty in Negative Spaces

Finding Beauty in Negative Spaces is die derde ateljee-album van die Suid-Afrikaanse alternatiewe rockgroep Seether. Die album is vrygestel op 19 Oktober 2007 in Suid-Afrika en Switserland, terwyl dit wêreldwyd vrygestel is op 23 Oktober 2007. Die album is verwerk deur Howard Benson.

Drie enkelsnitte, "Fake It", "Rise Above This", en "Breakdown" is tot dusver vrygestel vanaf die album.


</doc>
<doc id="34888" url="https://af.wikipedia.org/wiki?curid=34888" title="Karma and Effect">
Karma and Effect

Karma and Effect is die tweede ateljee album deur die Suid-Afrikaanse alternatiewe rock-groep Seether. Die album is vrygestel op 24 Mei 2005 deur Wind-Up Records en is verwerk deur Bob Marlette. Die album het Platinum status wêreldwyd bereik, terwyl dit Goud status in Amerika en Kanada bereik het.




</doc>
<doc id="34891" url="https://af.wikipedia.org/wiki?curid=34891" title="One Cold Night">
One Cold Night

One Cold Night is 'n akoestiese album deur die Suid-Afrikaanse rock-groep Seether. Die album is vrygelaat op 11 Julie 2006 deur Wind-Up Records en is vervaardig deur Shaun Morgan.

Die album is 'n lewendige opname van Seether se 22 Februarie 2006 konsert gehou in die Grape Street Club, Philadelphia, Pennsylvania. Die album bestaan uit 12 akoestiese snitte en sluit 'n DVD van die konsert en ander bonus materiaal in.




</doc>
<doc id="34895" url="https://af.wikipedia.org/wiki?curid=34895" title="Kalkfontein">
Kalkfontein

Kalkfontein is 'n dorp in die weste van Botswana in die Ghanzi-distrik. Die dorp is nou hernoem na Tshootsha, maar Kalkfontein word nog baie gebruik deur Suid-Afrikaners en die meeste mense. Dit is naby die grens met Namibië geleë. Volgens die 2001-sensus woon daar ongeveer 1 397 mense.


</doc>
<doc id="34897" url="https://af.wikipedia.org/wiki?curid=34897" title="Verenigde Nasies Konferensie vir die Standardisering van Geografiese Name">
Verenigde Nasies Konferensie vir die Standardisering van Geografiese Name

Die Verenigde Nasies se Konferensie vir die Standardisering van Geografiese Name is 'n internasionale konferensie wat deur die Verenigde Nasies se "Statistiese Kommissie" georganiseer word. Die doel van die konferensie is om die standardisering van nasionale geografiese name te fasiliteer. Die konferensie het nie ten doel om politieke geskille tussen state oor die gebruik (al dan nie) van spesifieke name by te lê nie.

Die konferensie vind elke vyf jare plaas by die Verenigde Nasies se hoofkantoor in New York Stad. Indien 'n land die konferensie wil aanbied, en bereid is om die ekstra kostes te dra, kan die konferensie ook elders gehou word. Elke land mag 'n afvaardiging stuur. Lede van hierdie afvaardigings is hoofsaaklik kenners op geografiese name in hul onderskeie lande.

Die mees onlangse konferensie (die negende) was in Augustus 2007 in New York gehou.



</doc>
<doc id="34903" url="https://af.wikipedia.org/wiki?curid=34903" title="2061">
2061

Die jaar 2061 sal 'n gewone jaar wees wat volgens die Gregoriaanse kalender op 'n Saterdag sal begin. Dis sal die 61ste jaar van die 21ste eeu n.C. wees. Soos ander gewone jare sal die jaar 12 maande, 52 weke en 365 dae hê.



</doc>
<doc id="34904" url="https://af.wikipedia.org/wiki?curid=34904" title="2048">
2048

Die jaar 2048 sal 'n skrikkeljaar wees wat volgens die Gregoriaanse kalender op 'n Woensdag sal begin. Dis sal die 48ste jaar van die 21ste eeu n.C. wees. In teenstelling met gewone jare sal die jaar 366 dae en 'n 29 Februarie hê.



</doc>
<doc id="34906" url="https://af.wikipedia.org/wiki?curid=34906" title="2040">
2040

Die jaar 2040 sal 'n skrikkeljaar wees wat volgens die Gregoriaanse kalender op 'n Sondag sal begin. Dis sal die 40ste jaar van die 21ste eeu n.C. wees. In teenstelling met gewone jare sal die jaar 366 dae en 'n 29 Februarie hê



</doc>
<doc id="34907" url="https://af.wikipedia.org/wiki?curid=34907" title="Rugsteun">
Rugsteun

'n Rugsteun is 'n kopie van oorspronklike data wat gebruik kan word indien die oorspronklike data verlore gaan, of wat gebruik kan word om 'n vorige weergawe van die data terug te kry.

Rugsteun programme sluit in:

Verskeie tipes rugsteun media kan gebruik word, insluitende hardeskyf (verkieslik 'n ander hardeskyf as waar die oorspronklike data is), DVD of selfs papier.

In rekenaarstelsels word dit dikwels op magnetiese kasset gedoen. Kassettipes sluit in:

LTO-kassettipes:


</doc>
<doc id="34908" url="https://af.wikipedia.org/wiki?curid=34908" title="Selebi-Phikwe">
Selebi-Phikwe

Selebi-Phikwe (ook Selebi Phikwe) is 'n dorp in oos-Botswana.


</doc>
<doc id="34911" url="https://af.wikipedia.org/wiki?curid=34911" title="Gumare">
Gumare

Gumare of Gomare is 'n dorp in Botswana se Noord-Westelike provinsie naby die Okavango Delta. Volgens die 2001-sensus woon daar ongeveer 6 067 mense.


</doc>
<doc id="34912" url="https://af.wikipedia.org/wiki?curid=34912" title="Masunga">
Masunga

Masunga is 'n dorp in Botswana. Die dorp is ook die hoofstad van die Noord-Oos distrik.


</doc>
<doc id="34922" url="https://af.wikipedia.org/wiki?curid=34922" title="Opstand">
Opstand

'n Opstand of rebellie vind plaas wanneer 'n individu of groep mense in verset kom teen gesag. 'n Opstand wissel van burgerlike ongehoorsaamheid tot gewapende verset. Suksesvolle opstandings kan lei tot 'n revolusie of 'n bevryding. Iemand wat in opstand kom heet 'n rebel of opstandeling.

Die intensiteit van 'n opstand verskil dikwels en kan strek van 'n plaaslike oproer tot 'n burgeroorlog:



</doc>
<doc id="34923" url="https://af.wikipedia.org/wiki?curid=34923" title="Pleknaamsveranderinge in Mali">
Pleknaamsveranderinge in Mali

Hier volg 'n lys van plekke in Mali waarvan die name verander is:




</doc>
<doc id="34926" url="https://af.wikipedia.org/wiki?curid=34926" title="KSV Vatan Spor Bremen">
KSV Vatan Spor Bremen

Die klub is op 20 Mei 1978 deur Turkse immigrante as 'n sokkerklub gestig en moes heel onder aan die voet van die Duitse sokkerstruktuur begin in die "Kreisliga C". Die klub het homself mettertyd gevestig as 'n krag in die plaaslike ligas en het sy hoogtepunt bereik toe hy in 1995 vir 'n seisoen in die Oberliga meegeding het op die vierde vlak.

In 1979 het die klub ook 'n stoei-afdeling op die been gebring, wat in 1980 vir die klub se grootste prestasie gesorg het deur die Duitse kampioenskap te wen. Die stoei-afdeling het egter weer in 1981 ontbind.



</doc>
<doc id="34931" url="https://af.wikipedia.org/wiki?curid=34931" title="Miranda de Ebro">
Miranda de Ebro

Miranda de Ebro is 'n Spaanse stad en munisipaliteit in die provinsie Burgos, wat deel uitmaak van die outonome gewes Kastilië en León. Die stad is aan die Ebro geleë en na dié rivier genoem.



</doc>
<doc id="34933" url="https://af.wikipedia.org/wiki?curid=34933" title="Onderdaan">
Onderdaan

'n Onderdaan is 'n persoon wat die heerskappy van 'n koning of koningin aanvaar. Heelwat inwoners van Brittanje, Nederland en eSwatini asook die Statebond is onderdane.

In Nederland is tans elke burger ook onderdaan en elke onderdaan ook burger, maar in die verlede was dit nie de geval nie. Mense in Nederlands-Indië was onderdane, maar nie burgers nie. Met die einde van die koloniale tydperk het hierdie verskil verdwyn.



</doc>
<doc id="34934" url="https://af.wikipedia.org/wiki?curid=34934" title="Python (programmeertaal)">
Python (programmeertaal)

Python is 'n hoëvlak-, oopbron-programmeertaal wat deur Guido van Rossum vrygestel is in 1991. Python se ontwerpsfilosofie is om so eenvoudig as moontlik te wees om te lees, en laat 'n programmeerder dus toe om 'n programmatiese funksie uit te voer met minder lyne kode as wat tipies moontlik sou wees in ander tale, bv. C. 'n Goeie voorbeeld van Python se klem op eenvoudigheid is die feit dat blokke kode nie tussen hakkies geskryf word nie, maar liewers staat maak op 'n sekere hoeveelheid spasies om blokke kode saam te groepeer.

Python het posgevat in die laat 1980's en die implementering daarvan deur Guido van Rossum het in Desember 1989 begin by die Sentrum vir Informatika en Wiskunde (CWI) in Nederland. Die taal was bedoel om 'n 'n verbetering van die ABC-taal te wees, wat sagteware-uitsonderings kan hanteer en kan werk met die Amoeba bedryfstelsel. Van Rossum is Python se hoofontwikkelaar en het steeds die grootste sê in die huidige ontwikkeling en vooruitgaan van Python. Die Python gemeenskap aanvaar sy besluite en het hom die titel gegee van "lewenslange welwillende diktator".

Python 2.0 is vrygestel op 16 Oktober 2000 en het 'n verskeidenheid nuwe eienskappe gehad, insluitend verbeterde geheuebestuur ("garbage collector") en ondersteuning vir Unicode. Na die vrystelling van die weergawe het die ontwikkelingsproses verander en is die gebruikersgemeenskap aktief ingelig en betrek.

Python 3.0 (populêre vroeë name sluit in Python 3000 en py3k) is na 'n lang toetsperiode op 3 Desember 2008 vrygestel. Dit het baie nuwe eienskappe aangebied, maar het nie die vorige weergawes van Python ondersteun nie. Die meerderheid van sy verbeterde eienskappe is dus geïmplimenteer op die meer bruikbare weergawes Python 2.6.x en 2.7.x 

Die kernfilosofie van Python word opgesom in die artikel "The Zen of Python(PEP 20)" wat die volgende aforismes insluit:
Python is ontwerp om hoogs uitbreibaar te wees, eerder as om die meerderheid gewenste funskionaliteit direk in die taal in te bou. Van Rossum se plan was juis om 'n programmeertaal met 'n klein kern van sleutelwoorde te ontwikkel wat ondersteun word deur 'n groot standaardbiblioteek en maklik uitbreibaar is. Hy het gevoel dit was deel van die probleme van ABC , wat die teenoorgestelde ontwerpstyl gevolg het.

Die sogenaamde Python metodiek van programmering verwerp uitbundige sintaks (soos gebruik deur die Perl taal) ten gunste van yler , minder deurmekaar stellings. In die woorde van Alex Martelli: "Om iets te beskryf as slim word "nie" geneem as 'n kompliment in die Python kultuur "nie.""Verder verwerp Python filosofie die "meer as een manier om dit te doen" benadering wat Perl gebruik ten gunste van 'n "daar behoort een – en verkieslik net een – voor die hand liggende manier te wees om dit te doen" benadering.

Een van Python se doelwitte is dat gebruiker dit moet geniet om Python te gebruik. Voorbeelde en leermateriaal sal gereeld na "spam" en "eggs" verwys eerder as na die meer tradisionele "foo" en "bar."

Die Pythongemeenskap het hul eie styl van programmering, wat hulle beskou as 'n minimalistiese en hoogsleesbare taal. Goeie Python kode is maklik om te verstaan en pas goed in met die taal self. Dit staan teenoor taal wat moeilik is om te verstaan of voel asof dit oorvertaal is van 'n ander programmeringstaal.

Python is bedoel om 'n hoogsleesbare taal te wees en is baie na aan natuurlike taal. Dit maak minimale gebruik van leestekens en verkies om meer sleutelwoorde te gebruik. Python het ook minder sintaktiese uitsonderings en spesiale gevalle as 'n taal soos C (programmeertaal). Python volg die "Principle of Least Astonishment" wat impliseer dat kode behoort te doen wat jy van 'n natuurlike taal sou verwag.

Python maak gebruik van inkeping (horisontale spasiëring) eerder as sleutelwoorde of krulhakies om die einde van blokke stellings aan te dui (byvoorbeeld die inhoud van 'n lus sal alles dieselfde hoeveelheid inkeping hê). Na sekere stellings moet daar verder ingekeep word (byvoorbeeld na 'n if-stelling). Die inkeping moet verminder word na die einde van die huidige blokkode. Die ingekeepte kode na 'n stelling word na verwys as daardie stelling se blok, byvoorbeeld na codice_1 , sal codice_2die if-blok wees.

Python maak onder andere van die volgende stellings gebruik:


Python gebruik uitdrukkings wat ooreenstem met soortgelyke tale soos C en Java, terwyl dit ook unieke uitdrukkings het.

Python het die standaard C wiskundige operators (codice_31, codice_32, codice_33, codice_34, codice_35). Dit het ook die codice_20 operator om getalle tot 'n sekere mag te verhef , soos byvoorbeeld codice_37 en codice_38 , asook 'n matriks vermenigvuldiging operator codice_21 wat bygevoeg was in weergawe 3.5.

Hoe Python deling uitvoer het merkwaardig verander oor nuwe weergawes:
Python se metodiek om af te rond na negatief oneindigwyk af van die algemene metodiek gebruik deur meeste tale, maar stem better oor een met die werking van Python. Byoorbeeld, dit beteken dat die vergelyking codice_53 altyd waar is. Dit beteken ook dat die vergelyking codice_54 geldig is vir beide positiewe en negatiewe oneindig. Om hierdie vergelyking geldig te hou beteken dit dat die resultaat van codice_55 in die half oop interval [0 , b) sal wees as b 'n positiewe heelgetal is en in die interval (b , 0] lê indien b negatief is.

Python bied die codice_56 funksie om 'n float af te rond na die naaste heelgetal. Wanneer die getal persies tussen twee heelgetalle is, sal weergawes voor 3 wegrond van nul as: codice_57 is 1.0, codice_58 is −1.0. Python 3 rond af na die naaste ewegetal: codice_59 is 2, codice_60 is 2.

Python laat boolse uitdrukkings tot met meervoudige verhoudings in 'n manier wat soortgelyk is as die algemene gebruik in wiskunde. Byvoorbeeld, die uitdrukking codice_61 toets eers of codice_62 kleiner is as codice_63 en daarna of codice_63 kleiner is codice_65. Tale wat vanaf C afgelei is sal die uitdrukking ander evalueer: in C sal codice_66 eers ge-evalueer word wat sal resulteer in 0 (onwaar) of 1(waar) en daardie resultaat sal dan vergelyk word met codice_65.

Python het uitgebreide ingeboude ondersteuning om jou wiskunde aan te pas tot 'n arbitrêre hoeveelheid desimale plekke. Integers word omgeskakel vanaf die gewone vaste hoeveelheid desimale plekke integers( gewoonlik 32 or 64 bisse) na 'n aribitrêre hoeveelheid plekke, wat ooreenstem met die Python tipe codice_68 soos nodig. Hierdie getale word met 'n "L" geonderskei wanneer hulle as teks afgevoer word. Daar is ook 'n codice_69 klas wat die gebruiker toelaat om arbitrêre hoeveelhede desimale plekke te gebruik saam met 'n verskeidenheid afrond metodes. Die codice_70 tipe in die codice_71 module skep arbitrêre grotes vir rasionele getalle.

Weens Python se uitgebreide wiskundigebiblioteek word dit gereeld gebruik vir wetenskaplike doeleindes om te help met probleme soos data verwerking en manipuleering.

Python het 'n groot standaardbiblioteek, wat gereeld aangewys word as een van Python se sterk punte. Hierdie biblioteek bied funksies wat help met 'n verskeidenheid rekenaarprobleme. Hierdie groot biblioteek is deel van die Python-filosofie wat die gebruiker soveel as moontlik van die nodige hulp bied. Vir internetgebaseerde toepassings, word baie van die standaard formatte en protokolle (soos MIME en HTTP) geöndersteun. Daar word modules ingesluit om visuele gebruikerintervlakke te skep, sowel as databasisse, pseudolukrake getal kiessing, wiskunde met 'n arbitrêre hoeveelheid desimale plekke, manipuleering van standaarduitdrukkings en eenheidstoetsing.

Dele van die standaardbiblioteek word volgens spesifieke spesifikasies opgestel, byvoorbeeld die implementering van die Web Server Gateway Interface (WSGI), bekend as codice_72, word beskryf deur PEP 333. maar meeste modules is nie so opgestel nie. Hulle word dan gespesifiseer volgens hul kode, interne dokumentasie en toetsprogramme (indien ingesluit).

Die standaardbilbioteek is nie nodig om Python te hardloop nie. Byvoorbeeld Blender 2.48 los meeste daarvan uit.

Sedert Januarie 2016, bied die Python Pakket Indeks (die amptelike bewaarplek vir derde-party Python sagteware) meer as 72000 pakkette wat 'n verskeidenheid funksionaliteit bied, insluitend:

Python se naam is afgelei vanaf die televisiereeks Monty Python's Flying Circus, en daar is gereeld Monty Python verwysings in voorbeeldkode.

Die voorvoegsel "Py" word gebruik om te wys dat iets verwant is aan Python. Voorbeelde van die gebruik van hierdie voorvoegsel in die name van Python toepassings sluit in "PyGame" (wat soos die naam voorstel gebruik word om speeltjies te skep) , "PyS60" wat werk as 'n implementering van die "Symbian S60" bedryfstelsel , "PyQt" en "PyGTK" wat QT en GTK bind aan Python en "PyPy" 'n implementering van Python wat geskryf is in Python.


</doc>
<doc id="34936" url="https://af.wikipedia.org/wiki?curid=34936" title="Swanesang">
Swanesang

'n Swanesang is die laaste werk van 'n musikus of digter. Ook die laaste rede van 'n politikus word in die breër sin van die woord gewoonlik as 'n swanesang beskryf. 'n Swanesang kan ook 'n swanelied genoem word (o.a. by Gottfried August Bürger, Clemens Brentano en Hedwig Dohm). Die laaste werksiklus van Heinrich Schütz uit sy sterwensjaar 1672 heet "Schwanengesang" ("Swanesang", SWV 482-494). Franz Schubert se laaste liederesiklus, wat ná sy dood onder die titel Schwanengesang saamgestel is.

Die uitdrukking stam van 'n ou Griekse mitos af wat lui dat Swane voor hul dood nog een keer met treurige, dog pragtite stem, 'n laaste lied sing.


</doc>
<doc id="34937" url="https://af.wikipedia.org/wiki?curid=34937" title="FSV Erlangen-Bruck">
FSV Erlangen-Bruck

FSV Erlangen-Bruck is 'n sportklub uit Erlangen in die deelstaat Beiere in Duitsland, veral bekend vir sy sokkerafdeling. Benewens sokker het die klub ook onder meer afdelings vir pluimbal, kegelbal, tennis, tafeltennis, gimnastiek en vlugbal. "Bruck" is 'n stadswyk van Erlangen wat tot in 1924 'n onafhanklike dorp was.

Die klub is op 15 Mei 1916 (tydens die Eerste Wêreldoorlog) gestig as "1. FC Markt Bruck". Die klub is na die samesmelting van Bruck en Erlangen herdoop na "1. FC Markt Erlangen-Bruck".

Na die Tweede Wêreldoorlog is die klub deur die Geallieerdes ontbind, maar dis in 1946 herstig as 'n samesmelting met "TV 1861 Erlangen-Bruck" en "Freie Arbeiterturnerschaft Erlangen-Bruck" onder die huidige naam. In 1949 het die ander twee klubs weer die fusie verlaat, maar die klub het sy naam behou.

Die klub het sy grootste prestasie in 2008 behaal deur promosie na die Oberliga Beiere te verkry, die eerste klub uit Erlangen om op hierdie vlak te speel sedert "BSC Erlangen" in 1979.




</doc>
<doc id="34944" url="https://af.wikipedia.org/wiki?curid=34944" title="Brandenburger SC Suid 05">
Brandenburger SC Suid 05

Die klub het op 13 Oktober 1905 ontstaan as "Brandenburger BC 05" uit die samesmelting van twee ouer klubs genaamd "Tasmania" en "Fußballclub Germania". "Fußballclub Germania" is in 1902 gestig en "Tasmania" het ontstaan toe 'n groep sokkerspelers van "Fußballclub Germania" weggebreek het.

In Oktober 1933 is Duitse sport deur die Nazi’s geherstruktureer en verskeie sportklubs in Brandenburg is gedwing om met die klub saam te smelt onder die benaming "Brandenburger SC 05". Dié besluit het die klub aansienlik versterk en in 1937 het die klub gepromoveer na die Gauliga Berlyn-Brandenburg op die hoogste vlak van die destydse Duitse sokkerstruktuur. Na die Tweede Wêreldoorlog is die klub deur die Geallieerdes ontbind. Die klub is in 1945 heropgerig as "Sportgemeinde Brandenburg-West". In 1948 is die naam verander na "BSG Traktorwerke Brandenburg". Die volgende jaar het die klub met "BSG Ernst Thälmann Brandenburg" en "BSG Konsum Brandenburg" (vroeër "SG Brandenburg-Nord") saamgesmelt om "ZSG Werner Seelenbinder Brandenburg" te vorm. In 1951 is "ZSG" herdoop na "BSG Motor Süd Brandenburg".

Die klub se beste prestasie voor die hereniging van Duitsland was om die kwarteindrondte van die FDGB Pokal (Oos-Duitse uitklopbeker) in 1959 te haal. Na die Duitse hereniging in 1990 het die klub die naam "Branderburger SC Süd 05" aangeneem en in 1991 het "Chemie Premnitz" by die klub aangesluit.




</doc>
<doc id="34947" url="https://af.wikipedia.org/wiki?curid=34947" title="FC Viktoria 09 Urberach">
FC Viktoria 09 Urberach

Die klub is op 24 Desember 1909 gestig, maar het eers in 1914 aan amptelike kompetisies begin deelneem. In 1930 het die klub sy hoogtepunt bereik toe hulle na die "Bezirksliga Main-Hessen" gepromoveer is, die hoogste vlak van die destydse Duitse sokkerstruktuur, waar daar met klubs soos FSV Mainz 05 en Wormatia Worms meegeding is. "Viktoria" het op die hoogste vlak bly meeding tot in 1933, maar kon nie die nuwe Gauliga Südwest/Mainhessen haal met die instelling daarvan nie.

Die klub het sy grootste prestasie in 1958 behaal toe hulle die "Hessen Pokal" (Hesse-uitklopbeker) ingepalm het.



</doc>
<doc id="34954" url="https://af.wikipedia.org/wiki?curid=34954" title="Quito">
Quito

Quito (Spaans: "San Francisco de Quito") is die hoofstad en tweede grootste stad van Ecuador naas Guayaquil. Die stad het 'n bevolking van 1 619 791 in 2010 gehad en beslaan 'n oppervlakte 352 km². Die stad is op 6 Desember 1534 deur Spanjaarde onder Sebastián de Belalcázar gestig. Die historiese middestad van Quito is in 1978 deur Unesco as 'n wêrelderfenisgebied gelys.




</doc>
<doc id="34958" url="https://af.wikipedia.org/wiki?curid=34958" title="Trevor Manuel">
Trevor Manuel

Trevor Andrew Manuel (* 31 Januarie 1956) was voorsitter van Suid-Afrika se Nasionale Beplanningskommissie. Van 1996 tot 2009 het hy die pos van Minister van Finansies beklee wat hom in 2009 die langsdienende minister in die pos gemaak het. Hy was minister tydens die presidensie van Nelson Mandela, Thabo Mbeki en Kgalema Motlanthe, en daarna as minister onder voormalige president Jacob Zuma van 2009 tot 2014.

Manual is in Kensington, Kaapstad as die seun van 'n staatsamptenaar gebore, waar hy grootgeword en skoolgegaan het. Hy matrikuleer in 1973 en gaan studeer Siviele en Strukturele Ingenieurswese, en later — gedurende sy gevangenskap — ook regte.

Manuel betree die openbare lewe in 1981 as Algemene Sekretaris van die Behuisingaksiekomitee vir die Kaapse area, waarna hy 'n lid word van die UDF se Nasionale Uitvoerende Raad.

In September 1985 is Manuel gevange geneem en tot 31 Augustus 1990 verban. Die verbanning word egter op 25 Maart 1986 tersyde gestel na 'n uitspraak dat dit teenstrydig is met die Binnelandse Sekerheidswet. Op 15 Augustus 1986 word Manuel weer inhegtenis geneem en vir twee jaar tot September 1988 onder die noodmaatreëls aangehou. Hy word vrygelaat met streng beperkings, maar is kort daarna weer in September 1988 in hegtenis geneem, dié keer tot Februarie 1989.

Ná die ontbanning van die ANC is Manuel aangestel as adjunk-koördineerder van die Wes-Kaap. Tydens die ANC se eerste streekskonferensie in 1990 word Manuel as die Sekretaris van Publisiteit verkies.

By die ANC se nasionale konferensie in 1991 is Manual tot die ANC se Nasionale Uitvoerende Komitee verkies. In 1992 word Manuel hoof van die ANC se Departement van Ekonomiese Beplanning. Hy word as 'n ANC-parlementslid in 1994 verkies, en word deur President Nelson Mandela aangestel as Minister van Handel en Nywerheid, en in 1996 as Minister van Finansies.

Die Wêreld Ekonomiese Forum vereer Manuel as 'n "Leader for Tomorrow" in 1994. Hy ontvang ook verskeie internasionale toekennings en erkennings vir wat hy bereik het.

Op 23 September 2008 bedank Trevor Manuel as die Minister van Finansies saam met 'n aantal ander kabinetslede nadat Thabo Mbeki bedank het, wat tot ontstuimige markte gelei het. Hy gee egter te kenne dat hy bereid is om onder die volgende president te dien en probeer om die markte te kalmeer. Hy behou sy pos as lid in Kgalema Motlanthe se nuwe kabinet wat op 25 September 2008 aangekondig is.

Trevor Manuel is op 27 Desember 2008 getroud met Maria Ramos op die ouderdom van 52.



</doc>
<doc id="34959" url="https://af.wikipedia.org/wiki?curid=34959" title="Verenigde Demokratiese Front">
Verenigde Demokratiese Front

Die Verenigde Demokratiese Front (Engels: United Democratic Front, afgekort tot UDF) was ’n anti-apartheidsorganisasie wat in 1983 gestig is.




</doc>
<doc id="34962" url="https://af.wikipedia.org/wiki?curid=34962" title="Lys van stede en dorpe in Botswana">
Lys van stede en dorpe in Botswana

Hier volg 'n lys van dorpe en stede in Botswana (volgens distrikte):












</doc>
<doc id="34964" url="https://af.wikipedia.org/wiki?curid=34964" title="Aleksander Oeljanof">
Aleksander Oeljanof

Aleksander Iljitsj Oeljanof (Russies: Александр Ильич Ульянов) (12 April 1866 – 20 Mei 1887) was ’n Russiese rewolusionêr en die ouer broer van Wladimir Iljitsj Oeljanof (Lenin).

Hy is gearresteer toe hy en sy kamerade ’n sluipmoord op keiser Aleksander III wou uitvoer. Ná hul skuldigbevinding is hulle tereggestel. Die dood van sy broer het ’n groot invloed op Lenin se politieke oortuigings gehad.

Sy pa was Ilja Nikolajewitsj Oeljanof, ’n bekende skoolinspekteur in Nizjni Nowgorod wat ’n oorerflike adellike titel gekry het vir sy werk in die opvoedkunde. Aleksander het in 1983 sy skoolloopbaan met ’n goue medalje aan die Simbirsk-gimnasium voltooi en daarna ingeskryf by die Fakulteit van Natuurwetenskappe aan die Universiteit van Sint Petersburg, waar hy weer eens uitgeblink het.

Hy het deelgeneem aan onwettige byeenkomste, demonstrasies en propagandistiese bedrywighede van die studente en werkers. In Desember 1886 het hy lid geword van die "terroriste-faksie" van die party Narodnaja Wolja (Die Wil van die Volk). Die meeste lede van die faksie was studente aan die Universiteit van Sint Petersburg en is sterk deur Marxisme beïnvloed.

Die faksie het beplan om op 1 Maart 1887 ’n sluipmoord op keiser Aleksander III uit te voer. Die aanval is afgeweer en vyftien mense is gearresteer. Ná ’n hofsaak in April van dieselfde jaar is Aleksander en vier ander lede van die faksie ter dood veroordeel.

Aleksander se moeder, Maria Aleksandrowna Oeljanowa, het tsaar Aleksander in ’n brief gesmeek om haar seun te begenadig en is toegelaat om hom te besoek. Aleksander self is toegelaat om die keiser om begenadiging te vra, maar hy het geweier. Hy het gesê dis so goed jy neem aan ’n tweegeveg deel en nadat jy op jou teenstander gevuur het, vra jy hom om nie terug te vuur nie.

Hy en sy kamerade is op 8 Mei (Nuwe Styl: 20 Mei) 1887 gehang.


</doc>
<doc id="34966" url="https://af.wikipedia.org/wiki?curid=34966" title="Tlokweng">
Tlokweng

Tlokweng is 'n dorp in Suid-oos Botswana.


</doc>
<doc id="34967" url="https://af.wikipedia.org/wiki?curid=34967" title="Suidoosdistrik, Botswana">
Suidoosdistrik, Botswana

Die Suidoosdistrik is die kleinste van die 9 distrikte in die Suider-Afrikaanse land, Botswana. Die distrik het in 2001 'n bevolking van 276 319. 


</doc>
<doc id="34969" url="https://af.wikipedia.org/wiki?curid=34969" title="David Beckham">
David Beckham

David Robert Joseph Beckham (gebore op 2 Mei 1975 in Leytonstone, Londen) is 'n voormalige Engelse sokkerspeler. Hy het as middelveldspeler vir Manchester United, Real Madrid en Los Angeles Galaxy uitgedraf. Van 2001 tot 2006 was hy die kaptein van Engeland se nasionale sokkerspan. Hy het sy 100ste wedstryd vir Engeland in Maart 2008 teen Frankryk gespeel. Becks, soos hy ook bekend staan, is een van die rykste en beroemdste sokkerspelers ter wêreld.

Beckham trou op 4 Julie 1999 met Victoria Adams ('n sangeres wat 'n lid van die Britse popgroep Spice Girls was) in "Luttrellstown Castle" naby Dublin in Ierland. David en Victoria het drie seuns en een dogter: Brooklyn (1999 in Londen), Romeo (2002 in Londen), Cruz (2005 in Madrid) en Harper Seven (2011 in Los Angeles. Brooklyn het sy naam gekry omdat die paartjie in New York agtergekom het dat sy swanger was. Brooklyn is later in Kopenhagen gebore.



</doc>
<doc id="34971" url="https://af.wikipedia.org/wiki?curid=34971" title="Fascisme">
Fascisme

Die term fascisme is aanvanklik gebruik om na die Italiaanse politieke beweging van Benito Mussolini te verwys wat in 1922 die mag in die land oorgeneem het. Later is dit ingespan om as sambreelterm ook ander lande se soortgelyke politieke strominge en stelsels veral in die tydperk tussen 1920 en 1945 in te sluit.

As 'n sambreelterm verwys fascisme na verskillende geskiedkundige en ideologies-politieke rigtings, waaronder die Duitse Nasionaal-Sosialisme en Afrikaner-organisasies soos die Gryshemde en Ossewabrandwag, maar ook regsgsinde diktature wat ná 1945 gevorm is, waaronder dié van Spanje, Portugal en Chili. Hierdie bewegings en bewinde het hul oorsprong meestal in nasionaal- en sosiaal-rewolusionêre bewegings met totalitêre trekke. 

Nogtans behels die term "fascisme" - in teenstelling met ander politieke denkrigtings en vakterme soos demokrasie, liberalisme, sosialisme of kommunisme - op sigself nog geen politieke doelwit nie en is aanvanklik - vir die eerste keer in 1923 - op internasionale vlak eerder deur sy politieke teenstanders as sy aanhangers gebruik. Die term "fascis" het uiteindelik een van die mees gebruiklike politieke skeldwoorde geword, maar min navorsers het die moeite gedoen om 'n noukeurige wetenskaplike definisie te gee. 

Die eenvoudigste manier om fascistiese bewegings te definieer is tydens die wetenskaplike debatte van die 1960's en 1970's deur die Duitse deskundige Ernst Nolte geformuleer - dit konsentreer op kenmerke soos die sentrale en hiërargiese organisasiestruktuur met 'n leier (Duits: "Führerprinzip", "leiersbeginsel") en grondleggende strukturele doelwitte wat as anti-marxisme, anti-liberalisme, anti-konserwatisme, leiersbeginsel, vorming van 'n partyleër en totalitêre oorheersing van die samelewing saamgevat kan word. Die fascistiese ideologie van bepaalde Europese groeperings soos die Duitse NSDAP behels daarnaas ook mities-irrasionele elemente, rassistiese teorieë en 'n positiewe houding teenoor geweld en oorlog (asook die bereidheid om dit as 'n politieke middel te gebruik).

Die term "fascisme" is afgelei van die Latynse "fasces" - 'n bundel roedes wat in die Romeinse Ryk as 'n magsimbool deur die hoogste amptenare gebruik is. Tydens die Franse Rewolusie is die "fasces" volgens die gedagtes van die volkssoewereiniteit herinterpreteer as 'n simbool vir die staatsgesag.

Die Italiaanse woord vir bundel kan daarnaas ook betrekking hê tot verbonde of verenigings. Die meervoudsvorm "fasci" is derhalwe sedert omstreeks 1870 ook gebruik om na vakbonde, boereorganisasies en ander belangegroepe te verwys.

Ná die Eerste Wêreldoorlog het die fasces die amptelike simbool van die Italiaanse beweging onder Benito Mussolini geword. Mussolini het vir sy propaganda al drie simbolieke - sentrale gesag, volksheerskappy en verbondenheid (of solidariteit) - gebruik, onder meer vir sy monument in Bozen (Bolzano) en sy standaardvlag.

Sedert die unifikasie van Italië tot een koninkryk (met ŉ parlementêre regering) in 1870, is die land gekonfronteer met byna onoplosbare probleme soos groot armoede en agterlikheid, ernstige sosiale en regionale teenstellings en die drukkende invloed van die Rooms-Katolieke Kerk. Voor 1914 was Italië 'n bondgenoot van Duitsland, maar met die uitbreek van die Eerste Wêreldoorlog het hy verkies om neutraal te bly en het in 1915 uiteindelik aan die kant van die Geallieerdes toegetree in die hoop dat hy gebiedsuitbreidings as vergoeding sou ontvang. 

Van die beloofde gebiedsuitbreidings het feitlik niks gekom nie en al wat die oorlog vir Italië opgelewer het, was 'n totaal ontredderde ekonomie en ernstige sosiale spanning. Stakings was aan die orde van die dag en die aanhang van radikale sosialisme en die kommunisme het steeds toegeneem. In die klimaat van nasionale en sosiale frustrasie is enkele skouspelagtige optredes deur oud-stryders gewoonlik entoesiasties toegejuig. Die optredes het gewoonlik uitgegaan van die F"asci italiani di combattimento", ŉ beweging wat op 23 Maart 1919 deur Benito Mussollni, self 'n oud- stryder, gestig is. 

Die naam van die beweging wat hy gestig het, beteken " Italiaanse strydbonde", en die woord "fascio", wat sowel "bond" as "bundellatte" beteken, is afgelei van die Latynse woord fasces, wat betrekking gehad het op die bundel latte wat voor die Romeinse keiser uitgedra is as simbool van sy gesag. Mussolini se volgelinge het as Fasciste bekend geword. Oudstryders, herkenbaar aan hul swart hemde, wat later die amptelike drag van die Fasciste geword het, hef gewoonlik die botoon gevoer in die strydgroepe, maar aanhangers van revolusionêre sindikalisme, die radikale vleuel van die vakbondbeweging, het ook as prominente lede op die voorgrond getree. 

Mussolini was voor sy skielike bekering tot die nasionalisme in 1914 van huis uit 'n linkse sosialis, en dit was betekenisvol dat die Fascistiese beweging in die nywerheidstad Milaan ontstaan het. Van die Swarthemde se eerste dade was teen die sosialiste gerig (verwoesting van die kantoor en drukkery van die dagblad "Avanti", waarvan Mussolini self eers redakteur was), maar dit het nie beteken dat die Fasci in daardie stadium reeds 'n ver regse groep was nie. 

Hulle was wel ontevrede oor die gebrek aan revolusionêre aktiwiteite by die sosialistiese beweging, maar hul eerste program het selfs 'n paar openlik linkse beleidspunte bevat. Dieselfde mengsel van nasionalisme, frustrasie, militarisme en sosiale beroering was aanwesig in die verrassende verowering en besetting van die stad Fiume in Dalmasië - 'n streek waarop Italië na die oorlog aanspraak gemaak het - deur die skrywer- nasionalis Gabriele D'Annunzio en 'n paar vrywilligers op 12 September 1919. Die optrede, wat hand aan hand gegaan het met die Fascistiese dade van Mussolini, is deur niemand minder nie as Nikolai Lenin as ŉ revolusionêre daad bestempel.

Grootskaalse en langdurige fabrieksbesettings in September 1920 in Noord-Italië het 'n skeiding van denke in die Fasci veroorsaak en terselfdertyd die Fascisme met rasse skrede in 'n ver regse en nasionalistiese rigting laat uitbrei. Op die platteland het die sogenaamde squadristi (stormbendes) op die voorgrond getree. Gewapen met vuurwapens, knuppels en kasterolie het hulle hulle uitsluitlik teen die Sosialiste en die Kommuniste gerig, maar terselfdertyd deur dwang en demagogie 'n massa-aan hang verwerf. 

Die squadristi het spesiaal teen die besetting van die fabrieke te velde getrek en het 'n suksesvolle beroep gedoen op die meerderheid van die Italianers (veral die plattelanders) se angs vir die Kommunisme en tradisionele respek vir gesag. Mussolini het opnuut 'n ommeswaai gemaak en hom aangepas by die nuwe rigting, wat veral deur manne soos Italo Balbo en Dino Grandi aangevoer is. In November 1921 is die Fascistiese bewegings omgeskep in die Partito Nazionate Fascista (PNF). 

Mussolini is as duce (leier) gekies. Die squadristi se "strafekspedisies" en magsoornames (byvoorbeeld die besetting van openbare geboue) het Italië intussen op die rand van ŉ burgeroorlog tussen links en regs gebring. Die spanning het 'n toppunt bereik toe Mussolini op 20 September 1922 in 'n toespraak by Udine verklaar dat die regerende politieke elite ("hierdie bourgeoisie") gefaal het en vervang moes word deur 'n Fascistiese bewind, al moet dit dan ook met behoud van die monargie geskied. 

Meer as 100 000 Fasciste het sy uitlatings letterlik opgeneem en in Oktober 1922 begin met 'n opmars na Rome onder leiding van die sogenaamde Quadrumvirato (viermanskap van Grandi, Balbo, Emilio de Bono en Cesare Maria de Vecchi). Die opmars het nie tot ŉ uitbarsting gelei nie omdat koning Victor Emanuel III (1869- 1947) geweier het om die noodtoestand wat deur die regering afgekondig is, te bekragtig. In plaas daarvan het hy aan Mussolini opdrag gegee om ŉ nuwe regering saam te stel.

Mussolini se eerste kabinet was 'n middel-regse koalisieregering waarin die PNF wel sterker verteenwoordig was as in die parlement, maar nogtans ŉ minderheid gevorm het. Met ŉ kombinasie van legaliteit en brute geweld het die Fasciste egter daarin geslaag om hul mag vinnig uit te brei. Die regering het spesiale volmagte verkry en 'n Fascistiese Groot Raad met spesiale bevoegdhede is ingestel. 'n Vrywillige milisie, die MVSN (Milizia Volontaria di Sicurezza Nazionale) is in die lewe geroep en terselfdertyd het een van die nasionalistiese partye, die ANI, met die PNF saamgesmelt. 

Voordat die verkiesing van April 1924 gehou is, het Mussolini ŉ nuwe verkiesingswet laat aanneem: die party wat die meeste stemme verower, sou outomaties twee derdes van die setels ontvang en sodoende 'n volstrekte meerderheid hê. Die verkiesing het gepaard gegaan met dade van intimidasie deur die MVSN en die uitslag was ŉ uitgemaakte saak: die PNF het 65 % van die stemme ontvang. Toe die sosialis Giacomo Matteotti (1885-1 924) die ondemokratiese karakter van die verkiesing in geskrifte en toesprake veroordeel, is hy deur die squadristi ontvoer en vermoor. 

Sy dood het tot 'n groot politieke krisis gelei omdat die opposisielede geweier het om vergaderings by te woon voordat ŉ diepgaande ondersoek ingestel is. Hul weiering om aan die regering deel te hê, het die opposisiepartye terselfdertyd egter magteloos gelaat omdat hulle Mussolini deur geen wettige kanale kon bestry nie. Mussolini het eers 'n weifelende houding ingeneem, maar in Januarie 1925 op aandrang van ekstremiste in sy party (veral verteenwoordigend van die plattelandse kleinburgery) tot die offensief oorgegaan: in die daaropvolgende 2 jaar is Italië in ŉ diktatuur omgeskep deur die uitvaardiging van 'n aantal leggi fascistissime ("uiters Fascistiese wette"). 

Die parlementêre stelsel is afgeskaf deurdat alle opposisiepartye verbied is. Persvryheid en die vryheid van meningsuiting is ingekort, die doodstraf is ingestel vir politieke oortredings van ŉ ernstige aard, die polisie het buitengewone magte verkry en 'n spesiale militêre hof is ingestel vir die verhoor van politieke oortreders. Terselfdertyd is die Fascistiese party self aan die wil van Mussolini onderwerp en by die staatsapparaat geïntegreer. 

Ondanks die aanspraak dat die algemene politieke beleid slegs deur Fasciste bepaal is, en ondanks die massiewe propaganda- en beheerfunksie van die PNF, was Mussolini se bewind nooit ‘n egte Party diktatuur nie: daarvoor was die monargie en die Rooms-Katolieke Kerk te diep in die Italiaanse lewe gewortel. Die MVSN is byvoorbeeld in die naam van sowel die duce as die koning beëdig en die polisie het nooit in die hande van die party geval nie. 

Dat die PNF nooit die openbare lewe in Italië volledig oorheers het nie, was in 'n mate te danke aan Mussolini se siening dat tradisionele staatsorgane nie aan die party ondergeskik gemaak moet word nie. Die diktatuur van Mussolini kan daarom beskou word as ŉ kompromis tussen konserwatiewe en Fascistiese belange waaroor hy 'n stewige leierskap uitgeoefen het. Sy grootste sukses in die gees van die kompromis was die ondertekening van die Lateraanse Verdrae deur die pous op 11 Februarie 1929. 

Die pous, hoofsaaklik uit vrees vir die Kommunisme, het sy formele goedkeuring en ondersteuning aan die Fascistiese bewind verleen, waarvoor die Vatikaanstad in ruil volkome onafhanklikheid verkry het en die Roomse Kerk deur Mussolini as die amptelike kerk van Italië erken is. Mussolini was die eerste staatsman in die Italiaanse geskiedenis wat daarin geslaag het om 'n ooreenkoms met die pousdom te bereik en die Lateraanse Verdrae het sy openbare steun geweldig laat toeneem.

Op sosio-ekonomiese gebied het die Fasciste 'n totale omwenteling in die vooruitsig gestel, maar in die praktyk het daar nie veel van gekom nie. Die uitgangspunt aan die begin van die Fascistiese bewind was ŉ sosiale en ekonomiese ordening wat van bo af deur die staat gereguleer sou word en waarin daar geen plek vir "egoïstiese" individuele of groepsbelange sou wees nie. Die klassestryd sou uitgeskakel word deur eendragtige (al is dit ook gedwonge) samewerking tussen werkgewers en werknemers in alle vertakkings van die ekonomiese lewe. 

Onder leiding van die staat sou die nasionale produksie vinnig styg en Italië sodoende minder afhanklik van die buiteland maak. Hier-die ideologie het geen ruimte gelaat vir die ontwikkeling van selfstandige vakbonde (met stakings as wapen) of vir die onbeperkte vryheid van die ondernemer nie. Die ideologie was die van 'n korporasiestaat: korporasies of saamwerkorganisasies van werkgewers en werknemers in elke bedryfsvertakking moes die skerp teenstellings en konflikte tussen die 2 klasse uitskakel. 

Daar was egter een essensiële verskil met die algemene teorie van korporatisme: die vele korporasies in Italië het oor geen selfstandigheid beskik nie en was van die begin af volledig ondergeskik aan die sentrale staatsorgane. Die staat het dus die korporasies beheer en die beleid bepaal. Hierdie vertikale sosio-ekonomiese strategie van die jare tussen 1926 en 1929 het misluk, deels as gevolg van die wêreldwye ekonomiese krisis wat in 1929 begin het. In werklikheid het die Fasciste die sosiale probleme, veral die van armoede, nooit met erns aangepak nie. 

In 1930 was die lone van Italiaanse arbeiders die laagste in Europa. Na 1930 het Mussolini, om sy bewind in die ekonomiese krisisjare staande te hou, steeds meer konserwatief-liberaal geword. Daar is weinig gedoen om die Fascistiese ekonomiese teorie in die praktyk toe te pas.

Teen 1930 was die Fascistiese bewind in Italië gewilder as wat die parlementêre regeringsvorm ooit was. Selfs tydens die Depressie in die vroeë dertigerjare het die Fasciste daarin geslaag om deur hul propaganda-organisasies die steun van 'n groot deel van die volk te behou. Daar is voortgegaan met openbare magsvertoon, luidrugtige toesprake, monumentale kuns en goedkoop openbare vermaak wat deur die "Opera Nazionale Dopolavoro" georganiseer is. 

Mussolini se buitelandse beleid het die Fascistiese beweging in Italië egter op die pad na ondergang geplaas. Aanvanklik het hy ŉ gematigde beleid gevoer en die vriendskap van Frankryk en Brittanje geniet. Saam met die twee lande het hy in 1935 'n ooreenkoms onderteken waarvolgens hulle onderneem het om die onafhanklikheid van Oostenryk (bedreig deur Duitse herbewapening) te waarborg. Later dieselfde jaar het hy met 'n veroweringsoorlog teen Ethiopië begin en die land in 1936 volledig aan Italië onderwerp. 

Sy imperialisme het hom die steun van Brittanje en Frankryk laat verloor, sodat hy in toenemende mate op Duitsland onder Hitler as bondgenoot aangewese was. Die totstandkoming van die Berlyn-Rome-Spil in 1936 is gevolg deur die Verdrag van Staal tussen Duitsland en Italië in 1939. Met die uitbreek van die Tweede Wêreldoorlog in 1939 was Italië onvoorbereid en hy het in 1940 huiwerig en onder Duitse druk tot die oorlog toegetree. Vir Duitsland was Italië eerder 'n meulsteen om die nek as 'n bondgenoot. Met die Geallieerde inval in 1943 in Italië het die Fascistiese bewind ineengestort.



</doc>
<doc id="34972" url="https://af.wikipedia.org/wiki?curid=34972" title="Suid-Afrikaanse Rugbyunie">
Suid-Afrikaanse Rugbyunie

Die Suid-Afrikaanse Rugbyunie (SARU) is die bestuursliggaam wat rugby in Suid-Afrika beheer en reël. SARU is by die Internasionale Rugbyraad geaffilieer en organiseer verskeie nasionale spanne, insluitend die Springbokke, Suid-Afrika se nasionale senior rugbyspan, die Sewesbokke en die Junior Bokke. Die Unie het reeds in 1889 ontstaan as die Suid-Afrikaanse Rugbyraad, maar was vanaf 1992 bekend as die Suid-Afrikaanse Rugbyvoetbal Unie na samesmelting met die Swart en Bruin unies. Die verenigde liggaam verander sy naam in 2005 na die huidige Suid-Afrikaanse Rugbyunie.




</doc>
<doc id="34974" url="https://af.wikipedia.org/wiki?curid=34974" title="Louis Luyt">
Louis Luyt

Dr. Louis Luyt (* 18 Junie 1932 - † 1 Februarie 2013) was ’n Suid-Afrikaanse sakeman en voormalige politikus en rugbyadministrateur. Luyt het vir hom naam gemaak as ’n jong rugbyster; hy het daarna die maatskappye "Triomf Kunsmis" en "Luyt Brouerye" gestig; en het beheer oor die Ellispark-stadion in Johannesburg namens die TRVU (Transvaalse Rugby Voetbalunie) oorgeneem in 1984. Luyt het veral bekendheid verwerf deur sy betrokkenheid by die Inligtingsdebakel van 1978 en sy beweerde finansiering om The Citizen-tabletkoerant namens die regering op die been te bring.

Oswald Louis Petrus Poleÿ Luyt is op 18 Junie 1932 op Britstown, Noord-Kaap, Suid-Afrika gebore.

Luyt was president van die Suid-Afrikaanse Rugbyunie toe die Springbokke die Rugby Wêreldbeker 1995 gewen het. Tydens die amptelike funksie wat vir die Springbokke en Nieu-Seeland ná die eindwedstryd gereël was, verklaar hy dat as Suid-Afrika aan die vorige twee Wêreldbekers deelgeneem het, hulle óók sou gewen het – insluitend die 1987-toernooi wat deur die All Blacks gewen is. Die All Blacks het die funksie daarna uit protes verlaat.

Dr. Luyt het die springbok-handelsmerk in 1996 vir S.A. Rugby geregistreer.

In 1998 bedank Luyt as rugbyunie-president nadat hy van rassisme en finansiële wanbestuur beskuldig is, en stig daarna ’n politieke party. Hy was vanaf 1999 lid van die Parlement van Suid-Afrika as leier van die Federale Alliansie. Die party het later met die Vryheidsfront saamgesmelt.



</doc>
<doc id="34977" url="https://af.wikipedia.org/wiki?curid=34977" title="Jwaneng">
Jwaneng

Jwaneng is 'n dorpie in Botswana se Suidelike distrik, maar is nie deel van die Suidelike distrik nie, omrede hulle hulle eie dorpsraad het. Die dorpie het ontstaan toe die Jwaneng-diamantmyn begin is.


</doc>
<doc id="34980" url="https://af.wikipedia.org/wiki?curid=34980" title="Skakel">
Skakel

'n Skakel (Engels: hyperlink) is 'n HTML-verwysing na 'n ander webblad, dokument, lêer, prent, video of na 'n posisie in 'n dokument. 'n Skakel word in 'n webblaaier anders vertoon as die omliggende teks, byvoorbeeld deurdat dit onderstreep of 'n ander kleur is.

'n Prent kan ook op sigself 'n skakel wees. Webblaaiers dui ook skakels aan deurdat die muis se wyser op die skerm verander van 'n pyltjie na 'n handjie wanneer die gebruiker die wyser bo die skakel hou.

'n Skakel kan gebruik word deur daarop te kliek, en dan laai die gebruiker se webblaaier die skakel deur die URL op te volg. Die gesofistikeerde wyse waarop 'n URL saamgestel kan word, maak dit moontlik om na enige ander dokument, hetsy op dieselfde of op 'n ander webwerf, te skakel.



</doc>
<doc id="34981" url="https://af.wikipedia.org/wiki?curid=34981" title="Hugh Glenister">
Hugh Glenister

Hugh 'Bob' Glenister is 'n Johannesburgse sakeman wat bekendheid verwerf het met sy pogings om te verhinder dat die ANC-meerderheid in Suid-Afrika se parlement wetgewing deurvoer om die Skerpioene te ontbind. Mnr. Glenister het baie van sy eie geld en tyd aan die wetlike stryd spandeer. 



</doc>
<doc id="34984" url="https://af.wikipedia.org/wiki?curid=34984" title="Wikitravel">
Wikitravel

Wikitravel is 'n webwerf wat poog om 'n volledige, op-datum, en betroubare reisgids oor alle wêrelddele op die Internet beskikbaar te maak. Die webwerf gebruik die MediaWiki-sagteware wat ook op Wikipedia gebruik word. Wikitravel is nou in 19 tale beskikbaar, onder ander in Nederlands, Engels, Duits, Frans, Japannees, Roemeens en Sweeds. Ongelukkig is dit nog nie in Afrikaans beskikbaar nie.

Wikitravel is nie 'n sustersprojek van die Wikimedia Stigting nie, maar is wel afgelei van Wikimedia. Teks op Wikipedia word onder die GNU-lisensie vir vrye dokumentasie geplaas, terwyl Wikitravel die "Creative Commons Attribution ShareAlike" (CC-BY-SA) lisensie gebruik. Die nadeel hiervan is dat teks nie met Wikimedia projekte gedeel of uitgeruil mag word nie.




</doc>
<doc id="34989" url="https://af.wikipedia.org/wiki?curid=34989" title="Gryshemde">
Gryshemde

Die Gryshemde was die belangrikste van ’n reeks klein fascistiese of proto-fascistiese groeperings wat in die 1930’s en 1940’s in Suid-Afrika gestig is. Aanvanklik het die naam “Gryshemde” slegs na die burgermag van Louis Weichardt se “Suid-Afrikaanse Nie-Joodse Nasionaal-Sosialistiese Beweging” verwys (wat ook as “Suid-Afrikaanse Christelike Nasionaal-Sosialistiese Beweging” bekend gestaan het), ’n beweging van Nazi-simpatiseerders wat in 1933, een jaar ná die stigting van die Suid-Afrikaanse tak van die Duitse Nazi-party NSDAP se buitelandse afdeling "NSDAP-AO" ("NSDAP-Auslandsorganisation"), in die lewe geroep is. Die naam is dan ook vinnig gebruik om na die beweging self te verwys. 

Weichardt se beweging was net soos sy Duitse voorbeeld besonder anti-Semities, en die Gryshemde is as die Suid-Afrikaanse eweknie van die Duitse "Sturmabteilung (SA)" georganiseer. Dit was opvallend dat die Gryshemde nie ’n suiwer Afrikaner-beweging was nie, maar eerder op altwee blanke taalgroepe gemik was. 

Ondanks sy strewe na eenheid het daar ook in die Gryshemde se geledere verdeeldheid ontstaan sodat ’n aantal kleiner splintergroepe in die lewe geroep is soos Johannes von Moltke se "Suid-Afrikaanse Fasciste". Die meeste van hierdie groepe het onder die leiding van Daniel François Malan saamgesluit tot die "Gesuiwerde" Nasionale Party. Die Gryshemde het geweier om by hierdie beweging aan te sluit en die Suid-Afrikaanse verkiesing in 1938 as ’n selfstandige party met kandidate in drie distrikte aangedurf. Hierdie besluit het uiteindelik geblyk om verkeerd te wees aangesien die Gryshemde hoegenaamd geen impak op die verkiesing gehad het nie.

Die Gryshemde is reeds tevore in Oktober 1934 deur die Nasionale Party in ’n artikel in die Kaapstadse dagblad "Die Burger" aangeval: “Ons dink dat hierdie party, wat algemeen as die Gryshemde bekend staan en onder die dekmantel van ’n anti-Joodse beweging optree, na ’n gevaarlike regeringsvorm in Suid-Afrika strewe. Hulle doelwit is om van Suid-Afrika 'n diktatuur te maak”.

Die Gryshemde het onder meer ’n politieke veldtog teen die immigrasie van Duitse Jode na Suid-Afrika gevoer nadat in die 1930’s steeds meer Jode ’n nuwe heenkome in die land gevind het. Die Britse "Council for German Jewry" het ’n skip gehuur om soveel Duitse Jode moontlik na Kaapstad te bring - ’n besluit wat tot ’n massaprotes-aksie van die Gryshemde gelei het. Die fasciste se opposisie teen Joodse immigrasie was van so ’n omvang dat die skryweres Sarah Millan ’n beroep op die destydse eerste inister Jan Christiaan Smuts gedoen het om teen die Gryshemde op te tree. Haar aansoek is nogtans geïgnoreer.

Die Gryshemde se aktiwiteite is gedurende die Tweede Wêreldoorlog gemonitor, en die beweging het hul naam in 1949 gewysig tot Blanke Werkersparty. Teen hierdie tydstip het die meeste lede egter al na die Herenigde Nasionale Party oorgeloop.


</doc>
<doc id="34990" url="https://af.wikipedia.org/wiki?curid=34990" title="Behoud van energie">
Behoud van energie

Die behoud van energie beginsel wat ook bekend staan as die eerste wet van termodinamika is een van die onderliggende beginsels in chemiese ingenieurswese. Die eerste wet van termodinamika lui as volg:

Die wet bepaal dat die energie E aan die een kant van die skeidingsvlak tussen twee media van verskillende digthede, byvoorbeeld ’n vakuum met ’n digtheid van ρ, en die energie E aan die ander kant van die skeidingsvlak van ’n materiële medium met ’n digtheid ρ, dieselfde is.






</doc>
<doc id="34991" url="https://af.wikipedia.org/wiki?curid=34991" title="Elizabeth May">
Elizabeth May

Elizabeth May (gebore 9 Junie 1954 in Hartford, Connecticut (VSA)) is tans die leier van Kanada se Groen Party. Sy is ook 'n omgewingsaktivis, skryfster en prokureur.

In die 2008 Federale Verkiesing verslaan Peter MacKay, die konserwatiewe minister van verdediging haar deur 46.6% steun op hom te vestig, maar palm sy nogtans 32.2% van die stemme in om die tweede posisie in die Central Nova-distrik te behaal.


</doc>
<doc id="34992" url="https://af.wikipedia.org/wiki?curid=34992" title="Luke Watson">
Luke Watson

Luke Asher Watson (gebore 26 Oktober 1983 in Port Elizabeth) is 'n Suid-Afrikaanse rugbyspeler wat as losvoorspeler speel.

Watson is vantevore op omstrede wyse by die Springbokspan ingesluit. Hy is in 2008 voor 'n tugkomitee gedaag na sy omstrede uitlatings oor die springboktrui.

Hy was voorheen beide die Westelike Provinsie en Stormers se kaptein en gedurende 2013 word hy die Kings se kaptein in superrugby.



</doc>
<doc id="34994" url="https://af.wikipedia.org/wiki?curid=34994" title="Kings Park-stadion">
Kings Park-stadion

Kings Park-stadion, ook bekend as Jonsson Kings Park Stadion vir borgskapdoeleindes, is 'n stadion wat in Durban, Suid-Afrika geleë is. Die stadion is oorspronklik in 1891 gebou en is in die middel-1990's opgeknap. Die stadion kan 55 000 toeskouers hanteer en word gebruik vir beide rugby- en sokkerwedstryde. Die stadion is aangrensend aan die Moses Mabhidastadion, in die Kings Park-sportkompleks, en die Durban-straatbaan wat gebruik was vir die A1 GP Wêreldbeker van motorsport. Dit sluit in 'n aangrensende binnehuisarena, sokkermuseum, sportinstituut en 'n treinstasie.
Die stadion word tans deur die volgende spanne gebruik:



</doc>
<doc id="34998" url="https://af.wikipedia.org/wiki?curid=34998" title="Morné Steyn">
Morné Steyn

Morné Steyn (gebore in Bellville, 11 Julie 1984) is 'n Springbokrugbyspeler wat vir die Blou Bulle as losskakel (no. 10) gespeel het in die Curriebeker en die in Superrugby. Hy is in 2008 in die posisie gekies nadat Derick Hougaard besluit het om sy loopbaan in Leicester voort te sit. Hy was ook deel van Suid-Afrika se span tydens die Rugbywêreldbeker 2015.

Na afloop van die 2013 Superrugbyseisoen is Steyn deur die Franse span "Stade français Paris" gekontrakteer.




</doc>
<doc id="35002" url="https://af.wikipedia.org/wiki?curid=35002" title="Keegan Daniel">
Keegan Daniel

Keegan Daniel (gebore in Humansdorp, 5 Maart 1985) is 'n Suid-Afrikaanse rugbyspeler wat vir die Natalse Haaie in die Curriebeker en die Sharks in Superrugby speel.

Hy het sy skoolopvoeding by "Gonubie Primary" begin, maar is later na "Dale College" in King William's Town, een van Suid-Afrika se top rugbyskole.

Hy speel in 2003 vir die Grens tydens die Craven-week, maar word later deur die Natalse Rugby-akademie opgeraap.

Daniel begin in 2006 op provinsiale vlak te speel tydens die jaar se Super 14-kompetisie wat hom ook 'n plek in Suid-Afrika se onder-21 span besorg. Daniel blink uit tydens die IRR se onder-21 wêreldbeker in Frankryk waar Suid-Afrika in die eindstryd verloor. Hy word genomineer as speler van die toernooi en later aangewys as Suid-Afrika se onder-21 speler van 2006.

Sedertdien het Daniel begin om vir die Sharks op Super 14-vlak te speel. Tydens die 2008-seisoen word hy aangewys as speler-van-die wedstryd teen die Blou Bulle en die Auckland Blues (waar hy 3 drieë gedruk het). Tydens die Blues-wedstryd druk hy sy eerste drie na slegs 16 sekondes op die veld, 'n rekord op Super 14-vlak.



</doc>
<doc id="35007" url="https://af.wikipedia.org/wiki?curid=35007" title="Club de Gimnasia y Esgrima La Plata">
Club de Gimnasia y Esgrima La Plata

Gimnasia y Esgrima La Plata (voluit:Club de Gimnasia y Esgrima La Plata) is 'n sokkerklub wat in die stad La Plata in Argentinië geleë is. Gimnasia is in 1887 gestig. Die klub se byname is "triperos" en "basureros".



</doc>
<doc id="35008" url="https://af.wikipedia.org/wiki?curid=35008" title="Suid-Afrikaanse Polisiediens">
Suid-Afrikaanse Polisiediens

Die Suid-Afrikaanse Polisiediens (SAPD) is die Republiek van Suid-Afrika se nasionale polisie.




</doc>
<doc id="35020" url="https://af.wikipedia.org/wiki?curid=35020" title="Curriebeker 2004">
Curriebeker 2004

Die 2004 ABSA Curriebeker seisoen was vanaf Junie tot Oktober 2004 gespeel. Die Curriebeker is 'n jaarlikse rugbykompetisie wat tussen provinsiale spanne in Suid-Afrika uitgespook word. Die beker is deur die Blou Bulle gewen deur die Cheetahs met 42–33 in die eindstryd te verslaan.


</doc>
<doc id="35022" url="https://af.wikipedia.org/wiki?curid=35022" title="Tunis">
Tunis

Tunis (Arabies: تونس "Tūnis" ) is die hoofstad en grootste stad van Tunisië. Die stad het 'n bevolking van 1 958 782 in 2011 gehad en het 'n oppervlakte van 212,63 km². Dit is in die noordooste van Tunisië aan die kus van die Middellandse See geleë. Die Medina van Tunis en die argeologiese terrein van Kartago is in 1979 deur Unesco as wêrelderfenisgebied gelys.



</doc>
<doc id="35027" url="https://af.wikipedia.org/wiki?curid=35027" title="Max Mangold">
Max Mangold

Max Mangold (* 8 Mei 1922 in Basel, Switserland; † 3 Februarie 2015) was professor in fonetiek, fonologie en algemene linguistiek aan die Universiteit van Saarland in Duitsland. Hy het vanaf 1957 al by dié instelling gewerk. Hy was veral bekend vir sy uitspraakwoordeboek, maar is ook onthou vir sy werk oor geolekte in Saarland en omstreke.


</doc>
<doc id="35030" url="https://af.wikipedia.org/wiki?curid=35030" title="Pleknaamsveranderinge in Guinee">
Pleknaamsveranderinge in Guinee

Hier volg 'n lys van dorpe en stede in Guinee waarvan die name verander is:


</doc>
<doc id="35032" url="https://af.wikipedia.org/wiki?curid=35032" title="The Radio Dept.">
The Radio Dept.

The Radio Dept. is 'n musiekgroep vanuit Lund, Skåne (Swede). Hul klank hou verband met genres soos droompop, indiepop, shoegaze, en tweepop. Resensente vergelyk The Radio Dept. met Pet Shop Boys, My Bloody Valentine en Cocteau Twins. The Radio Dept. skryf op hul webwerf dat hulle beïnvloed word deur onder meer Charles Aznavour, Saint Etienne, Broadcast, Frank Sinatra, Joy Division, Pet Shop Boys, Chet Baker, Fennesz, Nick Drake, Kevin Rowland, Prefab Sprout, Paddy McAloon, Junior Boys, Orange Juice, Kraftwerk, Neu!, Jonathan Richman, The Avalanches, en The Pale Fountains.

The Radio Dept. is in 1995 deur skoolmaats Elin Almered en Johan Duncanson begin. Hulle het die groep vernoem na 'n vulstasie wat in 'n radiohersteldienswinkel omskep is en wat "Radioavdelningen" ("Die Radioafdeling") geheet het. Almered en Duncanson het egter spoedig die musiekgroepidee opsy gesit. Drie jaar later, in 1998, is die groep weer in die lewe geroep toe Duncanson met Martin Larsson begin saamwerk het. In 2001 het Larsson se nooi, Lisa Carlberg, die groep bygetree en die baskitaarposisie ingeneem. Sy is deur Per Blomgren gevolg, wat die tromme behartig het, en later ook deur Daniel Tjader op sintetiese klavier.

Later in 2001 het die groep opnames aan die musiektydskrif "Sonic" gestuur. Hulle het goeie resensies ontvang en is op die gratis CD-monster wat saam met die uitskrif uitgegee word, ingesluit. Labrador Records het die groep op daardie skyf gehoor en gevolglik 'n platekontrak met hulle onderteken. Per Blomgren het die groep voor die vrystelling van die album "Lesser Matters" verlaat, en Lisa Carlberg het ná die vrystelling van "This Past Week" EP in 'n ander rigting gewyk. Volgens die groep se webwerf het hulle besluit om digitale trombane te gebruik en het hulle aangedui dat hulle vir hul tweede album "'n nuwe rigting inslaan... wat nie 'n lid benodig om die baskitaar te speel nie."

Drie van The Radio Dept. se snitte is op Sofia Coppola se rolprent "Marie Antoinette" se klankbaan ingesluit. Hierdie snitte was "Pulling Our Weight" van die "Pulling Our Weight" EP, "I Don't Like It Like This" van die "This Past Week" EP, en "Keen on Boys" van "Lesser Matters" en het aan die groep wyer erkenning besorg.

Vroeg in 2006 is die groep se tweede album, "Pet Grief", vrygestel. Die verwronge ("distored") klank wat kenmerkend van die debuut was, is in hierdie album deur sintetiseerder vervang. Die album is in die res van Europa, insluitende die VK, eers laat in 2006 uitgereik. Weinig musiektoere ter ondersteuning van die album het nie veel aandag aan "Pet Grief" in musiekkringe besorg nie. Resensies was gemeng: NME het die album 7 uit 10 gegradeer, maar ander tydskrifte was nie so positief oor die plaat nie. "Pet Grief" het egter gewild onder 'n groeiende aanhangerbasis, wat regoor die wêreld strek, geraak, danksy die internet. Die album is in die VSA deur Darla en hul VSA-verspreidingsooreenkoms met Labrador beskikbaar.

Die groep het in Mei 2008 'n EP getiteld "Freddie And The Trojan Horse" vrygestel. Dit is deur Matador Records uitgereik en het onder andere die snitte "Freddie And The Trojan Horse", "Closing Scene" en "The Room, Tarzana" bevat. 'n Nuwe LP, "Clinging to a Scheme", sou op 10 September 2008 vrygestel gewees het, maar die plaat het nooit die lig gesien nie.

'n CD-enkelspeler, "David", is op 24 Junie 2009 vrygestel. Dit het vier snitte bevat: "David", "Messy Enough", "David (Rice Twins Remix)" en "The Idle Urban Contemporaries". Die snit "David" is deur Labrador Records vir gratis aflaai beskikbaar gestel.






</doc>
<doc id="35033" url="https://af.wikipedia.org/wiki?curid=35033" title="Apfelstrudel">
Apfelstrudel

Apfelstrudel is 'n tradisionele dis in vele Duitssprekende lande. Die oorsprong van die dis is vanaf Wene, Oostenryk, en dit is een van vele Weense pasteigeregte (Duits: "Strudel").

Die dis is waarskynlik gebaseer op die Turkse baklava. Alhoewel min inligting daaroor bestaan, het die tipe dis moontlik na Wene gekom tydens die belëering van Hongarye deur die Turke in die 16de en 17de eeue. Dit is in Wene geniet tydens die Oostenryks-Hongaarse Koninkryk in die laat 19de eeu.

Apfelstrudel word voorberei deur 'n vulsel gemaak van hoofsaaklik appel, kaneel en rosyne binne 'n uitgerolde deeglaag toe te vou en te bak. Die pastei word buite Oostenryk soms saam met vanieljesous of geklopte room bedien.

Alhoewel baie Afrikaanssprekendes na Apfelstrudel verwys as appeltert, is appelpastei, appelgebak of appelrol dalk 'n beter beskrywende naam om dit te onderskei van die appelterte wat in meeste Suid-Afrikaanse voedselwinkels beskikbaar is.


</doc>
<doc id="35037" url="https://af.wikipedia.org/wiki?curid=35037" title="Pleknaamsveranderinge in Mauritanië">
Pleknaamsveranderinge in Mauritanië

Hier volg 'n lys van plekke in Mauritanië waarvan die name verander is:



</doc>
<doc id="35042" url="https://af.wikipedia.org/wiki?curid=35042" title="Trem">
Trem

'n Trem (Engels: "tramway, tram"; Nederlands: "tram") is 'n openbare mensevervoerstelsel op spore wat gewoonlik deur elektriese motore aangedryf word. Die elektriese motore verkry hul krag uit oorhoofse kabels. Gewoonlik ry 'n trem op spesiale spore wat op die openbare pad lê, sodat die trem tussen die ander verkeer beweeg. In dié geval word 'n trem met rigtingsaanwysers en remligte toegerus.

Die eerste tremstelsel is op 26 November 1832 in Manhattan/ New York geopen en was deur perde getrek. Die spoorstawe was 15 cm hoog en 'n groot belemmering vir ander verkeer. Die perdetrem het eers in ander stede gewild geraak nadat Alphonse Loubat in 1852 die groefspoor ontwikkel het, waardeur die spore gelyk met die oppervlak van die straat gelê kon word. Daarna het die eerste stoomtrems gevolg.

Die perdetrems wat tussen 1850 en 1860 verskyn het, is spoedig vervang deur stoom- en elektriese trems, wat na die Eerste Wêreldoorlog weer sterk mededinging ondervind het van die motorbus. Die eerste trems is vir goederevervoer gebruik en is deur perde getrek. 

Die eerste perdetrem vir passasiersvervoer is in 1855 tussen Sèvres en Versailles in Frankryk in gebruik geneem, en daarna is tremdienste vir passasiers ook in ander lande ingestel. Hoewel stoomkrag 'n groot rol in die ontwikkeling van die trem gespeel het, is eksperimentele elektriese trems reeds in 1880 gebruik. 

Teen die einde van die 19e eeu het die kleiner tremondernemings saamgesmelt ten einde gesamentlik die voordele van die oorhoofse elektriese kabels te benut. Die trems self is ook verbeter en vergroot en die klein vierwieltrem is vervang deur modelle met 2 groot agtwielwaens. 

Die eerste elektriese tremstelsel ter wêreld is op 16 Mei 1881 in Berlyn geopen. Werner von Siemens het die eerste waens ontwikkel. Die waens was 4,3 m lank en het op 'n roete van 2,5 km gery. Die topsnelheid van die trem was 20 km/h. Die eerste elektriese tremdiens in Kaapstad word in 1896 ingestel, tussen Adderleystraat en Mowbray. Na die Tweede Wêreldoorlog was die tremstelsel nie meer so gewild in Europa nie. Baie stede het die tremroetes deur 'n busvervoerstelsel vervang. Maar onlangs beleef die trem in Europa weer 'n renaissance.

Na die Eerste Wêreldoorlog het die ekonomiese depressie en die groei van die motornywerheid die trembedryf geknou. Die motorbus het teen die dertigerjare die trem in 'n aantal lande heeltemal vervang, maar in Duitsland, die Skandinawiese lande, Switserland, Oostenryk en die Oos-Europese lande het die trem nog in gebruik gebly. In Suid-Afrika is die eerste elektriese tremdiens in 1896 tussen Kaapstad en Mowbray ingestel. 

Die jaar daarna is 'n tremdiens in Port Elizabeth ingestel, en teen die einde van die 19e eeu ook in Oos-Londen, Kimberley, Durban, Johannesburg en Pretoria. Die motorbus het die trem egter hier ook verdring en teen 1935 was daar 50 in Kaapstad in gebruik. Na die Tweede Wêreldoorlog is dieselbusse op groot skaal in gebruik geneem.



</doc>
<doc id="35043" url="https://af.wikipedia.org/wiki?curid=35043" title="Werner von Siemens">
Werner von Siemens

Ernst Werner von Siemens (* 13 Desember 1816 in Lenthe (Duitsland), † 6 Desember 1892 in Berlyn) was 'n Duitse uitvinder en nyweraar.

Siemens het tot die uitvinding en ontwikkeling van elektriese motore bygedra en het ook die elektriese wetenskap help vervolmaak. Die eenheid siemens vir elektriese geleidingsvermoë is na hom vernoem.




</doc>
<doc id="35044" url="https://af.wikipedia.org/wiki?curid=35044" title="Edik van Potsdam">
Edik van Potsdam

Die Edik van Potsdam was 'n edik van verdraagsaamheid wat op 8 November 1685 (29 Oktober volgens die Juliaanse kalender) deur die Groot Keurvors Frederik Willem van Brandenburg uitgereik is. Die keurvors – wat in teenstelling met die Evangelies-Lutherse bevolking van Brandenburg die Calvinistiese geloof aangehang het – het aan sy Franse geloofsgenote (Hugenote), wat in hul tuisland vanweë hul geloof aan vervolging blootgestel was, 'n veilige hawe in Brandenburg aangebied. Die vlugtelinge het groot voorregte geniet soos die vrystelling van belasting en doeanes, subsidies vir die stigting van sakeondernemings en staatssalarisse vir hul predikante.

Die geskiedkundige agtergrond van die edik was die vervolging van Hugenote in Frankryk wat ná die herroeping van die Edik van Nantes op 16 Oktober 1685 weer teen die Franse Calviniste opgevlam het. Die Franse koning Lodewyk XIV het op hierdie dag die Edik van Fontainebleau onderteken. Die Edik van Potsdam het danksy die medewerking van die teoloog Jacques Abbadie tot stand gekom.

Sowat 20 000 mense het die Brandenburgse aanbod aanvaar en hulle in die keurvorstedom gevestig. Hul immigrasie het 'n beduidende bydrae tot die ekonomiese herlewing van Brandenburg gelewer wat nog steeds onder die uitwerkings van die Dertigjarige Oorlog gebuk gegaan het. Danksy die Franse Hugenote, wat hulle veral in Berlyn gevestig het, het die bevolking met 'n derde toegeneem.

Net soos in die geval van die Oostenrykse Jode, wat in 1674 uit hul tuisland vedryf is en 'n nuwe heenkome in Brandenburg gevind het, het keurvors Frederik Willem ook die immigrasie van Franse geloofsvlugtelinge in die hoop op 'n ekonomiese opswaai bevorder. Die Hugenote se aankoms het vir Brandenburg inderdaad 'n ekonomiese en geestelike bloeitydperk ingelui. Reeds in 1689 is die Franse Gimnasium in Berlyn geopen wat aan immigrante en inheemse skoliere 'n tot dusver ongekende vlak van opvoeding en opleiding gebied het. Berlyn het daarnaas tot 'n beduidende literêre sentrum in Pruise en self oor sy grense heen ontwikkel.

'n Reliëf by die Geneefse Reformasiemonument herdenk Frederik Willem se inisiatief en die vestiging van Hugenote-vlugtelinge in Brandenburg.




</doc>
<doc id="35045" url="https://af.wikipedia.org/wiki?curid=35045" title="Siemens (eenheid)">
Siemens (eenheid)

Die siemens (simbool S) is die SI-eenheid vir die elektriese geleidingsvermoë en kom ooreen met formula_1.

Die siemens is die omgekeerde van die ohm: formula_2.

I = stroomsterkte
R = weerstand
U = spanningsverskil

Omdat die siemens die teenoorgestelde van die weerstandseenheid ohm is, word dit deur elektrotegnici ook "mho" genoem, en word as 'n omgedraaide hoofletter omega geskryf: formula_3.

'n Weerstand van 1 ohm het 'n geleidingsvermoë van 1 siemens.

Die eenheid siemens is na die Duitse uitvinder Werner von Siemens vernoem



</doc>
<doc id="35050" url="https://af.wikipedia.org/wiki?curid=35050" title="Bangui">
Bangui

Bangui (Frans: [bɑ̃ɡi]; Sango: "Bangî") is die hoofstad en grootste stad van die Sentraal-Afrikaanse Republiek (SAR) en dien as politieke, ekonomiese en kulturele sentrum van dié land. Dit beslaan 'n oppervlakte van 67 km² en het 'n bevolking van 734 350 in 2012 gehad. Die stad is net noordwes van die grens tot die Demokratiese Republiek van die Kongo langs die Ubangirivier geleë.



</doc>
<doc id="35054" url="https://af.wikipedia.org/wiki?curid=35054" title="Bathurst">
Bathurst

Bathurst kan verwys na:






</doc>
<doc id="35061" url="https://af.wikipedia.org/wiki?curid=35061" title="Harrisburg">
Harrisburg

Harrisburg (Deitsch: "Harrisbarrig") is die hoofstad en tiende grootste stad van die deelstaat van Pennsilvanië. Dit is geleë aan die oostelike kant van die Susquehanna Rivier. Dit het 'n bevolking van sowat 47 196 mense.

Harrisburg is genoem na John Harris, wat 'n Engelse handelaar was.


</doc>
<doc id="35064" url="https://af.wikipedia.org/wiki?curid=35064" title="Woodside Petroleum">
Woodside Petroleum

Woodside Petroleum Limited is 'n ru-olie-eksplorasie- en ontginningsmaatskappy. Dit is 'n openbare maatstkappy wat op die Australiese Aandelebeurs genoteer is met sy hoofkantoor in Perth, Wes-Australië.

Woodside is in 1954 gestig met die naam Woodside (Lakes Entrance) Oil Co NL. Die maatskappy is vernoem na die dorp Woodside in Victoria in Australië wat naby aan die gebied is waar die maatskappy aanvanklik sy soektog vir olie van stapel laat stuur het.

Woodside se soektog na olie op land en in die see langs Victoria het tien jaar lank onsuksesvol voortgeduur. In 1963 is eksplorasieregte aan die maatskappy toegeken vir 'n groot deel van die see noordwes van Australië in 'n gebied wat bekend staan as die "North West Shelf". Boorgate in die gebied het gelei tot die ontdekking van groot olie- en gasfondse insluitende by Scott Reef (nou bekend as Torosa), North Rankin en Angel in 1971 en Goodwyn in 1972.

Woodside is een van Australië se grootste maatskappye. Die maatskappy het tans meer as 3000 mense in hul diens in verskeie wêrelddele. Die maatskappy het 'n markkapitalisasie van AUD 30 Miljard en hul reserwes met ingang Desember 2006 het 1,58 miljard olie-ekwivalente vate beslaan. Shell Australië het 'n 34% aandeelhouding in Woodside.

Binne Australië bedryf Woodside die "North West Shelf Venture" wat bestaan uit 'n aantal gas en gas-kondensaat velde ter see insluitende Goodwyn en North Rankin. Gas word ontgin en deur 'n pyplyn na Karratha gelei waar dit verwerk word vir Australiese en uitvoermarkte. Die maatskappy het ook die Legendre olieveld buite Karratha bedryf maar het al sy belange daarin aan Exxonmobil verkoop. Woodside is tans die hoofaandeelhouer en bedryfsmaatskappy van die Enfield olieveld in die see langs die kus van Exmouth in Wes-Australië, die Laminaria-Corallina olieveld in die see langs die kus van Noord-Australië en die Thylacine en Geographe gasvelde in die see langs die kus van Victoria in Suid-Australië.

Eksplorasie en ontwikkelings duur ook voort in 'n aantal streke buite Australië insluitend die Golf van Meksiko in die V.S.A.

Woodside het in September 2007 aangekondig dat hulle hul belang in die Chinguetti olieveld in see langs Mauritanië aan Petronas gaan verkoop.

In Februarie 2006, het die Mauritaniese regering onder leiding van Ely Ould Mohamed Vall die wysigings in die oliekontrak wat deur die voormalige outoritêre leier, Maaouya Ould Sid'Ahmed Taya met Woodside Petroleum gesluit is. In 2004 het Woodside ingestem om VS$ 600 miljoen te belê in die ontwikkeling van Mauritanië se Chinguetti aflandige projek. Die omstrede wysigings, wat volgens die Mauritaniese owerhede geteken is "buite die wetlike raamwerk van normale praktyk, tot groot nadeel van ons land", sal Mauritanië soveel as $200 miljoen per jaar kos alvorens "BBC News". Die Australiese Federale Polisie het Woodside in Junie 2006 ondersoek weens aantygings van omkopery en korrupsie in Mauritanië volgens die Sydney Morning Herald. Die AFP het bevind dat die maatskappy onskuldig was aan enige wandade in Mei 2008.

Woodside Petroleum probeer tans om antieke rotstekeninge uit die Burrup skiereiland in Wes-Australië te laat verskuif om toegang te verkry tot 'n natuurlike gasreserwe daar.

Wes-Australië es Burrup skiereiland het die wêreld se grootste gebied met rotstekeninge en bevat rotstekeninge van wêreldwye belang wat moontlik terugdateer tot sowat 30 000 jaar gelede, en sluit ook een van die eerste afbeeldings van die menslike gesig in die geskiedenis.

Daar is beweer dat die intense beïnvloeding deur Woodside Petroleum bygedra het tot die besluit van die Australiese kabinet om nie die verhandeling van emissies in Augustus 2000 goed te keur nie.



</doc>
<doc id="35065" url="https://af.wikipedia.org/wiki?curid=35065" title="Els">
Els

Els kan verwys na:



</doc>
<doc id="35071" url="https://af.wikipedia.org/wiki?curid=35071" title="Alexander Kielland">
Alexander Kielland

Alexander Lange Kielland (* 18 Februarie 1849 in Stavanger, † 6 April 1906 in Bergen) was 'n Noorse skrywer. Kielland word beskou as een van "die groot vier" Noorse skrywers (die ander drie is Henrik Ibsen, Jonas Lie, en Bjørnstjerne Bjørnson). 

Hy was ook burgemeester van Stavanger gewees.


</doc>
<doc id="35072" url="https://af.wikipedia.org/wiki?curid=35072" title="Wynbou in Duitsland">
Wynbou in Duitsland

Duitsland behoort tot die belangrikste wynboulande, alhoewel dit met 'n totale oppervlakte van sowat 100 000 hektaar se wingerde by die kleiner wynprodusente gereken word. Die Duitse wynboubedryf met sy sowat 80 000 wynboere produseer jaarliks 9 miljoen hektoliter wyn vir die plaaslike en uitvoermarkte soos die Verenigde Koninkryk, die Verenigde State en Nederland.

Kenmerkend is die groot aantal wingerdsoorte wat 'n verskeidenheid wyne oplewer, waarvan 63 persent wit- en 37 persent rooiwyn. Riesling is die bekendste Duitse wyn – die edele witwyn word dikwels met die Duitse wynkultuur vereenselwig en beslaan 21 persent van die wingerdoppervlakte. Ander bekende druiwesoorte sluit Müller-Thurgau, Kerner (of Silvaner), Spätburgunder en Dornfelder (of Regent) in. Daar is altesaam meer as 140 druiwesoorte.

Die grootste en bekendste Duitse wynbougebiede is Rynhesse, Palts en Baden. Daarnaas word beduidende hoeveelhede wyn ook in streke soos Ahr, Franke, die Hessiese Bergstraat ("Hessische Bergstraße"), die Middelryn, Mosel-Saar-Ruwer, Nahe, Rheingau, Saale-Unstrut, Sakse en Württemberg verbou.

Die koel klimaat met sy gematigde temperature en groot hoeveelhede sonstraling lewer saam met die mineraliese grond oorwegend prikkelende, vrugtige witwyne met 'n vars suur op. Die wye spektrum rooiwyne, met Spätburgunder as belangrikste soort, strek van droog tot edelsoet.

Duitse wyne word in vier kategorieë geklassifiseer waarby ook die gewes, wynboustreek en ligging van wingerde aangedui word: "Prädikatswein", ("eersterangse gehaltewyn"), "Qualitätswein mit Anbaugebiet" ("Q.b.A.", "gehaltewyn uit 'n bepaalde wynboustreek"), "Landwein" ("landwyn") en "Tafelwein" ("tafelwyn"). "Prädikatsweine" word verder verdeel in "Kabinett", "Spätlese", "Auslese", "Beerenauslese", "Trockenbeerenauslese" en "Eiswein" ("yswyn").

Die Kelte in Gallië en Germanië het al hul eie wyn verbou, alhoewel hulle ook groot hoeveelhede wyn uit die Middellandse Seegebied ingevoer het. Toe die Romeine Gallië in 50 v.C. verower en by hul ryk ingelyf het, was die tegnologie van wingerd- en wynbou daar al hoogs ontwikkeld. Dit is vervolgens ook in die Germaanse gebiede oos van die Ryn ingevoer – dit was immers makliker om die groot hoeveelhede wyn, wat in die Romeins verowerde gebiede van Germanië gedrink is, plaaslik te verbou as om hulle in amfore oor die Alpe te vervoer.

Argeologiese opgrawings in die gebied van Xanten het die bewys gelewer dat wyn destyds selfs in die Nederrynstreek verbou is, terwyl Probus, wat ook as die "Romeinse wynkeiser" bekend gestaan het, ook wynbou-aktiwiteite langs die Ryn se linkeroewer, in Baden-Württemberg en in die Palts bevorder het. Die Germaanse wyne het al duidelik van hul Romeinse eweknieë verskil – hulle was ligter en ook deur 'n groter verskeidenheid smake en aromas gekenmerk. Eers in die tydperk van die groot volksverhuisings sowat 300 jaar later het die wynbou in Germanië agteruit gegaan en in baie gebiede selfs in vergetelheid geraak.

Eers Karel die Grote het die wynboubedryf nuwe lewe ingeblaas. Terwyl die wingerdoppervlakte beduidend uitgebrei is, het die kloosters die tegnologie van wynbou stelselmatig ontwikkel en sodoende 'n nuwe bloeityd vir wynbou in Duitsland ingelui. Die klooster Eberbach in die Rheingaustreek was die grootste Middeleeuse wynplaas in die land wat naas 300 hektaar se wynberge en 200 filiale ook oor drie wynvervoerskepe en 'n groot wynvat met 'n kapasiteit van 71 000 liter beskik het..

Ná die opsplitsing van die Frankiese Ryk het die wynboubedryf tydens die heerskappy van die Ottoniese dinastie ook na Sentraal-Duitsland uitgebrei. Die totale wingerdoppervlakte van Duitlands het destyds met meer as 300 000 hektaar sy grootste uitbreiding ooit beleef en was ongeveer drie keer so groot soos vandag.

In die vroeë moderne tydperk het die handelsaktiwiteite van die Hanseverbond die invoer van wyne uit suidelike lande bevorder, tog het die verwoestings van die Dertigjarige Oorlog tussen 1618 en 1648 tot 'n grootskaalse agteruitgang van die wynboubedryf gelei. In talle voormalige wynbougebiede soos Beiere, Noord-, Oos- en Sentraal-Duitsland het die bedryf volledig tot stilstand gekom. Herhaalde misoeste, taai mededinging van ander dranke soos bier en hoë belastings en ander heffings het die totale wingerdoppervlakte steeds verder laat krimp.

Met Napoleon Bonaparte se verowering van die Duitse gebiede wes van Ryn en sy beleid van sekularisasie is wingerde in besit van die kerk geprivatiseer, en die nuwe eienaars het hulle veral op die verbouing van druiwe vir gehaltewyn toegespits. Wyne uit die Ryn- en Moselgebied het steeds meer gewild geraak en is ook na die buiteland – onder meer Engeland, Boheme en Rusland – uitgevoer. Duitse witwyne het boaan die destydse pryslyste en wynkaarte gepruik.

Maar toe die Noord-Amerikaanse druifluis omstreeks 1860 na die Europese wingerde oorgewaai het, is die hele bedryf bedreig. Net danksy die moderne wynwetenskap is 'n oplossing gevind: Noord-Amerikaanse wingerdwortels, wat teen die druifluis bestand was, is ingespan om gesonde wingerde te kweek. Teen die laat 19de eeu is die samewerking tussen wynwetenskaplikes en wynboere versterk, en danksy moderne navorsingmetodes het wynbou en wynkelders 'n dinamiese groei getoon.

Tot vandag toe blink Duitse wynboere met ligte en filigrane wynsoorte uit wat vanweë die plaaslike klimatiese besonderhede en grond op internasionale vlak ongeëwenaar is, en Duitse wynwetenskaplikes en wynbouingenieurs is orals ter wêreld by die ontwikkeling van plaaslike wynboubedrywe betrokke.


</doc>
<doc id="35073" url="https://af.wikipedia.org/wiki?curid=35073" title="SV Alemannia Waldalgesheim">
SV Alemannia Waldalgesheim

SV Alemannia Waldalgesheim is 'n sportklub uit Waldalgesheim in die deelstaat Rynland-Palts in Duitsland, veral bekend vir sy sokkerafdeling. Benewens sokker het die klub onder meer afdelings vir tennis en basketbal.

Die klub is in 1910 gestig as "Sportverein Alemannia Waldalgesheim" en het teen 1930 sy eie sokkerveld besit. Die klub het sy senior span se bedrywighede tydelik gestaak gedurende die Tweede Wêreldoorlog en slegs met sy jeugspan voortgegaan. Na die oorlog is die klub in 1946 herstig as "SV Waldalgesheim" en in 1950 het die span weer die tradisionele naam teruggeneem.

Die span se grootste prestasie was om die Oberliga te haal in 2008.



</doc>
<doc id="35076" url="https://af.wikipedia.org/wiki?curid=35076" title="Vlieg-in vlieg-uit">
Vlieg-in vlieg-uit

Vlieg-in vlieg-uit is 'n werksmetode wat dikwels gebruik word vir mense wat in afgeleë gebiede werk.

Eerder as om die werknemer en sy gesin na 'n dorp naby die werksplek te laat trek, word die werknemer na die werksplek gevlieg waar hulle vir 'n aantal dae werk waarna hulle dan weer teruggevlieg word na hulle tuisdorpe vir 'n aantal rusdae.

Vlieg-in vlieg-uit is baie algemeen in die mynwese, aangesien myne dikwels in afgeleë gebiede, ver weg van dorpe is.

Gewoonlik behels 'n werk met 'n vlieg-in vlieg-uit skedule die werk van lang skofte (bv. 12 ure 'n dag) vir 'n aantal aaneenlopende dae met al die af dae wat dan by die huis deurgebring word eerder as by 'n werksplek. Die voordele hiervan is dat die werknemer se tyd hoofsaaklik deur werk, slaap en eet in beslag geneem word dat daar min behoefte is aan vermaaklikheid by die werksplek.

Gewoonlik word daar dan ook gebruik gemaak van tydelike geboue vir verblyf aangesien die maatskappy nie 'n langtermyn verbintenis met die werksplek het nie (d.w.s. as die minerale onttrek is word die myn gesluit).

Werknemers verkies dikwels die vlieg-in vlieg-uit reëlings aangesien hulle gesinne traag is om na klein afgeleë dorpe te trek vanweë die beperkte werksgeleenthede vir die werknemer se gade, beperkte keuses ten opsigte van onderwys en swak vermaaklikheidsgeleenthede.

Werkgewers verkies 'n vlieg-in vlieg-uit reëling wanneer die koste van die vestiging van fasiliteite van bevredigende gehalte om gesinne aan te spoor om plaaslik te vertoef die koste van die basiese fasiliteite vir 'n vlieg-in vlieg-uit gemeenskap en die vliegkostes oorskry.

Die teendeel hiervan is dat 'n vlieg-in vlieg-uit werksooreenkoms baie druk op die verhoudings in 'n gesin kan plaas en smoor dit ook landelike ontwikkeling in die kiem.



</doc>
<doc id="35089" url="https://af.wikipedia.org/wiki?curid=35089" title="Swanrivier">
Swanrivier

Die Swanrivier (Engels: "Swan River") mond loop deur die stad Perth in die suidweste van Wes-Australië. Die stroomaf dele van die rivier is relatief wyd en diep, met min vernouings, terwyl die stroomop gedeeltes gewoonlik nou en vlak is.

Die Swanrivier dreineer die opvanggebiede van die Avon- en Swan kusvlaktes, wat 'n totale oppervlak van ongeveer 121 000 km beslaan. Die Avonrivier dra die meeste by tot die varswater vloei van die rivier. Die klimaat van die opvanggebied is Mediterreens, met gematigde nat winters, warm droë somers en die gepaardgaande hoogs seisoenale reënval en vloeipatrone. 

Die Avonrivier ontspring naby Yealering, sowat 100km suidoos vanaf Perth: dit kronkel dan noord-noordwes na Toodyay ongeveer 90km noordoos vanaf Perth en draai dan suidwes: in die Walyunga Nasionale Park by die sameloop van die Woorooloo Brook, word dit die Swanrivier.

Die Canningrivier ontspring nie ver van North Bannister, sowat 100km suidoos vanaf Perth, af nie en sluit by die Swanrivier aan by Applecross, waar die twee riviere dan saam uitloop in die mondingsmeer by "Melville Water". Die Swan- en Canning-riviere is soutwater getyriviere. Die mondingsmeer by "Melville Water" is ideaal vir bykans enige vorm van seilvaart. Blackwall Reach is nouer en dieper waar die rivier deur Fremantle Hawe in die see uitloop.

Die Noongar het geglo dat die Darling Eskarp die liggaam van 'n Wagyl verteenwoordig - 'n slangagtige wese vanuit die Droomtyd wat oor die land gekronkel het om die riviere, waterweë en mere te vorm. Daar is geglo dat die Waugal die Swanrivier geskep het.

Terwyl die Swanrivier nêrens opgedam word nie, is twee van sy sytakke - die Helenarivier en die Canningrivier opgedam vir watervoorsiening naby Mundaring Weir en Canning Dam.

Die meer by die mond is onderworpe aan die getye met 'n maksimum styging van ongeveer een meter. Die watervlakke word egter ook beïnvloed deur veranderinge in die barometerdruk.

In die eerste dae met die eerste Europese nedersettings langs die Swanrivier, is die rivier gebruik as die hoofroete vir vervoer tussen Perth en Fremantle. Dit het voortgeduur tot en met die vestiging van 'n spoorlynstelsel tussen Fremantle en Guildford via Perth. Die hoof veerbootterminaal in Perth is by die kaai te Barrack straat. Die munisipale veerboot maak gereelde ritte op die Swanrivier tussen Barrack straat en Mends straat tussen 6:50 vm en 7:15 nm en daar is ook ritte na en van Freemantle, Rottnest-eiland en South Perth.

Die rivier was die Swarte Swaene-Revier genoem deur die Hollandse ontdekkingsreisiger, Willem de Vlamingh in 1697 , na die bekende swart swaan wat in die gebied voorkom. Vlamingh het met 'n klein geselskap met die rivier opgeseil tot om en by Heirisson-eiland. 'n Franse ontdekkingsreis onder leiding van Nicholas Baudin het ook in 1801 met die rivier langs opgevaar.

Die aanvanklike bedoeling van Goewerneur Stirling was om die waterweg opstroom van Heirisson-eiland 'Swan River' te doop. Die res van die rivier insluitende "Perth Water" het hy as 'n meer beskou en het daarna verwys as "Melville Water".

Byna onmiddellik na Perth gestig is, is 'n stelselmatige poging aangewend om die loop van die rivier te verander. Dit is gedoen om verskeie redes:

Dele van die rivier se bodem is uitgegrawe en die materiaal is op die moddervlaktes gestort om die aangrense land te verhoog. 'n Buitengewoon nat winter in 1862 het groot vloede tot gevolg gehad, deels vererger deur die omvang van grondherwinning om die rivier.

Die rivier is voorheen gebruik om alle soorte afval in te stort. Selfs diep in die sewentigerjare het verskeie plaaslike owerhede stortingsterreine op die moddervlaktes reg langs die rivier bedryf. Swaar nywerhede het ook bygedra tot die stort van afval in die rivier wat wolverwerkingsaanlegte in Fremantle tot kunsmisfabrieke en gieterye in die Bayswater-Bassendean gebied ingesluit het. Herwinningswerk word steeds gedoen in hierdie gebiede om die gifstowwe te verwyder wat in die water in geloog word.

Tydens somermaande is daar ook probleme met algegroei wat vis doodmaak en veroorsaak word deur die voedingryke aflope van landboubedrywighede asook die gebruik van kunsmis in die opvangsgebied. Riool en chemikalië wat per abuis in die rivier in afloop het ook veroorsaak dat dele van die rivier nie meer toeganklik is vir mense nie. Die rivier is tans in 'n relatiewe goeie toestand gegewe die voortdurende bedreigings tot sy ekologie.

Perth Water langs die rivier is 'n gewilde plek waar mense die jaarlikse vuurwerkvertoning op Australia Day waarneem, met meer as 400 000 mense wat op die oewer en op bote op die rivier saamdrom om die skouspel gade te slaan.



</doc>
<doc id="35100" url="https://af.wikipedia.org/wiki?curid=35100" title="Nieuw-Holland">
Nieuw-Holland

Nieuw-Holland is die geskiedkundige name vir die eilandkontinent van Australië wat deur die Hollanders ontdek is. Die naam is vir die eerste keer gebruik in 1644 deur Abel Tasman en sou nog lank daarna gebruik word. Op verskeie 19 eeuse kaarte is die naam gebruik om die onverkende weste van Australië aan te dui terwyl die Britte reeds nedersettings in die ooste van Australië gevestig het naamlik die state Nieu-Suid-Wallis, Tasmanië, Queensland en Victoria. Later sou Suid-Australië hier bygevoeg word. Toe die Franse dreig om die "Nouvelle Hollande" soos dit in Frans bekend gestaan het te koloniseer, het die Britte ook begin belangstel in die weste van Australië en het hulle dit dan ook gekoloniseer.

William Dampier het die naam in sy skrywe oor sy reis na die gebied gebruik.

In 1804 het Matthew Flinders aanbeveel dat die naam "Australië" eerder gebruik word in plaas van "New Holland" maar die naam het eers in 1824 amptelike erkenning in die Verenigde Koninkryk verkry. Die naam is in Nederland tot so laat as die einde van die 19 eeu nog gebruik; tans is die naam nie meer in gebruik nie.


</doc>
<doc id="35106" url="https://af.wikipedia.org/wiki?curid=35106" title="Giurtelecu Şimleului">
Giurtelecu Şimleului

Giurtelecu Şimleului (Hongaars:"Somlyógyőrtelek", Duits:"Wüst Görgen") is 'n dorp in Roemenië. Dit is in die noordweste van die land en dit lê aan die oewer van die Crasnarivier. 



</doc>
<doc id="35107" url="https://af.wikipedia.org/wiki?curid=35107" title="Willem de Vlamingh">
Willem de Vlamingh

Willem de Vlamingh (28 November 1640, Oost-Vlieland – 1698 of later) was 'n Nederlandse ontdekkingsreisiger, gebore in Oost-Vlieland, wat die weskus van Australië tussen 28 Desember 1696 en 21 Februarie 1696 verken het.

In Mei van 1696 het hy met 'n fregat, "de Geelvinck", vanaf Texel uitgevaar, vergésel deur die hoeker "Nijptangh" en die galjoot "'t Weseltje". Hy is uitgestuur met die doel om 'n soektog na die vermiste skip van die Verenigde Oos-Indiese Kompanjie, "De Ridderschap", wat op 11 Julie 1693 uit Holland na Batavia vertrek het met 325 man aan boord. Vroeg in 1694 het die De Ridderschap die Kaap die Goeie Hoop aangedoen, waarna dit spoorloos verdwyn het. De Vlamingh kon egter nie die skip opspoor nie.

De Vlamingh het ook uitgebreide instruksies ontvang waarin Tristan da Cunha ook genoem is. Hy moes ondersoek instel om vas te stel of dit 'n geskikte vasmeerplek sou wees om aan land te gaan. Hy het ook opdrag ontvang om die eiland en omliggende eilande te karteer. Die gevolg van sy ondersoek was dat die VOC besluit het dat Tristan da Cunha nie 'n geskikte verversingstasie op die roete na die Ooste sou wees nie.

Daarna het die ekspedisie onder bevel van De Vlaming verder gevaar om die weskus van Australië te ondersoek, wat hulle op 29 Desember bereik het. Hy ontdek die Swanrivier, karteer die omtrek van Rottnest-eiland (de Vlamingh het verskeie Quokkas daar gesien en gedink hulle is groot rotte, vandaar die naam) en die kus tot by die huidige baai van Exmouth. Willem de Vlamingh het ook Dirk Hartog-eiland herbesoek. De Vlamingh se bevindinge het daartoe gelei dat die Verenigde Oos-Indiese Kompanjie verdere verkenning van Australië gestaak het. Die land het volgens hom min rykdomme gehad en was ook ontoeganklik.

In 2006 is die oorspronklike kaarte weer teruggevind by die National Library of Australia.



</doc>
<doc id="35110" url="https://af.wikipedia.org/wiki?curid=35110" title="Rottnest-eiland">
Rottnest-eiland

Rottnest-eiland is sowat 18 km vanaf die kus van Wes-Australië naby Fremantle geleë. Dit word Wadjemup genoem deur die Noongar-stam, wat "plek oor die water" beteken. Die eiland is 11 kilometer lank en 4,5 kilometer op sy breedste punt met 'n totale oppervlakte van 19 km. Dit word as 'n Klas A natuurreservaat geklassifiseer en word deur die Rottnest-eiland owerheid bestuur. Geen private grondbesit op die eiland word toegelaat nie.

In Wes-Australië word daar dikwels in die omgangstaal na die eiland as "Rotto" of "Rottnest" verwys. Die eiland is vir meer as 50 jaar lank reeds 'n gewilde vakansiebestemming.

Rottnest-eiland is deur Australiese inboorlinge vir sowat 30 000 jaar gelede al bewoon totdat die stygende seevlakke ongeveer 7 000 jaar gelede die eiland van die kontinent afgesny het. Die eiland vorm deel van die Noongar-stam se mitologie as Wadjemup. Prehistoriese artikels van tussen 6 500 tot 30 000 jaar gelede wat deur die inboorlinge gemaak is, is hier gevind.

Daar was geen inwoners op die eiland toe Europese ontdekkingsreise in die 17 eeu daar aangeland het nie en die Australiese inboorlinge het nie bote gehad wat die see kon oorsteek nie, dus word daar vermoed dat die eiland vir duisende jare lank onbewoon was.

Die eiland is deur verskeie Hollandse seevaarders waargeneem vanaf 1610, insluitende Frederick de Houtman in 1619 en die drie skepe "Wakende Boey", "Elburg" en "Emeloort" in 1658.

Die Engelse skeepskaptein, John Daniel, het die eiland op sy kaart aangeteken en dit "Maiden's Isle" genoem. Dié naam het egter in onbruik verval.

Die eiland het die naam "Rottenest" gekry deur die vlootkaptein Willem de Vlamingh op 29 Desember 1696. De Vlamingh het die inheemse buideldier, die quokka, misken as groot rotte.

Ander ontdekkingsreisigers wat die eiland aangedoen het, het lede van Nicholas Baudin se ekspedisie in die skepe die "Naturaliste" en die "Geographe" in 1801 ingesluit en dié van Phillip Parker King in 1822 en Kaptein James Stirling in 1827. Hulle het verslag gedoen dat die groot dele van die eiland digbebos was, wat nie vandag die geval is nie.

In 1830, kort na die vestiging van die Britse Swanrivier kolonie by die nabygeleë Fremantle, het Robert Thomson saam met sy vrou en sewe kinders hom op die eiland gevestig. Thomson het weiding vir sy vee wes van Herschel Lake ontwikkel en het ook sout ontgin uit verskeie van die soutmere wat hy na die nedersetting op die kontinent uitgevoer het. Sout was in die jare voor die ontwikkeling van bevriesing 'n belangrike handelsmiddel gewees. Die hoof nedersetting te Thomson Baai is dan ook na hom vernoem.

Tien inboorlinge is in Augustus van 1838 as gevangenes na Rottnest-eiland gestuur. Die Koloniale Sekretaris het in Junie 1839 aangekondig dat die eiland 'n strafkolonie sou word vir die Australiese inboorlinge en tussen 1838 en 1931, buiten vir die tydperk tussen 1849 en 1855, is Rottnest gebruik as 'n gevangenis om die plaaslike inboorlinge te onderdruk. Die inboorlingmans is tronk toe gestuur vir oortredings soos die jag van vee, die verbranding van bosse of die opgrawe van groente in wat voorheen hulle eie land was. Daar word beraam dat daar soveel as 369 inboorlinggrafte op die eiland kan wees. Daar is in totaal sowat 3 700 mans en seuns vanuit alle dele van die staat daar gevange gehou.

Rottnest was ook gebruik as 'n krygsgevangenekamp in die Eerste- en Tweede Wêreldoorloë. In WWI is dit hoofsaaklik gebruik vir Duitse en Oostenrykse vreemdelinge voordat dit gesluit is vanweë die swak lewenstoestande daar. Tydens die Tweede Wêreldoorlog is die kamp uitsluitlik gebruik om Italiaanse gevangenes aan te hou. Die kamp is halfpad deur die oorlog gesluit en is die gevangenes na verskeie kampe op die kontinent gestuur.

Daar is ook twee 9,2 duim kanonne tydens die Tweede Wêreldoorlog geïnstalleer naby die middel van die eiland by Oliver Hill met die doel om Fremantle hawe te beskerm. Twee 6 duim kanonne is ook by Bickley Point geïnstalleer. Die ligging van die eiland is gesien as 'n strategies belangrike punt vir die verdediging van die hawe, aangesien vyandelike skepe gebombardeer kon word lank voordat hulle binne trefafstand van die hawe sou kon kom.

'n Ligte spoorlyn is gebou vanaf die kaai by Kingstown Barracks by Thomson Baai om materiaal en ammunisie na die kanonne te vervoer. Nadat die Tweede Wêreldoorlog is die kanonne buite diens gestel en dele van die spoorlyn verwyder. Die kanonne is egter nooit vernietig nie vanweë die hoë koste om daarvan ontslae te raak. In die 1990's is die kanonstellings en spoorlyn grootliks herbou en is vandag 'n gewilde toeriste-aantreklikheid op die eiland.

Rottnest-eiland is 'n natuurreservaat wat goed onderhou word en is baie gewild by skubaduikers (die eiland en sy omliggende riwwe is besaai met skeepswrakke), branderplankryers (daar is verskeie rifbrekers aan die westekant van die eiland by Strickland Baai, Salmon Baai en Stark Baai) en ook hengelaars. 'n Snorkelroete by Parker Point het onderwater plakette wat inligting verskaf oor die ongewone seelewe en omgewings rondom Rottnest. Die eiland is die mees suidelike punt langs die Wes-Australiese kuslyn waar koraal groei. Rottnest is een van die min gebiede in die wêreld waar die quokka aangetref word. Dit is hoofsaaklik omdat daar geen jagdiere uit die katfamilie en ander diere soos jakkalse op die eiland voorkom nie.

Die eiland het geskiedkundige geboue en aangename strande (almal bereikbaar deur die vele fietsroetes; fietse is die eiland se hoof vervoermiddel - private- of huurmotors word nie op die eiland toegelaat nie). Die hoofnedersetting is by Thomson Baai geleë wat na die ooste op Fremantle uitkyk. Ander nedersettings is by Geordie Baai en Longreach geleë.

Rottnest-eiland het baie min permanente inwoners aangesien die meeste van die eiland se werkers nou vanaf die vasteland per veerboot inry. Die fasiliteite op die eiland se krag word voorsien deur 'n hibriede Wind-Diesel stelsel.



</doc>
<doc id="35112" url="https://af.wikipedia.org/wiki?curid=35112" title="Malabo">
Malabo

Malabo is die hoofstad en grootste stad van Ekwatoriaal-Guinee. Die stad was voorheen genoem "Port Clarence" en "Santa Isabel". Die stad het 'n bevolking van 96 000 in 2007 gehad.


</doc>
<doc id="35123" url="https://af.wikipedia.org/wiki?curid=35123" title="Deutsche Bahn">
Deutsche Bahn

Die Deutsche Bahn ook DB ("Duitse Spoorweë") of DB AG is die nasionale spoorwegmaatskappy van Duitsland en die grootste spoorwegmaatskappy van Europa. Die grootste deel van die Duitse spoorwegnet en onder meer ook die sneltrein ICE, wat in 1990 ingevoer is, beheer toe die DB.

Die Duitse spoorwegnet het tans 'n lengte van 33 890 kilometer. Die DB het 290 200 werknemers in diens.


</doc>
<doc id="35124" url="https://af.wikipedia.org/wiki?curid=35124" title="Tempelhof-lughawe">
Tempelhof-lughawe

Die Duitse hoofstad Berlyn se Tempelhof-lughawe (IATA: THF, ICAO: EDDI) in die administratiewe stadsdeel Tempelhof-Schöneberg in die suidelike middestad was een van drie groot plaaslike lughawens en ook een van die eerste moderne lughawens ter wêreld wat vanaf 8 Oktober 1923 gereelde lugdienste gehanteer het. In 1927 was Tempelhof die eerste lughawe ter wêreld wat sy eie moltreinstasie (tans "Platz der Luftbrücke") gekry het. Met meer as 350 000 passasiers was Tempelhof in 2007 die 22ste grootste lughawe in Duitsland.

As een van die bekendste geskiedkundige lughawens ter wêreld – dit was naas Londen se Croydon Airport en Parys se Le Bourget-lughawe een van drie ikoniese lughawens wat in Europa voor die Tweede Wêreldoorlog geopen is en het 'n sentrale rol tydens die Berlynse Lugbrug in 1948 en 1949 gespeel – is Tempelhof op 30 Oktober 2008 om ekonomiese en veiligheidsredes gesluit. Tempelhof was al lank nie meer winsgewend nie, terwyl 'n nuwe internasionale lughawe – Berlyn-Brandenburg Internasionale Lughawe – in die suidooste van Berlyn tans in aanbou is.

Die lughawe is gedurende die Nazi-tydperk tussen 1936 en 1941 na sy huidige voorkoms verander en het destyds sy kenmerkende boogvormige hoofgebou gekry wat oor 'n lengte van 1,2 kilometer strek. Die gebou – tans 'n nasionale monument – was in Tempelhof se bloeitydperk in die 1950's, 1960's en vroeë 1970's in staat om die meeste destydse passasiersvliegtuie te hanteer wat maklik daarin kon parkeer. Passasiers is sodoende teen die weerselemente beskerm. Die hoofgebou word nog steeds onder die twintig grootste geboue ter wêreld gereken en het tot en met sy sluiting die kleinste doeanevrye winkel by enige internasionale lughawe gehuisves.

Die Tempelhof-lughawe is in die suidelike stadsentrum van Berlyn en binne die sogenaamde stadstreinring teen 'n hoogte van 51 meter bo seevlak geleë. Die hoofgebou en die grootste deel van die vliegveld maak deel uit van die stadsbuurt Tempelhof in die administratiewe stadsdistrik Tempelhof-Schöneberg. Die vliegveld strek tot in die stadsbuurt Neukölln van die gelyknamige administratiewe stadsdistrik.

Die lughawe is per pad oor die federale snelweg 100 se afrit nommer 20 en die "Tempelhofer Damm"-seksie van die federale pad 96 bereikbaar. Ander Berlynse strate, wat na die lughawe toe loop, is "Mehring-" en "Columbiadamm" asook "Dudenstraße". Die strate het hul gemeenskaplike eindpunt by die plein "Platz der Luftbrücke" waar die hoofingang tot die lughawe geleë is.

Openbare vervoer na die lughawe is beskikbaar met die moltreinlyn 6 se "Platz der Luftbrücke"-stasie (wat Tempelhof ook met die spoorwegstasie Berlyn-Friedrichstraße verbind) en die buslyne 104 en 248, wat haltes digby die hoofingang het.

Die terrein, waarop die lughawe gebou is – die "Tempelhofer Feld" net buite die destydse stadsgebied van Berlyn – is tot in die 18de eeu as akkerbougrond gebruik. Onder die heerskappy van Frederik Willem I is dit tot 'n militêre paradeplein omgeskep waar alle groot parades van die Pruisiese en later dié van die keiserlike Duitse leër gehou is. Veral die parades ter geleentheid van die keiser se verjaardag het elke jaar 'n groot skare toeskouers gelok. Maar sodra die soldate die veld verlaat het (op Vrydae en veral op naweke) het duisende stadsbewoners na die veld gestroom om daar te ontspan, piekniek te hou en krieket, tennis en sokker te speel. Gedurende die winter was ysskaats en sleevaarte gewilde tydverdrywe.

In 1909 het die Amerikaanse lugvaartpionier Orville Wright hier 'n vliegskou met sy vastevlerkvliegtuig aangebied en 'n aantal rekordvlugte onderneem. 'n Deel van die "Tempelhofer Feld" is later gebruik om die nuwe beplande tuinstad Neu-Tempelhof te bou.

In 1922 was daar planne om van die "Tempelhofer Feld" 'n handelskouterrein te maak, tog het 'n boukundige amptenaar, Leonhard Adler, die Berlynse Magistraat daarvan oortuig dat die terrein liewer vir die bou van 'n nuwe sentrale lughawe gebruik sou word. Met 'n opspraakwekkende vlug en naglanding, waartydens lede van die Magistraat se begrotingskomitee van Leipzig af teruggevlieg het, het Adler daarin geslaag om aanhangers vir sy projek te wen – alhoewel die Magistraatslede 'n besoek aan die nuut opgerigte handelskouterrein in Leipzig afgelê het.

Twee lugvaartondernemings, "Junkers" ('n vervaardiger van vliegtuie en enjins) en "Aero Lloyd", het die koste van 'n voorlopige lughawe in Tempelhof geborg. Aan die noordelike kant van die "Tempelhofer Feld" het 'n klein vliegveld ontstaan waarop tenminste klein, ligte vliegtuie kon land. Naby die Volkspark Hasenheide is twee houtgeboue met 'n oppervlakte van 1 000 vierkante meter en die hoofgebou opgerig.

Op 8 Oktober 1923 het die vliegveld 'n voorlopige konsessie van die "Reichsverkehrministerium" (Ryksvervoerdepartement) gekry. Dr. Adler het op hierdie dag die Magistraat uitgenodig om die voorlopige vliegveld te besigtig en deur middel van statistieke en modelle die bewys gelewer dat Berlyn die nuwe lughawe vir die ontwikkeling van sy vervoerbedryf dringend sou benodig. Met rondvlugte, waaraan Magistraatslede kon deelneem, het Adler daarin geslaag ook die laaste twyfelaars na sy kant te wen. Ongelukkig het 'n vliegramp 'n donker skadu oor die gebeurtenis gegooi: Twee Magistraatslede het hul lewens verloor nadat hul vliegtuig oor die Hasenheide neergestort het.

Op 24 Mei 1924 is die "Berliner Flughafen-Gesellschaft mbH", wat vandag nog steeds bestaan, as beheermaatskappy van die nuwe lughawe met Adler as president-kommissaris gestig. Die maatskappy had die "uitbou en bedryf van die lughawe op die "Tempelhofer Feld" en ander lugvaartgeriewe in Berlyn" ten doel gehad. Aanvanklik het die Magistraat van Berlyn as aandeelhouer gefungeer, maar vanaf 27 September 1924 het ook die Duitse Ryk aandele gehou. In 1925 het die Vrystaat Pruise as derde aandeelhouer in die nuwe lughawe belê.

Die maatskappy het oor voldoende kapitaal beskik om onmiddellik met die uitbreiding van die lughawe te begin. 'n Bouperseel met 'n oppervlakte van sowat 1,5 miljoen vierkante meter is in die sentrum van die "Tempelhofer Feld" gelykgemaak, waarby die uitgegrawe grond vir die verlenging van Berlyn se noord-suidelike moltreinlyn (tans moltreinlyn 6) gebruik is wat destyds in aanbou was. Die grond was egter nie voldoende nie, en 'n bykomende 18 000 ladings vullis is benodig om die moltreintrajek op te vul.

In laat 1924 is met die oprigting van die groot vliegtuighalle begin. Drie westelike halle met 'n totale oppervlakte van 64 × 25 meter en 'n hoogte van ses meter het ontstaan. Hulle het nogtans vinnig geblyk om te klein te wees sodat die drie oostelike halle met 'n oppervlakte van 80 × 30 meter en 'n hoogte agt meter gebou is. Naas die vliegtuighalle is 'n kolligtoring, 'n radiostasie en 'n vertreksaal opgerig. Die eerste boufase is in 1927 voltooi, en die lughawe was die eerste ter wêreld wat via 'n eweneens nuut geboude moltreinstasie, "Flughafen" (tans "Paradestraße"), toeganklik was.

Die eerste gereelde vlugte het München bedien van waar passasiers verder kon vlieg na Switserland, Oostenryk en die Balkanskiereiland asook Koningsberg (tans Kaliningrad). Hier kon passasiers oorstap na vliegtuie op die roete tussen Londen en Moskou via Berlyn-Staaken. In 1923 was daar altesaam 100 opstygings en landings met 150 passasiers en 1 300 kilogram lugvrag.

Op 6 Januarie 1926 het twee lugrederye, "Junkers Luftverkehr" en "Aero Lloyd", saamgesluit om die nuwe lugdiens "Deutsche Luft Hansa A.G." met Berlyn-Tempelhof as sy basis te vorm. Die eerste gereelde vlug van die nuwe lugredery het op 6 April 1926 met Zürich as bestemming plaasgevind – die lughawe was destyds gedurende die winter nog gesluit.

Gedurende die tweede boufase is die lughawe se vertreksaal uitgebrei. 'n Groot gebou met buitemure van klinkerstene is opgerig. Dit het oor 'n lughawerestourant, wat deur "Mitropa" bedryf is, 'n uitsigdek vir besoekers en 'n hotel beskik. Nogtans was dit reeds by die voltooiing van hierdie uitbreiding duidelik dat die destydse konsep vanweë die snelle groei van Tempelhof onmoontlik volhoubaar sou wees – in 1930 is aansoek om die oprigting van 'n nuwe hoofgebou gedoen. Die owerhede het die saak reeds binne agt dae bekyk, en nog op dieselfde dag is die besluit geneem om 'n nuwe lughawe te bou.

In die 1930's was Tempelhof ten opsigte van sy passasiersgetalle en die lugvrag, wat hier gehanteer is, die besigste lughawe in Europa nog voor Parys, Amsterdam en Londen. Sy kapasiteit was vinnig uitgeput, en in 1934 is 'n uitbreiding deur die argitek Ernst Sagebiel beplan wat sowel uitdrukking aan nuwe stedeboukundige konsepte gegee het asook aan die Nasionaalsosialiste se smaak vir monumentale boukuns voldoen het. Daarnaas het die bouplan ook die verwagte ontwikkeling van lugvervoer vooruitgeloop – die lughawe was uitgelê vir tot by ses miljoen passasiers per jaar. Die lughawe sou volgens die planne nie net vir vervoerdoeleindes gebruik word nie, maar ook gebeurtenisse soos die "Reichsflugtag" (die Duitse Ryk se jaarlikse nasionale lugvaartskou) sou hier gehou word. Daarnaas sou die lughawe 'n groter aantal lugvaartinstellings huisves.

Die hoofgebou, wat vanaf 1936 ontstaan het, was ná sy voltooiing in 1941 met 'n bruto gebou-oppervlakte van 307 000 vierkante meter twee jaar lank die grootste gebou ter wêreld voordat dit deur die Amerikaanse Pentagon in Arlington verbygesteek is. Selfs vandag word dit ten opsigte van sy oppervlakte nog onder die twintig grootste gebou gereken. Die boogvormige hoofgebou strek oor 'n lengte van 1,2 kilometer – dit is sodoende ook een van die langste bouwerke in Europa.
Die vliegveld is as 'n ovale grasperk met 'n deursnee van bykans twee kilometer uitgelê sodat die relatief ligte vliegtuie van daardie tydperk – waaronder die Junkers Ju 52/3m – presies teen die wind kon opstyg en land. Danksy die insluiting van die nabygeleë Volkspark asook sportvelde en klein tuine, wat rondom die lughawe geleë was, en 'n gedeelte van die ou garnisoenbegraafplaas kon die lughawe se terrein tot meer as 4,5 miljoen vierkante meter uitgebrei word. Die nuwe lughawekompleks het op hierdie terrein rondom die ou lughawe ontstaan sodat die bouwerksaamhede geen beduidende ontwrigtende uitwerking op die lughawe se bedrywighede gehad het nie. Die ou lughawe se oorblyfsels is eers in die 1950's verwyder.

Die moltreintoegang tot die lughawe is saam met die nuwe hoofgebou in die rigting van die moltreinstasie "Kreuzberg" verskuif, en die moltreinstasie is hernoem tot "Flughafen" (tans "Platz der Luftbrücke").

Boubedrywighede het ook ná die uitbreek van die oorlog in 1939 voortgegaan. Nogtans was die nuwe lughawe selfs aan die einde van die oorlog in 1945 nog nie voltooi nie. Die ou lughawe was steeds in gebruik, tog het bomaanvalle aansienlike skade op Tempelhof aangerig, en burgerlike lugvervoer is kort voor die einde van die oorlog gestaak. Op 22 April 1945 het die twee laaste Berlynse "Lufthansa"-vliegtuie in rigting Travemünde en München, die lugredery se voorlopige basis, vertrek.

Toe die oorlogsfront teen die einde van April 1945 nader aan Berlyn beweeg het, sou die lughawe verdedig word. Die destydse lughawe-kommandant, kolonel Rudolf Böttger, en enkele toppersoneellede van "Lufthansa" het egter aan hierdie bevel ontduik en alle wapens opsy laat sit. Hulle het vervolgens 'n veldhospitaal by die lughawe opgerig. Die lughawe is sodoende nie verdedig nie en moontlik verwoesting gespaar.

Adolf Hitler het uiteindelik die bevel gegee om die hele lughawe op te blaas, tog het Böttger liewer selfmoord gepleeg as om hierdie bevel uit te voer. Volgens ander bronne is hy weens insubordinasie deur 'n offisier van die Waffen-SS doodgeskiet. Die hoofgebou se betonvloer is nogtans opgeblaas en het op die bagasiegeriewe neergestort sodat die hoofgebou onbruikbaar was. Op 28 en 29 April 1945 het troepe van die Rooi Leër die stadsdeel Tempelhof en die lughawe beset.

Die nuwe geboue is verwoesting gespaar, alhoewel brande in die kompleks uitgebreek het. Veral by die staalkonstruksie is groot skade berokken. Die ou lughawe se geboue is volledig vernietig, en die vliegveld was met bomkraters besaai.

Reeds kort ná die einde van die oorlogshandelinge kon die lughawe se bewoners hulle min of meer vry beweeg, en onder leiding van "Lufthansa"-personeellede is 'n motorherstelgarage ("Hansa-Werkstätten") opgerig wat met toestemming van die plaaslike distriksadministrasie begin het om motorwrakke uit Tempelhof se strate te verwyder en bruikbare onderdele te berg wat tot rybare motors omgeskep is.

Op 2 Julie 1945 het die Sowjet-troepe die lughawe ontruim sodat die Amerikaanse "473rd Air Services Group" dit nog voor die amptelike aankoms van Amerikaanse troepe op 4 Julie kon oorneem. Op 2 Julie 1945 het die Amerikaners hul "Tempelhof Central Airport (TCA)" gestig en op die volgende dag begin om die terrein op te ruim. Alle lêers, personeeldokumente en ook byna alle bouplanne van die nog onvoltooide nuwe hoofgebou is tydens hierdie operasie verniel. In Augustus 1945 is die lughawe weer in bedryf gestel om passasiers na die Potsdam-konferensie te vervoer.

In 1947 het Tempelhof 'n militêre basis van die VSA geword (""Tempelhof Airbase"") wat hoofsaaklik deur die Amerikaanse lugmag ("United States Air Force") gebruik is. Die dringendste taak was die heropbou van die vliegtuighalle 1 en 2 wat vir herstelwerk en as parkeerplekke vir vliegtuie benodig is. Daarnaas moes 'n landings- en aanloopbaan opgegradeer word sodat dit ook vir swaar vliegtuie geskik sou wees. 'n Voorlopige oplossing was die gebruik van metaalelemente deur pioniereenhede. Op 18 Mei 1946 het op hierdie metaalbaan ook die eerste burgerlike vliegtuig, 'n DC-4 van die lugredery "American Overseas Airlines", geland wat een keer per week die New York-Frankfurt-Berlyn-roete bedien het.

Saam hiermee is ook met die bou van 'n geteerde baanstelsel in die hoofwindrigting oos-wes begin wat tot by die sluiting van Tempelhof in 2008 in gebruik was. Gedurende die Berlynse Lugbrug het die Franse militêre administrasie die eerste aanloop- en landingsbaan van die Tegel-lughawe in die Franse sektor van Berlyn laat bou om Tempelhof se las te verminder. Dit was die baken van die latere internasionale Tegel-lughawe.

In 1948 het die lughawe 'n nuwe betekenis gekry: Saam met die vliegvelde in Berlyn-Tegel en Berlyn-Gatow het dit tydens die Sowjet-blokkade 'n belangrike rol by die vervoer van voedselvoorrade en ander goedere per vliegtuig na Berlyn gespeel. 'n Groot gedeelte van die vliegtuigvragte het uit brandstowwe bestaan. Die lewensnoodsaaklike vervoer van goedere na die beleërde Wes-Berlyn is tussen 26 Junie 1948 en 12 Mei 1949 deurgevoer.

In Tempelhof het vliegtuie tydelik elke 90 sekondes geland en opgestyg. Die Amerikaanse vlieënier Gail Halvorsen het tydens sy landings klein valskerms uit sakdoeke, waaraan lekkergoed vir Berlynse kinders geheg was, uit die venster van sy stuurkajuit gegooi. Dit het vinnig 'n gewilde "instelling" geword wat ook deur ander vlieëniers oorgeneem is en aan die vliegtuie die bynaam "Rosinenbomber" ("rosynebomwerpers") besorg het. Om steuringsvrye lugvragvervoer te verseker, is die suidelike aanloop- en landingsbaan gebou wat sedertdien dwarsoor die Oderstraat ("Oderstraße") in Berlyn loop.

Die Lugbrugmonument op die plein "Platz der Luftbrücke" net voor die lughawe herinner nog steeds aan die geskiedkundige lugbrug en mense wat tydens die operasie hul lewens verloor het. In die Berlynse volkstaal is na die monument vanweë sy kenmerkende vorm vinnig as "Hungerharke" ("hongerhark") of "Hungerkralle" ("hongerklou") verwys. Soortgelyke monumente is ook by die lughawe in Frankfurt am Main en – op kleiner skaal – by die lugmagbasis in Celle (Nedersakse) opgerig. Ter geleentheid van die Berlynse Lugbrug se vyftigjarige jubileum het die federale Duitse weermag ("Bundeswehr") op 27 Junie 1998 'n groot militêre taptoe op die lughawe gehou.

Die burgerlike lugvaartbedryf het nou steeds gegroei. Die Britse lugredery "British European Airways (BEA)" het reeds vanaf 1946 gereeld die Gatow-lughawe aangedoen, terwyl "Air France" sedert 5 Januarie 1950 Tempelhof bedien het.

Ná die einde van die Sowjet-blokkade het die Wes-Berlynse owerhede die Amerikaners gevra om 'n gedeelte van die lughawegeriewe in Tempelhof vir burgerlike lugvervoer af te staan. Op 1 Julie 1950 het die Amerikaanse Hoë Kommissaris aan die Wes-Berlynse Senaat die reg verleen om 'n gedeelte van die lughawe vir burgerlike lugverbindings te gebruik. Aan die suidelike kant van Tempelhof is vervolgens 'n klein vertreksaal met toegang tot die straat "Tempelhofer Damm" gebou wat maandeliks tot by 20 000 passasiers kon hanteer. Die hoofgebou was nog steeds nie voltooi nie, terwyl ook die swaar oorlogskade nog nie herstel was nie. Die nuwe geriewe is op 9 Julie 1951 ingewy, en sodoende kon die lughawe vir die eerste keer sy amptelike funksie vervul. Die drie westelike geallieerde lugrederye "Pan American World Airways", "British European Airways" en "Air France" het Tempelhof nou gemeenskaplik bedien.

Die passasiersvervoer het vinniger ontwikkel as verwag aangesien dit die enigste manier was om sonder Oos-Duitse grenskontroles vanuit Wes-Berlyn na Wes-Duitsland te reis. 'n Groot persentasie passasiers was Oos-Duitse vlugtelinge wat Wes-Berlyn nie meer in landgebonde vervoermiddele kon verlaat nie. Teen die einde van 1951 is reeds 320 000 passasiers vervoer en sodoende die rekordsyfer van 1938 oortref. Die getal passasiers op Tempelhof het in 1954 selfs tot meer as 650 000 gestyg wat merendeels deur die geallieerde lugrederye "BEA" (later "British Airways"), "Air France" (slegs tot in 1960) en "Pan Am" vervoer is.

Die middelste van die drie aanloop- en landingsbane, wat tydens die Sowjet-blokkade gebou is, is in die jare 1957 en 1958 verwyder, terwyl die twee ander in die loop van die 1950's volledig opgeknap moes word. Gedurende die blokkade is aanvanklik metaalplate gebruik om die bane te bou wat later met 'n asfaltlaag bedek is. In 1954 is 'n nuwe noordelike baan met 'n lengte van 2 093 meter en 'n suidelike baan met 'n lengte van 2 116 meter voltooi.

Reeds teen die einde van die vyftigerjare het die lughawegeriewe geblyk te klein te wees om die vinnig groeiende passasiersgetalle (1,5 miljoen in 1960) te kan hanteer. Danksy onderhandelinge met die Amerikaanse lugmag is in 1959 nog eens oorspronklik suiwer militêre geriewe aan die burgerlike gedeelte van Tempelhof afgestaan, waaronder die groot vertreksaal, die ingangsaal, die voorplein en die kantoorgebou wat deur die Berlynse lughawemaatskappy "BFG" almal herstel of voltooi is. Die suidelike gedeelte van die lughawe aan die Tempelhofer Damm is nou vir burgerlike vlugte gebruik, terwyl die noordelike gedeelte langs die Columbiadamm steeds as Amerikaanse lugmagbasis gedien het. Op 2 Julie 1962 is die nuwe vertrekgeriewe, wat ontwerp is om maandeliks tussen 200 000 en 250 000 passasiers te hanteer, amptelik ingewy.

Om die monumentale indruk, wat die ingangsaal gelaat het (dit het eerder op 'n eresaal gelyk), ietwat te verminder, is daar 'n laer tussenplafon ingebou wat die saal minder opvallend gemaak het. Die eresaal oor die ingang bestaan nog steeds en kan soms op 'n rondleiding besigtig word. Die erg beskadigde pleisterplafon in die hoofsaal, wat oorspronklik teen 'n hoogte van 19 meter gehang het, is deur 'n laer kassetplafon teen 'n hoogte van 15 meter vervang. Die elf kassette met 'n grootte van 5,60 × 22,50 meter huisves 'n plafonverwarming. Hierdie plafon is begaanbaar sodat die verwarming en verligting maklik gediens kan word.

In 1970, agt jaar nadat die groot vertreksaal in bedryf gestel is, het die passasiersgetalle die kapasiteit weer begin oorskry, ondanks die feit dat die Franse lugredery "Air France" reeds in 1960 – ná die invoering van die passasierstraler "Caravelle" – na die Tegel-lughawe in die noorde van Berlyn verhuis het. Ook alle huurvlugte is vanaf 1968 deur Tegel gehanteer. Die kapasiteit van Tegel is in 1971 nog eens vergroot nadat die lughawe omgebou en 'n aantal geriewe verbeter is. Derhalwe is die besluit geneem om alle burgerlike vlugte in Tempelhof te staak en na Tegel te verskuif.

In die somer van 1975 is Tempelhof vir burgerlike vlugte gesluit en deur die nuwe Tegel-lughawe vervang wat volgens planne van die Hamburgse argitekte "Gerkan, Marg und Partner" op die terrein van die Franse militêre lughawe gebou is.

In 1985 is Tempelhof vir sakevlugte en lugrederye met kleiner vliegtuie heropen. Die lughawe het hom vervolgens veral op sakereisigers toegespits, en in 1990 is daar reeds weer meer as 400 000 passasiers gehanteer. Die Amerikaanse lugmag het die lughawe in 1993 aan die "Berliner Flughafen-Gesellschaft" oorhandig, 'n dogtermaatskappy van die "Flughafen Berlin-Schönefeld GmbH".

Vanweë die relatief kort aanloop- en landingsbaan van 2 116 meter was gereelde vlugte beperk tot vliegtuie met standaardrompe sodat lugrederye Tempelhof merendeels gebruik het om binnelandse en Europese roetes te bedien. Selfs die Amerikaanse lugmag het groot vragvliegtuie soos die "Lockheed C-5 Galaxy" slegs in beperkte omstandighede soos tydens openbare lugvaartskoue vertoon. "Boeing 747"-makrostralers van "Pan Am" het twee keer in Tempelhof geland – 'n "Boeing 747SP" het in September 1976 'n besoek aan die lughawe afgelê, terwyl 'n "Boeing 747-121" hier in Junie 1987 geland het. Vanweë hul grootte kon hierdie stralers egter net sonder passagiers en met beperkte vrag en tenkinhoud op die lughawe land en opstyg.

Op 24 Mei 2001 het 'n enkelenjin-"Beechcraft B36TC Bonanza"-vliegtuig tydens sy aanvlug teen die buitemuur van 'n woonhuis in die stadswyk Neukölln gevlieg en in die tuin neergestort nadat sy enjin gestol het. Die twee passasiers was op slag dood. Die ongeluk het vrese oor die veiligheid van Tempelhof as 'n lughawe in die dig beboude middestad van Berlyn bevestig.

In 1996 het die destydse Duitse minister van vervoer, Matthias Wissmann (CDU), die regerende burgemeester van Berlyn, Eberhard Diepgen (CDU) en die eerste minister van die deelstaat Brandenburg, Manfred Stolpe (SPD), konsensus bereik oor die bou van 'n nuwe groot internasionale lughawe, Berlyn-Brandenburg Internasionaal (BBI), en die sluiting van die twee lughawens in die stadsgebied, Tempelhof en Tegel.

In 2003 het die Berlynse Senaat die besturende maatskappy van Berlyn se lughawens daarvan in kennis gestel dat Tempelhof-lughawe buite bedryf gestel kon word. Op hierdie tydstip was die lughawe al nie meer winsgewend nie – in 2003 is 'n verlies van 15,3 miljoen € gemaak.

'n Aantal lugrederye het klagte ingedien met die versoek dat die sluiting van Tempelhof uitgestel moes word. Die Berlynse hoogeregshof vir openbare administratiewe sake ("Oberverwaltungsgericht") het ten gunste van die lugrederye gelas, en uiteindelik is die sluitingsdatum vir 31 Oktober 2008 bepaal.

'n Berlynse burger-inisiatief, die "Interessengemeinschaft City-Airport Tempelhof (ICAT)" ("Belangegroep Stadslughawe Tempelhof"), het 'n referendum in Berlyn afgedwing om die beplande sluiting af te weer nadat bykans 30 000 Berlyners 'n sodanige petisie geteken het (die Berlynse grondwet vereis 'n minimum van 20 000 ondersteuners vir die afkondiging van 'n referendum).

In die tydperk tussen 15 Oktober 2007 en 14 Februarie 2008 het alle stemgeregtigde Berlyners die geleentheid gekry om 'n petisie ten gunste van Tempelhof te onderteken, en reeds op 30 Januarie 2008 is die kworum van 170 000 stemme bereik. Altesaam 200 000 burgers het hulle teen die sluiting van Tempelhof uitgespreek.

Die referendum is op 27 April 2008 gehou. 36,1 persent van die stemgeregtigde Berlyners het aan die referendum deelgeneem, en 60,1 persent van die uitgebragte stemme was ten gunste van die voortgesette bedryf van Tempelhof. Volgens die Berlynse grondwet moet 'n referendum egter deur 'n minimum van 25 persent van alle stemgeregtigdes gesteun word, en hierdie kworum is nie bereik nie: Slegs 21,7 persent van alle stemgeregtigdes het in die referendum vir die voortgesette bedryf van Tempelhof gestem.

Die laaste gereelde vlug het op 30 Oktober plaasgevind – 'n "Dornier 328"-vliegtuig van "Cirrus Airlines" op pad na Mannheim (deelstaat Baden-Württemberg) het om 22:17 uur opgestyg. Die laaste twee vliegtuie, wat op Tempelhof opgestyg het, was 'n "Douglas DC-3" ("Rosynebomwerper") en die "Deutsche Lufthansa" se geskiedkundige "Junkers Ju 52/3m "Berlin-Tempelhof"". Hulle het om 23:55 uur parallel op die twee aanloopbane opgestyg, met hul vlerke "gewaai" en in suid-westelike rigting weggedraai op pad na die Berlynse Schönefeld-lughawe. Sowat 800 gaste is na 'n vaarwelpartytjie in die vertreksaal genooi.

Berlynse politici het 'n aantal voorstelle gemaak hoe die lughaweterrein in die toekoms gebruik sal word – byvoorbeeld as 'n geskikte plek om 'n bou- en tuinbouskou te hou of om tot by die jaar 2020 5 000 nuwe woonstelle op te rig en 10 000 nuwe werkgeleenthede te skep.

Die Berlynse Senaat se Administrasie vir Stadsontwikkeling het op 5 Maart 2008 'n konsep aan die publiek bekend gestel waarvolgens die lughawe-terrein binne die bestek van die projek "Tempelhofer Freiheit" herontwikkel sal word. Die konsep maak voorsiening vir die daarstelling van 'n "Tempelhof Forum THF" vir ondernemings uit die kultuur-, media- en ander kreatiewe bedrywe in die lughawe-gebou en oop terrein suid daarvan, terwyl in die vliegveld se randgebied nuwe woonkwartiere gebou sal word. Sowat 220 hektaar se onbeboude grond sal as tuinlandskap ontwikkel word aangesien dit 'n matigende invloed op Berlyn se mikroklimaat uitoefen.

Op 29 Januarie 2009 is 'n kontrak met die modeskou "Bread & Butter" se bestuur onderteken waarvolgens oor 'n termyn van tien jaar twee keer per jaar uitstalruimte vir die duur van die modeskou beskikbaar gestel sal word. In Augustus 2009 het die Berlynse Senaat in samewerking met die Berlynse Yshokkie-federasie en die yshokkie-span "ECC Preussen Juniors Berlin" besluit om in die voormalige loods-3 'n yshokkiebaan te bou.

Die vliegveld is sedert 8 Mei 2010 vir die publiek toeganklik. Die ses ingange na die lughaweterrein sal slegs bedags oop wees vir besoekers. In 2017 sal die Internasionale Tuinbouskou IGA op die vliegveld gehou word.

Die nuwe lughawe Tempelhof, wat vanaf 1934 deur die argitek Ernst Sagebiel laat oprig is, het vir die eerste keer alle vereistes van 'n moderne lughawe in 'n argitektoniese ontwerp met aparte funksionele vlakke vir aankoms, vertrek, pos- en vragvervoer georganiseer. Die funksionele kompleksiteit met verskillende vlakke en talle sekondêre funksies soos hotelle, 'n konferensiesentrum, groot restourante en die lugredery "Lufthansa" se administratiewe kantore was tydens sy voltooiing nog uniek en het as voorbeeld vir moderne lughawegeriewe gedien.

Die Britse argitek Sir Norman Foster het in 2004 na Tempelhof-lughawe as die "moeder van moderne lughawens" verwys. Die lughawe-kompleks is vir die toekenning "Historiese toonbeeld van Duitse ingenieursvernuf" genomineer.

Die lughawekompleks beslaan 'n totale oppervlakte van 386 hektaar in twee Berlynse distrikte, Tempelhof-Schöneberg en Neukölln. Naas die sigbare is daar drie ondergrondse verdiepings. Die lughawe bestaan uit 'n vliegtuigsaal met 'n totale lengte van 1 200 meter, wat ook 'n loods insluit, en die aankomssaal en administratiewe gebou. Die aankomssaal sluit aksiaal by die saalboog aan, omsluit 'n voorplein aan drie kante en skep 'n oorgang tot die huidige "Platz der Luftbrücke" wat daaragter geleë is.

Die voorplein is oorspronklik as 'n ronde plein met 'n deursnee van 250 meter ontwerp. Die geboue met vier verdiepings was soos driekwart van 'n kring rondom die plein beplan en sou geriewe soos 'n lugpos- en vragkantoor huisves. Hierdie beplande geboue is egter uiteindelik net aan die plein se oostelike kant voltooi. Die buitegeboue se fasades is net soos baie ander geboue uit die tydperk van die Nasionaalsosialisme met natuursteenplate uit mosselkalk verklee. Die lughawekompleks is tot nasionale monument verklaar, en in Desember 2007 is 'n aansoek om erkenning as wêrelderfenisgebied by UNESCO se wêrelderfeniskomitee ingedien.

Volgens die oorspronklike bouplanne sou 'n waterval-kaskade vanuit die laaste ope kwart van die ronde plein teenoor die aankomssaal tot by die nabygeleë stadsdistrik Kreuzberg strek. Hierdie kunsmatige waterval is uiteindelik nie tot uitvoering gebring nie.

Die as van die lughawekompleks, wat deur die hoofgebou loop, wys in die rigting van Karl Friedrich Schinkel se Kreuzberg-monument. Volgens Adolf Hitler se wens sou die lughawe as 'n monumentale bouwerk oos van die beplande wêreldhoofstad Germania se noord-suid-as lê.

Die vliegveld se uitleg was aan die spesifieke vereistes van daardie tyd aangepas en het vier aanloopbane uit beton te midde van 'n grasveld behels. Dit was sodoende veral gemik op kleiner, relatief ligte vliegtuie wat direk teen die wind kon opstyg en land. Die veld se ovaalvorm was egter nie net windneutraal nie, maar het ook aan Hermann Göring se wens van 'n lugstadion vir lugvaartskoue voldoen.

Die passasiersaal met 'n lengte van 100 meter en 'n wydte van 50 meter verdeel die gebou in twee helftes. Aan albei kante sluit loodse regstreeks by die saal aan. Die destydse konsep dat alle funksies van 'n lughawe in een kompleks geïntegreer moes wees om die tegniese samehang en grootheid van die kompleks aan te toon, sou in huidige lughawekomplekse vanweë beperkte aanpasbaarheid nie meer aanvaarbaar wees nie.

Die staaldak langs die vliegveld met sy kenmerkende kraagvorm en 'n wydte van meer as veertig meter word as 'n buitengewone ingenieursprestasie beskou. Vliegtuie met 'n hoogte van byna twaalf meter kan tot onder die dak rol om gehanteer te word. Die vliegtuigsaal se dak was oorspronklik ook as 'n pawiljoen vir toeskouers beplan wat byvoorbeeld tydens lugvaartskoue plek vir meer as 100 000 mense sou kon bied.

Die boogvormige loods- en saalkompleks word aan die stadskant deur die traphuistorings oorheers wat op gelyke afstand van mekaar geplaas is en oorspronklik toegang tot Hermann Göring se toeskouer-pawiljoene sou bied. Die torings het sedert die destydse boubedrywighede onvoltooid gebly en is nie toeganklik vir die publiek nie, alhoewel die bestuursmaatskappy van Tempelhof spesiale rondleidings vir belangstellende besoekers aanbied. Die torings se monumentale voorkoms is 'n tipiese kenmerk van Nasionaalsosialistiese boukuns en verwys na die ontstaanstydperk van die lughawekompleks.

Die Tempelhof-lughawe beskik ook oor omvangryke ondergrondse geriewe wat oor drie verdiepings strek. Toe die uitbreiding van die lughawe in 1942 gestaak is, het naas 'n aantal bogrondse elemente ook die ondergrondse boubedrywighede tot stilstand gekom. Die ondergrondse geriewe het onder meer 'n vervaardigingsaanleg vir vliegtuie (gedurende die Tweede Wêreldoorlog), rolprentargiewe, kragsentrales en later ook die Amerikaanse weermag se bevelsentrum gehuisves.
Daar het vinnig mites rondom die ondergrondse geriewe ontstaan, waarby die "tonneldoolhof" se grootte dikwels oorskat was. Die montering van vegvliegtuie, wat op 'n groot aantal foto's gedokumenteer is, het eers in 1945 by die terminus van die ondergrondse spoortonnel naby die hoofgebou begin – in 'n oop fabrieksaal langs 'n dieper geleë binnehof. Die ondergrondse geriewe het tydens die oorlog ook as bunkers en skuilplekke teen lugaanvalle gedien. 'n Interessante oorblyfsel van hiedie fasiliteit is "muurskilderye" volgens motiewe van Wilhelm Busch wat bewaar gebly het.

'n Ander besonderheid is 'n pad wat tot in die ondergrondse vlakke loop en gebruik is om die lughawe van goedere te voorsien, asook 'n spoortonnel wat via spoorlyne met die vragstasie "Hermannstraße" en die destydse nasionale spoorwegmaatskappy "Deutsche Reichsbahn" se netwerk verbind is.

Toegang tot die rolprentbunker, 'n verborge argief vir rolprentmateriaal wat oor enkele verdiepings gestrek het, is in 1945 deur Sowjettroepe met geweld verkry. Die soldate het nie met die hoë brandgevaar rekening gehou nie en die ingang sommer opgeblaas. Die gestoorde selluloïed-rolprente het vervolgens aan die brand geraak, en die argief is volledig verwoes. Brandmerke van die vuur, wat dae lank gewoed en temperature van meer as 1 200 °C bereik het, kan steeds in die ondergrondse argief waargeneem word.

Die markante radartoring in die ooste van die lughawe met 'n hoogte van meer as 71 meter is só ontwerp en gebou dat bewegings, wat deur die wind veroorsaak word, geen uitwerking op die radarbeeld se duidelikheid het nie. Die staaltoring se moderne vorm is doelbewus gekies om met die monumentale argitektuur van die lughawe te kontrasteer.

Die plastiekkoepel huisves 'n Amerikaans-vervaardigde antennestelsel met 'n grootte van sewe by sewe meter, 'n frekwensie tussen 1 250 en 1 400 megahertz en vyf rewolusies per minuut. Die antenne bestaan uit 44 reekse met 36 enkele dipool-antennes en het 'n radius van 350 kilometer. Dit kan vliegtuigbewegings tot by 'n hoogte van 30 kilometer monitor. Danksy Wes-Berlyn se ligging in die hart van Oos-Duitsland was dit vir die Amerikaanse lugmag sodoende moontlik om militêre vlugte in die Oosbloklande dop te hou. Ná die onttrekking van Amerikaanse troepe aan Berlyn in 1994 het die Duitse weermag ("Bundeswehr") die radartoring en die omliggende terrein met 'n totale oppervlakte van 400 vierkante meter oorgeneem.

Kort voor sy sluiting het nog slegs vier lugrederye Tempelhof-lughawe vir gereelde vlugte aangedoen, waaronder "Brussels Airlines", "InterSky" en "Cirrus Airlines". Daarnaas het 'n aantal maatskappye soos "Windrose Air", wat ook sy basis op die lughawe gehad het, algemene vlugte aangebied.

Tempelhof was ook die basis vir rondvlugte met 'n gerestoureerde "Rosynebomwerper" "Douglas DC-3" en vir vlugte van die nuwe lugskipgenerasie "Zeppelin NT".

'n Gedetailleerde dokumentêr van die Duitse televisiekanaal "ARD", "Geheimnisvolle Orte 2/7: Die Katakomben von Tempelhof", het die geskiedenis en argitektuur van die lughawe behandel.

Die lughawe se argitektuur het daarnaas verskeie kere as dekor vir tonele in bekende rolprente gedien, waaronder:


Die lughawe het daarnaas ook as dekor vir 'n aantal aflewerings van die televisiekanaal "Sat.1" se sepie "Schmetterlinge im Bauch" en die ARD-televisiereeks "Berlin, Berlin" gedien.

In sommige rolprente, wat hulle op Tempelhof-lughawe afspeel, is nogtans opnames van ateljee-dekor of ander lughawens gebruik. Bekende filme in hierdie kategorie sluit byvoorbeeld Steven Spielberg se "Indiana Jones and the Last Crusade" of "The Good German" van die regisseur Steven Soderbergh in.

Die lughawe het oor 'n kragsentrale vir verwarmingsdoeleindes en 'n wateraanleg beskik. Hierdie geriewe se kapasiteit was groot genoeg om naas die lughawe ook die hele stadswyk Tempelhof van verwarming en water te voorsien – 'n belangrike voordeel veral in die tyd van die Berlynse Lugbrug.

Ook die koeëlvormige radarantenne aan die noordoostelike kant van die hoofgebou het 'n beduidende rol gespeel – tydens die Koue Oorlog was dit die VSA se mees oostelike lugvaarmonitorinstallasie. Die terrein met 'n oppervlakte van 100 vierkante meter is tot vandag toe die enigste wat deur die Duitse weermag "Bundeswehr" gebruik word.



</doc>
<doc id="35132" url="https://af.wikipedia.org/wiki?curid=35132" title="Pous Honorius IV">
Pous Honorius IV

Honorius IV was die 190ste pous van die Rooms-Katolieke Kerk van 1285 tot 1287.

Pous Honorius IV is gebore as Giacomo Savelli ongeveer in 1210 in Rome, Italië. Hy is die seun van 'n Romeinse senator Luca Savelli en sy vrou Giovanna Aldobrandeschi en die kleinneef van Pous Honorius III. Hy is getroud en het minstens twee seuns. Een van hulle word podesta van Urbino en sterf voor 1279, die ander een was 'n senator in Rome en sterf in 1306. Na sy vrou se dood word hy 'n geestelike. Hy is die laaste pous wat getroud was. Hy het aan die Universiteit van Parys studeer en Pous Urbanus IV maak hom kardinaal-diaken van Santa Maria in Cosmedin. Kardinaal Savelli was 'n kerklike diplomaat. Pous Clemens IV stuur hom en drie ander kardinale om Karel van Anjou te kroon as koning van Sisilië in Rome op 28 Julie 1265. Hy was een van die ses kardinale wat Pous Gregorius X gekies na die drie jaar lange sedis vacatio na die dood van Pous Clemens IV.

In 1274 neem hy deel aan die konsilie van Lyon wat bepaal het dat daar slegs vier bedelordes mag wees i.e. die Dominikane, Franciskane, Augustyne en die Karmelite. Op bevel van Pous Adrianus V het hy met die Duitse koning Rudolf I van Habsburg onderhandel oor die betrekkinge met Karel van Anjou. Die dood van Adrianus het die onderhandelinge vrugteloos gemaak. Hy word die Eerste diaken van die Kollege van Kardinale in November 1277 en het Pous Nicolaas III en Pous Martinus IV gekroon. Sy graf is in die kerk van die Heilige Maria in Aracoeli in Rome.
Die naam ‘Honorius’ beteken 'eerbare'.

Pous Honorius IV is onbestrede verkies in een van die kortste pousverkiesings in die geskiedenis op 2 April 1285 in Perugia. Hy is toe reeds 75 jaar oud en het so erg aan jig gely dat hy nie kon loop of staan nie. Op 19 Mei 1285 word hy priester gewy deur kardinaal Malabranca Orsini van Ostia en op 20 Mei 1285 biskop gewy en tot pous gekroon.

Die Sisiliaanse konflik het onmiddellik aandag vereis. Tydens die bewind van Pous Martinus IV het die Sisiliane Karel van Anjou as koning afgesit en Pedro III van Aragon as koning gekies sonder die pous se goedkeuring.

Die volksopstand en massamoord van 31 Maart 1282 wat bekend staan as die Sisiliaanse Vespers het versoening onmoontlik gemaak en pous Martinus het Sisilië en Pedro onder 'n interdik geplaas. Hy het ook Aragon van Pedro af weggevat en dit aan Karel van Valois die jonger seun van koning Philip III van Frankryk gegee. Die Sisiliane het egter die Franse en pouslike magte verslaan en die Anjou erfgenaam, Karel van Salerno, (die seun van Karel van Anjou) gevange geneem.

Honorius was meer vredeliewend as Martinus en het nie die tirannie van Karel van Anjou goedgekeur nie. In sy grondwet van 17 September 1285 "Constitutio ordinatione regni Siciliae" verklaar hy dat geen regering kan slaag sonder reg en geregtigheid nie. Hy maak vyf-en-veertig wette wat die Sisiliane teen hulle heersers en owerhede beskerm.

Toe Pedro III op 11 November 1285 sterf word sy koninkryk verdeel tussen sy twee seuns. Alfonso III word koning van Aragon en James II koning van Sisilië. Honorius het nie een van die twee erken nie en op 11 April 1286 ekskommunikeer hy James en die biskoppe wat aan sy kroning op 2 Februarie 1286 deelgeneem het.

Karel van Salerno het moeg geword vir sy lang gevangeskap en 'n kontrak geteken op 27 Februarie 1287 waarin hy sy koninkryk van Sisilië opgee. Honorius het egter die kontrak ongeldig verklaar.

Honorius het nie sy posisie ten opsigte van Sisilië verander nie, maar het meer toegeeflik geword tot Alfonso III van Aragon. Koning Edward I van Engeland het bemiddel, maar die pous het nie lank genoeg gelewe om die vrede te smaak nie. Die konflik met beide Aragon en Sisilië is bygelê in 1302 onder die bewind van Pous Bonifatius VIII.

Rome en die Pouslike Staat het rustigheid soos lanklaas belewe tydens die bewind van Honorius IV. Die pous het sy belangrikste teenstander graaf Guido van Montefeltro verslaan en die pous se gesag is erken deur die hele Pouslike Staat. Die Pouslike Staat het in die tyd bestaan uit die eksargaat van Ravenna, die vleiland van Ancona, die graafskap van Spoleto, die Bertinoro-gebied, die Mathilde gebied en die Pentapolis d.w.s. die stede Rimini, Pesaro, Fano, Senigallia en Ancona. Pous Honorius IV was die eerste pous wat die groot bankiers van Noord Italië gebruik het om sy belasting in te vorder. Op 16 Maart 1286 hef Honorius die interdik wat deur Pous Martinus IV teen Venesië ingestel is, op.

Die Romeine was in hulle skik met Pous Honorius, want hy was 'n Romein en sy broer Pandulf was 'n Romeinse senator. Die vorige pous, Pous Martinus IV kon weens die voortdurige oproerigheid nie in Rome bly nie, maar Honorius was baie welkom het permanent in Rome gewoon. Eers het hy in die Vatikaan gebly, maar in die herfs van 1285 verhuis hy na 'n nuwe pragtige paleis op die Aventine.

Na die val van die Hohenstaufen was die keiserryk nie meer 'n gevaar vir die pous nie. Honorius volg die gematigde politiek van Pous Gregorius X. Rudolf I van Duitsland het biskop Hendrik van Basel na Rome gestuur met die versoek dat die pous hom tot keiser sou kroon. Honorius het Hendrik aangestel as aartsbiskop van Mainz, 'n datum vir die kroning bepaal op 2 Februarie 1287 en kardinaal Johannes van Tusculum na Duitsland gestuur om Rudolf te help. In Duitsland was daar egter teenstand teen die pous se inmenging en die volksvergadering van Würzburg (12 Maart tot 16 Maart 1287) het heftig geprotesteer. Rudolf moes die pous se afgesant beskerm teen liggaamlike leed. Beide Rudolf en die pous se planne het skipbreuk gely.

Die Mongoolse leier Arghun het 'n ambassadeur en 'n brief na Pous Honorius in 1285. 'n Latynse kopie van die brief word vandag nog in die Vatikaan bewaar. Die brief bevat 'n verwysing na Christene in Arghun se familie en stel 'n verbond voor om die Moslemlande te verower. Die pous kon egter nie die nodige militêre ondersteuning verkry om die plan ten uitvoer te bring nie.

Pous Honorius IV het planne vir nog 'n kruistog van sy voorganger geërf. Hy het egter net die tiendes wat deur die konsilie van Lyon vasgestel is, te vorder waarvoor hy die bankiers van Florence, Siena en Pistoia gebruik het.

Die twee groot monnikordes, die Franciskane en die Benediktyne het baie nuwe voorregte van die pous ontvang. Hy het hulle aangestel vir spesiale sendings, geïnstalleer as biskoppe en hulle in bevel van die Inkwisisie geplaas. Hy het ook die voorregte van die Karmeliete en die Augustyne goedgekeur en Karmeliete toegelaat om hulle habyt van gestreep na wit te verander. Hy het ook die orde wat gestig is deur Willem X van Akitanië bevoordeel. Hy het hulle abdye wat deur die Benediktyne verlaat is, gegee en ook die klooster van St. Paulus in Albano wat hy self gestig het toe hy nog 'n kardinaal was.

Salimbene, die geskiedskrywer van Parma beweer dat Honorius die monnikordes nie goed gesind was nie. Dit spuit waarskynlik uit Honorius se teenstand van die Apostoliese Broeders. Die Broeders, gestig deur Gerard Segarelli in Parma het evangeliese armoede voorgestaan. Die pous het hulle op 11 Maart 1286 tot ketters verklaar.

Aan die Universiteit van Parys het voorgestel dat 'n leerstoel in Oosterse tale ingestel word. Die kennis kon dan gebruik word om Moslems te bekeer en die skeuring met die Oosterse Kerk te beëindig.

Pous Honorius IV het slegs een kardinaal geskep, sy nefie Giovanni Boccamazza, aartsbiskop van Monreale, op 22 Desember 1285.


Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="35139" url="https://af.wikipedia.org/wiki?curid=35139" title="Triëst">
Triëst

Triëst (Italiaans: "Trieste" [triˈɛste] , Sloweens en Kroaties: "Trst", Duits: "Triest") is 'n stad in die noordooste van Italië met 'n bevolking van 204 849 in 2013 en 'n oppervlakte van 84,49 km². Die stad, wat as die administratiewe setel van die streek Friuli-Venezia Giulia dien, is aan die noordoostelike kus van die Adriatiese See net wes van die grens tot Slowenië geleë. Triëst het in 1918 as gevolg van Oostenryk-Hongarye se neerlaag tydens die Eerste Wêreldoorlog onder Italiaanse bewind gekom.

In die 19de eeu was Triëst nie net Oostenryk-Hongarye se enigste groot seehawe en poort tot die wêreld nie, maar ook een van die voorste kulturele metropole in Sentraal-Europa. Literêre persoonlikhede het aangetrokke gevoel tot hierdie smeltpot van kulture wat as 'n soort brug tussen Wes- en Oos-Europa beskou is. Skrywers soos James Joyce, Italo Svevo en Umberto Saba het van die stad 'n ontmoetplek van die literêre wêreld gemaak. Claudio Magris, die bekendste hedendaagse skrywer uit Triëst, het na sy geboortestad selfs as die "literêre hoofstad van Sentraal-Europa" verwys. 

Dit was die unieke atmosfeer van Triëst en sy Riviera wat vir digters en skrywers die inspirasie vir literêre werke gelewer het. Italo Svevo en Umberto Saba se romans en verhale speel hier af, met die stedelike bourgeoisie as hul protagoniste. James Joyce het hier die basis gelê vir sy sleutelwerk "Ulysses", terwyl Rainer Maria Rilke die eerste van sy "Duineser Elegien" in die kasteel Duino geskryf het.

Die Duitse skrywer Veit Heinichen, wat in 1980 sy eerste besoek aan Triëst gebring het, het hom later hier permanent gevestig. Dikwels speel die historiese politieke gebeure rondom Triëst 'n belangrike rol in sy misdaadromans met Commissario Proteo Laurenti as hoofkarakter.



</doc>
<doc id="35156" url="https://af.wikipedia.org/wiki?curid=35156" title="Henrik Ibsen">
Henrik Ibsen

Henrik Johan Ibsen (* 20 Maart 1828 in Skien; † 23 Mei 1906 in Kristiania, tans Oslo) was 'n Noorse skrywer en dramaturg van internasionale statuur. Naas Knut Hamsun word hy as die beduidendste Noorse skrywer beskou en in sy tuisland as 'n nasionale simbool vereer.

Die realisme het in sy werk 'n hoogtepunt bereik. As tema vir sy toneelstukke het hy dikwels die konflik van die enkeling wat maatskaplike opvatting as ŉ struikelblok in sy eie ontwikkeling beskou, gekies. Henrik Johan Ibsen is op 20 Maart 1828 in die Noorse houthawedorp Skien as die seun van 'n ryk koopman gebore. Sy pa het egter in 1836 insolvent geraak, en die gebeurtenis het 'n groot indruk op Ibsen gemaak: hy het dit later in "Peer Gynt" verwerk. 

Op 16-jarige leeftyd het hy ŉ leerling by 'n apteek in Grimstad geword. In die tydperk het hy gedigte asook sy eerste toneelstuk, "Catalina" (1850), geskryf. In 1850 het hy na Christiania, die teenswoordige Oslo, verhuis. Daar was hy met die skrywer Bjørnstjerne Bjørnson (1832-1910) bevriend, wie se realistiese prosa en toneelstukke in die tyd hoog aangeskryf was. Ibsen het later saam met 'n groepie vriende 'n satiriese tydskrif begin, waarin hy die stuk "Norma" (1851) gepubliseer het. 

Die stuk was op Bellini se opera met dieselfde naam gegrond. In 1851 het Ibsen die artistieke leier van die pas geopende teater in Bergen geword. Dit het hom onder die verpligting geplaas om jaarliks 'n toneelstuk te skryf waarvan die première op 2 Januarie moes wees. Van al die stukke is "Mevrou Inger op Ostroot" (1854) die bekendste. Die invloed van die Franse dramaturg Augustin Eugène Scribe (1791-1861) is duidelik in Ibsen se werk merkbaar. Scribe het besonder goed gekonstrueerde stukke, die sogenaamde "pieces bien faites", geskryf. In 1857 het Ibsen die artistieke direkteur van die Norske Teatret in Christiania geword, 'n pos wat hy tot in 1862 beklee het. 

Met die historiese stuk "Aanspraakmakers op die kroon" (1863) het hy sy eerste groot welslae behaal. Van 1864 tot 1891 het Ibsen afwisselend in Italië en Duitsland gewoon en Noorweë net twee keer vlugtig besoek. Vir sy vroeëre werk het hy veral in die geskiedenis, sages en volksvertellinge inspirasie gevind. In 1866 het "Brand" verskyn, 'n toneelstuk in verse oor 'n jong idealis wat geen kompremieë wil aangaan nie. In die daaropvolgende jaar het "Peer Gynt" verskyn, die laaste stuk wat Ibsen in versvorm geskryf het. In die stuk word die lewensfases van die hoofkarakter uitgebeeld en 'n simboliese betekenis daaraan gegee. Die omvangryke drama Keiser en Galileër (1873) handel oor die lewe van Julianus Apostata (die Afvallige), keiser-filosoof uit die 4e eeu. Met "Steunpilare van die samelewing" (1877) het Ibsen begin met 'n reeks psigologiese stukke waarin hy die sosiale probleme van sy tyd behandel het. 

"Die pophuis", ook bekend as "Nora" (1879), is in 1973 twee keer verfilm en handel oor die emansipasie van die vrou. Die stuk, asook "Spoke" (1881). het groot opspraak met hulle premières verwek. Die verhouding tussen die individu en die samelewing staan in die stukke sentraal, net soos in ŉ "Vyand van die volk" (1882), "Die vrou van die see" (1888) en "Hedda Gabler" (1890). In sy latere stukke het Ibsen verat op simboliese elemente klem gelê. Tot die groep behoort die volgende: "Die wilde eend" (1884), "Rosmersholm" (1886), "Boumeester Solness" (1892), "Klein Eyolf" (1894) "John Gabriel Borkmann" (1896) en "As ons, die dooies, ontwaak" (1899). 

Ibsen het in 1900 'n beroerteaanval gehad en was vanaf 1902 bedlêend. Hy is op 23 Mei 1906 in Christiania oorlede.



</doc>
<doc id="35159" url="https://af.wikipedia.org/wiki?curid=35159" title="Nidaros-domkerk">
Nidaros-domkerk

Gedurende die Middeleeue het die domkerk die bynaam "Cor Norvegiae" ("Hart van Noorweë") gekry aangesien dit die grafkerk van Sint Olav was. 'n Meer gebruiklike Noorse naam was "Kristkirken i Nidaros". Ondanks sy sterk verbintenis met Sint Olav was die kerk nie aan hom gewy nie, maar aan die "Heilige Drieënigheid".


</doc>
<doc id="35165" url="https://af.wikipedia.org/wiki?curid=35165" title="FV Illertissen">
FV Illertissen

Die klub is in 1921 gestig met die huidige naam. Die klub het sy grootste prestasie in 1963 behaal toe die "Württembergischen-Pokal" (Württemberg uitklopbeker) ingepalm is.

Die klub se buurman SpVgg Au/Iller speel ook tans in die Oberliga Baden-Württemberg.



</doc>
<doc id="35175" url="https://af.wikipedia.org/wiki?curid=35175" title="Internasionale Unie vir die Bewaring van die Natuur">
Internasionale Unie vir die Bewaring van die Natuur

Die Internasionale Unie vir die Bewaring van die Natuur en Natuurlike Hulpbronne (IUBN) is 'n internasionale organisasie wat hom toewy aan die bewaring van natuurlike hulpbronne.

Dit is in 1948 gestig, en die hoofkwartier is in die Meer van Genève-gebied in Gland, Switserland. Die IUBN verteenwoordig 83 state, 108 regeringsorganisasies, 766 nie-regeringsorganisasies en 81 internasionale organisasies en betrek byna 10 000 kenners en wetenskaplikes van lande dwarsoor die wêreld.

As deel van die IUBN se sleutelprodukte en -dienste is die volgende lyste geskep en word dit voortdurend onderhou en gemonitor:


</doc>
<doc id="35176" url="https://af.wikipedia.org/wiki?curid=35176" title="IUBN-rooilys">
IUBN-rooilys

Die IUBN-rooilys van bedreigde spesies wat in 1963 geskep is, is die wêreld se mees omvattende inligtingsbron van die wêreldwye bewaringstatus van plant- en dierspesies. Die Internasionale Unie vir die Bewaring van die Natuur (IUBN) is die wêreldgesag aangaande bewaringstatus.

Die lys is opgestel met presiese kriteria om die uitsterwingsrisiko van duisende spesies en subspesies te evalueer. Hierdie kriteria is relevant tot alle spesies en alle gebiede van die wêreld. Die mikpunt is om die dringendheid van bewaring oor te dra aan die publiek en beleidskeppers, so wel as die internasionale gemeenskap, om die uitwissing van spesies te probeer verhoed.





</doc>
<doc id="35178" url="https://af.wikipedia.org/wiki?curid=35178" title="Sariola">
Sariola

Sariola is 'n Duitse simfoniese metal-musiekgroep wat in 2006 in Rhein-Ruhr (Finland) gevorm is.


</doc>
<doc id="35184" url="https://af.wikipedia.org/wiki?curid=35184" title="Lilongwe">
Lilongwe

Lilongwe is die hoofstad en grootste stad in Malawi met ’n bevolking van sowat 1 077 116 (2015). Die stad is in die Sentrale Streek van die land geleë naby die grense met Mosambiek en Zambië, en dit is ’n belangrike ekonomiese en vervoersentrum vir die streek. Dit is genoem na die Lilongwerivier.

Lilongwe was eeue lank ’n klein vissersdorpie aan die oewers van die Lilongwerivier. Tydens die Britse koloniale besetting het dit ’n administratiewe sentrum geword vanweë sy strategiese ligging. Dit is in 1906 as ’n handelspos gestig en in 1947 amptelik as ’n dorp erken. Ná Malawi se onafhanklikwording het Lilongwe al hoe meer in ’n belangrike handelsentrum van die land se Sentrale Streek ontwikkel. Die groei is aangehelp deurdat die voormalige president Hastings Banda dit in 1975 die nuwe hoofstad gemaak het. Die laaste regeringskantore is in 2005 na Lilongwe geskuif.

Die stad se bevolking neem vinnig toe – teen sowat 4,3% per jaar.

Lilongwe word bestuur deur die Lilongwe-stadsraad, wat oorheers word deur die regerende Demokratiese Progressiewe Party (DPP).

Lilongwe is geleë op ’n plato in Sentraal-Malawi wat deel uitmaak van die Groot Skeurvallei. Dit lê 1 050 m bo die seevlak aan die Lilongwerivier.

Lilongwe het ’n humiede subtropiese klimaat wat grens aan ’n subtropiese hooglandklimaat, met aangename warm somers en matige winters. Vanweë die hoogte is temperature laer as wat verwag word van ’n stad in die trope. Lilongwe het ’n kort reënseisoen, van Desember tot Maart, en ’n langerige droë seisoen oor die grootste deel van die res van die jaar, veral in Junie en Julie wanneer dit koeler as ander tye is. In die natste maande van die reënseisoen val tot 200 mm reën per maand.

Die stad is verdeel in die Nuwe en Ou Stad. In eersgenoemde is daar hotelle, ambassades en regeringskantore en in laasgenoemde markte, busterminale, kafees en restaurante. Die moderne winkels van die stad vorm ’n kontras met die strate en ommuurde markte van die ou deel.

Terwyl Blantyre Malawi se kommersiële hoofstad is, word Lilongwe se ekonomie oorheers deur die regerings- en openbare instellings. 

Die Kanengo-distrik in die noorde van die stad is die hoofnywerheidsgebied met klein nywerhede soos voedselverwerking en tabakberging en . Die belangrikste ekonomiese bedrywighede in die stad is die bank- en kleinhandelwese, bouwerk, vervoer, toerisme en tabakvervaardiging. Sowat 76% van Lilongwe se inwoners woon in informele nedersettings – armoede is sowat 25% en werkloosheid 16%. Die staatsdiens gee werk aan sowat 27% van alle formele werkers, 40% werk in die privaat sektor en 2% werk vir hulself.

’n Verskeidenheid kroeë en nagklubs bied vermaak soos lewende musiek en partytjies.

Die nuwe nasionale Bingu-stadion met 40 000 sitplekke is danksy ’n lening van China gebou. Dit is in Novemver 2015 voltooi. Sekere belangrike verbeterings, byvoorbeeld met betrekking tot elektrisiteit en veiligheid, is egter nodig voor dit kan open.

Die Kamuzu Internasionale Lughawe het gereelde vlugte na Johannesburg, Addis Abeba, Nairobi en Lusaka, asook binnelandse vlugte na Blantyre. Dit is noord van Lilongwe geleë, sowat 20 km van die middestad af.

Gereelde busdienste bestaan tussen Lilongwe en Blantyre, Zomba, Kasungu en Mzuzu. Treine loop na binnelandse bestemmings, asook Zambië en Mosambiek. 

Daar is 38 privaat en 66 staatslaerskole met altesaam 103 602 leerlinge, sowel as 29 hoërskole met 30 795 leerlinge in Lilongwe.


</doc>
<doc id="35186" url="https://af.wikipedia.org/wiki?curid=35186" title="Mogadisjoe">
Mogadisjoe

Mogadisjoe (ook Mogadishu, Arabies: مقديشو, Engels: "Mogadishu", Italiaans: "Mogadiscio", Somalies: "Muqdisho") is die hoofstad en grootste stad van Somalië. Die stad het in 2005 'n bevolking van sowat 2 000 000 gehad. Dit is die belangrikste hawestad van Somalië en is aan die Indiese Oseaan sowat 200 km noord van die ewenaar geleë.


</doc>
<doc id="35187" url="https://af.wikipedia.org/wiki?curid=35187" title="Somaliland">
Somaliland

Somaliland (Somalies: "Soomaaliland", Arabies: صوماليلاند‎ "Ṣūmālīlānd" of أرض الصومال "Arḍ aṣ-Ṣūmāl"), amptelik die Republiek van Somaliland (Somalies: "Jamhuuriyadda Somaliland", Arabies: جمهورية أرض الصومال "Jumhūrīyat Arḍ aṣ-Ṣūmāl"), is 'n selfregerende gebied in die noordweste van Somalië wat poog om as onafhanklike staat erken te word. Anders as die suidelike dele van Somalië, beskik Somaliland oor 'n werkende regering, en 'n groot mate van wet en orde. Ondanks Somaliland se relatiewe sukses, word die gebied nie deur enige ander land as staat erken nie. Somaliland het op 18 Mei 1991 sy onafhanklikheid verklaar nadat die regering in Somalië in duie gestort het. Daar is sedert 2003 'n konflik tussen Puntland en Somaliland oor die toekoms van Somalië.

Hargeisa is die hoofstad en grootste stad. Somaliland het 'n oppervlakte van 137 600 km² en 'n bevolking van 3 500 000 in 2008 gehad.



</doc>
<doc id="35193" url="https://af.wikipedia.org/wiki?curid=35193" title="Pierre">
Pierre

Pierre (uitgespreek: "Peer") is die hoofstad van die Amerikaanse deelstaat van Suid-Dakota. Ten opsigte van sy bevolking is dit die tweede kleinste hoofstad in die VSA. Pierre is aan die oostelike kant van die Missouririvier geleë. Dit is in 1880 gestig.

Die stad is genoem na Pierre Chouteau, wat 'n pelshandelaar was. 


</doc>
<doc id="35195" url="https://af.wikipedia.org/wiki?curid=35195" title="Maridalen">
Maridalen

Maridalen is 'n vallei in die Noorse hoofstad Oslo. Die gebied het oorspronklik as "Margarethadalen" bekend gestaan, 'n verwysing na die Middeleeuse Margareta-kerk wat aan die heilige Margareta van Skotland gewy was. Sy bouvalle het bewaar gebly en is aan die noordelike kant van die Maridalsvannet-meer geleë. Hier word die jaarlikse "Maridalsspillet" opgevoer wat die Middeleeuse lewe in die vallei behandel. Maridalsvannet is daarnaas die drinkwaterbron vir sowat 'n derde van Oslo se bevolking en 'n gewilde bestemming vir ontspanning en uitstappies. Stadsbewoners verwys na die vallei dikwels ook as "Die Dorp".



</doc>
<doc id="35202" url="https://af.wikipedia.org/wiki?curid=35202" title="Gwyneth Paltrow">
Gwyneth Paltrow

Gwyneth Kate Paltrow (* 27 September 1972 in Los Angeles, Kalifornië, VSA) is 'n Amerikaanse aktrise.



</doc>
<doc id="35204" url="https://af.wikipedia.org/wiki?curid=35204" title="Bryan Adams">
Bryan Adams

Bryan Adams, gebore: 5 November 1959, Kingston, Ontario (Kanada), is 'n Kanadese musikant.


</doc>
<doc id="35207" url="https://af.wikipedia.org/wiki?curid=35207" title="Vlag van Kanada">
Vlag van Kanada

Die nasionale vlag van Kanada is op 15 Februarie 1965 amptelik in gebruik geneem. Die vlag vertoon drie vertikale bane in rooi, wit en rooi met ’n rooi elfpuntige esdoringblaar in die middel van die wit baan.

Die aanvaarding van die vlag in 1965 was die eerste keer dat ’n nasionale vlag vir Kanada gekies is om die Unievlag te vervang. Die Rooi Kanadese Vaandel is nie-amptelik gebruik sedert die 1890’s en is in 1945 deur ’n algemene maatreël van bestuur goedgekeur vir gebruik "waarookal die plek of geleentheid hom voordoen om ’n kenmerkende Kanadese vlag te laat wapper." In 1964 het Eerste Minister Pearson ’n komitee aangewys om die vraagstuk op te los. Dit het gelei tot ’n ernstige debat oor die verandering van die vlag. Uit drie opsies is George Stanley en John Matheson se esdoringontwerp wat gebaseer was op die vlag van die Koninklike Militêre Kollege van Kanada, gekies. Die vlag is die eerste keer op 15 Februarie 1965 ten toon gestel; hierdie datum word jaarliks gevier as die Nasionale Kanadese Vlagdag.

Baie verskillende vlae is geskep vir gebruik deur Kanadese amptenare, regeringsliggame en militêre magte. Die meeste van hierdie vlae maak op die een of ander manier van die esdoringblaarmotief gebruik deur die Kanadese vlag in die skildhoek te hê of deur esdoringblare in die ontwerp te gebruik. Die Koninklike Unievlag is ook ’n amptelike vlag in Kanada en word gebruik as simbool van Kanada se lidmaatskap van die Britse Statebond, en die verbintenis tot die Kroon. Die Unievlag is steeds ’n element in ander Kanadese vlae waaronder die provinsiale vlae van Brits-Columbië, Manitoba en Ontario.

Die esdoringblaar het sedert die 1700’s gedien as simbool ter viering van die natuur en omgewing van wat vandag as Kanada bekend is. Die hoeveelheid punte op die blaar het geen betekenis nie (dit stel dus nie die tien provinsies plus een punt vir die gebiede, soos die Australiese Gemenebesster, voor nie). Die hoeveelheid punte en rangskikking daarvan is gekies nadat toetse in ’n windtonnel aangedui het dat die huidige ontwerp die minste wasig vertoon van die ontwerpe wat getoets is. Die beeld van die esdoringblaar wat op die vlag gebruik word is ontwerp deur Jaques Saint-Cyr. In 1921 het koning George V die amptelike kleure van Kanada vasgestel as rooi (van die Kruis van Sint Joris) en wit (van die Franse koninklike embleem sedert koning Karel VII).

Die lengte van die Esdoringvlag is twee keer die wydte. Die wit baan staan bekend as ’n Kanadese Paal (’n vierkantige baan in ’n vertikale driebaanvlag en genoem na die vlag van Kanada) en die twee rooi bane is so groot soos die helfte van die wit baan. In die middel van die wit baan is ’n rooi esdoringblaar. In heraldiek is die vlag geblasoeneer as "rooi op ’n silwer Kanadese paal met ’n esdoringblaar." Die blasoenering is op 5 Maart 2005 by die Kanadese Heraldiese Owerheid geregistreer.

Die kleurskema word hieronder gelys:

Die eerste bekende vlag wat in Kanada gewapper het die Kruis van Sint Joris wat John Cabot toe hy Newfoundland in 1497 bereik het. In 1534 het Jacques Cartier ’n kruis geplant in Gaspé met die Franse koninklike wapenskild met die fleur-de-lis. Sy skip het ’n rooi vlag met ’n wit kruis gehad wat op daardie tydstip die vlag van Frankryk was. Nieu-Frankryk het steeds die Franse militêre vlae van die periode gebruik.

Die Koninklike Unievlag is sedert die Britse nedersetting in Nova Scotia in 1621 in Kanada gebruik. Sedert die oorgawe van Frankryk aan die Verenigde Koninkryk in die vroeë 1760’s, is die Koninklike Unievlag, bekend as die Union Jack in die Verenigde Koninkryk gebruik as die de jure nasionale vlag, net soos in die Verenigde Koninkryk, tot met die aanvaarding van die huidige vlag in 1965.

Kort na die Kanadese Konfederasie in 1867 het die behoefte aan ’n unieke Kanadese vlag ontstaan. Die eerste Kanadese vlag was die Vlag van die Goewerneur-generaal van Kanada, ’n koninklike Unievlag met ’n skild in die middel waarop die wapenskild van Ontario, Quebec, Nova Scotia en Nieu-Brunswick in die vier kwarte was. Die skild was omring deur ’n krans van esdoringblare. In 1870 is begin om die Rooi Vaandel, met die toevoeging van die Kanadese saamgestelde skild op die wapperkant, nie-amptelik op land en see te gebruik en dit het bekend gestaan as die Rooi Kanadese Vaandel. Soos nuwe provinsies by die Konfederasie gevoeg is, is die skild opgedateer. In 1892 het die Britse Admiraliteit die gebruik van die Rooi Vaandel vir gebruik deur Kanada op see goedgekeur. Die saamgestelde skild is in 1921, met die toekenning van ’n wapenskild aan Kanada, deur die nuwe wapenskild vervang en in 1924 het ’n algemene maatreël van bestuur dit goedgekeur vir gebruik van oorsese Kanadese geboue. In 1925 het William Lyon Mackenzie King, Eerste Minister van Kanada, ’n komitee opgestel om ’n vlag te ontwerp wat op Kanadese bodem gebruik kan word. Die komitee is egter ontbind voordat ’n finale verslag saamgestel kon word. Ten spyte van die mislukking van die komitee om die vraagstuk op te los, was die sentiment van die publiek in die 1920’s ten gunste van ’n oplossing vir die Kanadese vlagprobleem.

Gedurende die Tweede Wêreldoorlog was die Rooi Vaandel die vlag wat die Kanadese troepe op die slagveld gebruik het. Die Rooi Kanadese Vaandel is binne en buite Kanada gebruik as die Kanadese vlag. ’n Gesamentlike komitee van die Senaat en die Laerhuis is op 8 November 1945 aangestel om ’n nasionale vlag voor te stel wat amptelik aanvaar kon word. Teen 9 Mei 1946 is 2 695 voorstelle ingedien en die komitee het gerapporteer "dat die nasionale vlag van Kanada die Rooi Kanadese Vaandel moet wees met ’n esdoringblaar in herfskleure teen ’n wit agtergrond". Die Wetgewende Vergadering van Quebec het egter by die komitee gepleit om nie "buitelandse simbole" (insluitend die Koninklike Unievlag) in te sluit nie. Eerste Minister MacKenzie King het nie op die verslag gereageer nie en die Rooi Kanadese Vaandel het vir eers gebly.

Teen die 1960’s het die debat om ’n nuwe Kanadese vlag egter in so ’n mate toegeneem dat dit uitgeloop het in die Groot Vlagdebat van 1964. In 1963 het die Liberale minderheidsregering van Lester B. Pearson die mag verkry en besluit om ’n amptelike Kanadese vlag deur middel van parlementêre debat te kry. Die hoof politieke voorsteller van die verandering was Eerste Minister Pearson. Hy was ’n beduidende makelaar tydens die Suezkrisis van 1956, waarvoor hy die Nobelprys vir Vrede gekry het. Gedurende die krisis is Pearson onderbreek toe die Egiptiese regering beswaar gemaak het teen Kanadese vredesmagte op grond daarvan dat die Kanadese vlag (die Rooi Vaandel) dieselfde simbool (die Koninklike Unievlag) as die Verenigde Koninkryk, een van die oorlogvoerders, bevat het. Pearson se doel was vir die Kanadese vlag om kenmerkend en onderskeidend Kanadees te wees. Die hoofopponent teen die verandering van die vlag was die opposisieleier en voormalige Eerste Minister, John Diefenbaker, wat dit uiteindelik ’n private kruisvaart gemaak het.

Pearson was die leier van ’n minderheidsregering en het die risiko geloop om die mag te verloor a.g.v. die vlagkwessie; hy het egter geweet dat die Rooi Vaandel en die Unievlag nie gewild was in Quebec, waar die Liberale sterk steun geniet het, nie. Die Rooi Vaandel was die voorkeur van die meeste Engelssprekende Kanadese. Op 27 Mei 1964 het Pearson se regering ’n mosie by die parlement ingedien vir die aanvaarding van sy gunsteling ontwerp van ’n "see-tot-see" vlag met ’n blou rand en drie saamgesnoerde rooi esdoringblare op ’n wit agtergrond. Hierdie mosie was die oorsaak van weke se bitsige debat in die parlement en die ontwerp het bekend geword as die "Pearson-wimpel". Diefenbaker het ’n referendum oor die vlagvraagstuk geëis maar Pearson het in plaas van ’n referendum ’n veelparty parlementêre komitee van 15 lede saamgestel om ’n nuwe ontwerp te kies. Deur ’n periode van bestudering met politieke manoeuvrering het die komitee op die huidige ontwerp besluit wat deur George Stanley geskep is en geïnspireer is deur die vlag van die Koninklike Militêre Kollege van Kanada in Kingston, Ontario. Die ontwerp is op 29 Oktober 1964 eenparig deur die komitee goedgekeur en later deurgevoer deur ’n meerderheidstem in die Kanadese Laerhuis op 15 Desember 1964. Die Kanadese Senaat het twee dae later ook die ontwerp goedgekeur.

Koningin Elizabeth II het die nuwe vlag op 28 Januarie 1965 geproklameer. Die vlag is op 15 Februarie 1965 ingewy tydens ’n amptelike seremonie op die Parlementsheuwel in Ottawa in die teenwoordigheid van Goewerneur-generaal majoor-generaal Georges P. Vanier, die Eerste Minister, lede van die kabinet en Kanadese parlementariërs. Die Rooi Kanadese Vaandel en die skild van die koninklike wapen van Kanada is 12:00 gestryk en die nuwe Esdoringvlag is gehys. Die skare het die nasionale lied, "O Canada" gesing waarna die sing van "God Save the Queen" gevolg het. Maurice Bourget, Speaker van die Senaat, het gesê: "Die vlag is die simbool van die eenheid van die nasie omdat dit, bo enige twyfel, al die burgers van Kanada sonder onderskeid van ras, taal, oortuigings of opinie verteenwoordig." Vir die eeufeesvieringe van die nasie in 1967, het die Kanadese regering die Kanadese wapen (waarvan die skild op die Rooi Vaandel gepryk het) op ’n rooi vlag gebruik.

As ’n simbool van Kanada se lidmaatskap van die Britse Statebond is die Koninklike Unievlag steeds ’n amptelike vlag in Kanada en dit word met sekere geleenthede gebruik. Regulasies vereis dat federale instellings die Unievlag langs die Esdoringvlag moet vertoon indien dit moontlik is, deur van ’n tweede vlagpaal gebruik te maak op die volgende dae: Statebonddag (die tweede Maandag in Maart), Victoriadag (wat ook die vorstin se amptelike verjaardag in Kanada is) en die herdenking van die Statuus van Westminster (11 Desember). Die Unievlag kan ook by die Nasionale Oorlogsmuseum of ander plekke waar seremonies is wat Kanada se betrokkenheid met ander nasies in die Statebond eer (in tye van oorlog), vertoon word. Die Esdoringvlag neem altyd die ereplek in en word dus eerste gehys. Die Unievlag is ook deel van die provinsiale vlae Ontario en Manitoba waar dit in die skildhoek is. ’n Gewysigde weergawe word in die vlag van Brits-Columbië gebruik en die vlag van Newfoundland en Labrador is ’n gestileerde weergawe van die Unievlag. Verskeie van die provinsiale luitenant-goewerneursvlae het voorheen ’n gewysigde Unievlag gebruik as hul persoonlike vaandel gebruik maar die luitenant-goewerneurs van Nova Scotia is die enigste een wat hierdie ontwerp behou het. Die Unievlag en die Rooi Kanadese Vaandel word steeds deur veteraangroepe en ander wat Kanada se verbintenis met Brittanje wil beklemtoon, in Kanada gebruik.

Die Rooi Vaandel word ook soms gebruik waarby amptelike gebruik by sommige seremonies. Dit is gebruik by die herdenkings van die Slag van Vimyrif in 2007. Hierdie besluit het kritiek ontlok van diegene wat gevoel het dat dit nie gelyk gestel moet word aan die Kanadese vlag nie en dit is geprys deur diegene wat gevoel het dat dit belangrik is dat Kanada haar bande met die verlede moet behou.

Die Kanadese Dualiteitsvlag is ’n nie-amptelike vlag wat onafhanklik ontwikkel is en is oorspronklik gesirkuleer deur die voorstanders daarvan om die eenheid van Kanada ten toon te stel by byeenkomste vir die "nee"-stem in oploop tot die 1995 Quebecreferendum. Die ontwerp is gekies om die Franssprekende populasie tot die Esdoringvlag te voeg deur blou bane by te voeg (die blou en rooi in rofweg in die verhouding van die hoeveelheid Engelssprekende en Franssprekende mense in Kanada woon). Daar is op blou besluit omdat dit die hoofkleur is in die vlag van Quebec.

In Quebec word die provinsiale vlag (’n wit Sint Joriskruis op ’n blou agtergrond met ’n fleur-de-lis in elke kwardant) dikwels beskou as ’n nasionale vlag saam met die Esdoringvlag, net soos die Acadiese vlag in die Acadiese gebiede van die maritieme provinsies.

Daar is geen wette wat die korrekte gebruik van die Kanadese vlag beheer. Kanadese Erfenis het egter riglyne uitgebring oor hoe die Kanadese vlag alleen en saam met ander vlae vertoon/gebruik moet word. Die riglyne bespreek die volgorde van voorkeur waarin die Kanadese vlag gebruik word, waar die vlag gebruik kan word en wat mense kan doen om eerbied teenoor die vlag te betoon. Die riglyne, getiteld "Vlagetiket in Kanada" ( Flag Etiquette in Canada) is deur die Kanadese Erfenis in boekformaat uitgegee en dit is op April 2003 opgedateer. Die vlag mag enige dag, enige tyd van die dag op enige gebou wat deur die Kanadese Regering, lughawens, militêre basisse, diplomatieke kantore en burgerlikes beheer word, vertoon word. Wanneer die vlag vertoon word moet dit op sy eie vlagpaal hang en dit mag nie minderwaardig teenoor ander vlae wees nie, met die uitsondering van, in volgorde van baie na min belangrik, die koningin se persoonlike Kanadese vlag, die vlag van die Goewerneur-generaal van Kanada, enige persoonlike vlag van ’n lid van die Kanadese Monargie of vlae van die Luitenant-goewerneurs van Kanada. Om ’n tydperk van rou aan te dui word die Kanadese vlag halfstok gehang. Die Kanadese Magte het ’n spesiale protokol vir die vou van die vlag vir tentoonstellings soos ’n amptelike begrafnis; die Kanadese Magte stel dit egter nie vir daaglikse gebruik voor nie.

Sedert die aanvaarding van die Kanadese vlag in 1965 het die Kanadese regering programme geborg om die vlag te bevorder. Voorbeelde sluit die Kanadese Parlementêre Vlagprogram van die Departement van Kanadese Erfenis en die vlagprogram wat deur die Departement van Openbare Werke gedryf is. Hierdie programme het die blootstelling van die vlag en die konsep dat dit deel is van die nasionale identiteit, verhoog. Om bewustheid van die vlag te verhoog is die Parlementêre Vlagprogram in Desember 1972 ingestel. Die doel van die program was om lede van die Kanadese Laerhuis toe te laat om vlae en lapelwapens in die vorm van die Kanadese vlag te versprei in hulle kiesafdelings. Die program is sedert 1973 aan die gang. Vlae wat op die Vredestoring en die Oos- en Wesblokke van die Parlementsheuwel word verpak deur die Departement van Openbare Werke en kan gratis verkry word. Die program het egter ’n 19-jaar wagperiode vir vlae van die Oos- en Wesblok en 27-jaar vir vlae van die Vredestoring.

Sedert 1996 is 15 Februarie herdenk as die Nasionale Kanadese Vlagdag. In 1996 het Sheila Copps, Minister van Kanadese Erfenis, die "een-in-’n-miljoen-vlag-uitdaging" ingestel. Hierdie program was daarop gemik om die Kanadese burgers van ’n miljoen nuwe Esdoringvlae te voorsien vir die Vlagdag van 1997. Die program was egter kontroversieel omdat dit ’n geraamde $45 miljoen gekos het en die vlae kan ook nie gehys word nie. Amptelike syfers van Kanadese Erfenis het die uitgawes op $15,5 miljoen geraam, met ongeveer ’n sewende van die koste wat deur donasies gedek is.

’n Gedenkplaat wat die skepping van die Kanadese vlag herdenk, is in 1985 by die Koninklike Militêre Kollege van Kanada (KMK) in Kingston, Ontario aangebring. In Maart 1964 het kolonel George Stanley, Dekaan van Kunste, terwyl hy op die Mackenzie gebou gestaan en kyk het na die Kollegevlag naby die paradeplein, voorgestel aan kolonel J.R. Matheson, toe LP vir Leeds, dat die KMK Kollegevlag as basis gebruik moet word vir die nuwe vlag. Die twee het saam gewerk aan ’n ontwerp wat uiteindelik goedgekeur is deur die parlement en deur ’n koninklike proklamasie op 15 Februarie 1965 as die Nasionale Vlag van Kanada aanvaar is.




</doc>
<doc id="35214" url="https://af.wikipedia.org/wiki?curid=35214" title="Amersfoort, Nederland">
Amersfoort, Nederland

Amersfoort is op een na die grootste stad van die Nederlandse provinsie Utrecht. Die munisipaliteit het sowat 145 000 inwoners (2010). Amersfoort is aan die Eemrivier geleë. 

Teen die begin van die 19e eeu het Amersfoort maar nog  9000 inwoners gehad. Amersfoort het in 'n kort tydjie enorm gegroei tot die status van "groeistad". In 1970 tel die stad 75 000 inwoners en in 2008 woon daar ruim 140 000 mense in Amersfoort. Tydens 'n munisipale herindeling is die munisipaliteit Hoogland in sy geheel en Leusden en Hoevelaken deels deur Amersfoort geabsorbeer. Vathorst word in die toekoms die grootste distrik. Teen 2016 groei Amersfoort tot ongeveer 160 000 inwoners.



</doc>
<doc id="35218" url="https://af.wikipedia.org/wiki?curid=35218" title="Kingston, Ontario">
Kingston, Ontario

Kingston is 'n stad in Ontario, Kanada, met 'n bevolking van 123 363 in 2011. Die stadse bynaam is "Limestone City".


</doc>
<doc id="35221" url="https://af.wikipedia.org/wiki?curid=35221" title="Lys van kinderspeletjies">
Lys van kinderspeletjies

Hier volg 'n lys van speletjies, hoofsaaklik deur kinders gespeel, wat nie televisie- of rekenaarverwant is nie.


Die volgende speletjies word gewoonlik eerder as boeresport geklassifiseer.



</doc>
<doc id="35225" url="https://af.wikipedia.org/wiki?curid=35225" title="Pleknaamsveranderinge in Burkina Faso">
Pleknaamsveranderinge in Burkina Faso

Hier volg 'n lys van dorpe en stede in Burkina Faso waarvan die name verander is:



</doc>
<doc id="35229" url="https://af.wikipedia.org/wiki?curid=35229" title="Wes-Australië">
Wes-Australië

Wes-Australië is 'n Australiese deelstaat wat die hele westelike derde van die Australiese kontinent beslaan. Die land se grootste staat het 2,1 miljoen inwoners (10% van die totale bevolking), van wie 85% in die suidwestelike hoek van die staat woonagtig is.

Wes-Australië word begrens deur Suid-Australië en die Noordelike Gebied aan die ooste en die Indiese Oseaan in die weste en noorde. In Australië word daar amptelik na die suidelike deel van die oseaan verwys as die Suidelike Oseaan, terwyl die Internasionale Hidrografiese Organisasie daarna verwys as die Indiese Oseaan. Die totale lengte van die staat se oostelike grens is 1 862 km, en die staat se kuslyn is 12 889 km lank. Die totale landoppervlakte van die staat 2,5 miljoen km.

Die grootste deel van Wes-Australië bestaan uit die baie ou Yilgarn kraton en die Pilbara kraton wat saam met die Deccan van Indië, Madagaskar en die Karoo en Zimbabwe die kratons van Suidelike Afrika deel was van 'n superkontinent Ur, een van die oudste superkontinente op aarde
(3 200 – 3 000 miljoen jaar gelede). Daar het sedertdien geen bergvorming buiten die Stirlingreeks plaasgevind nie en daarom is daar baie erosie van die grond plaasgevind en is geen deel van die staat hoër as 1 245 meter bo seespieël nie. Die meeste dele vorm 'n lae plato met 'n gemiddelde hoogte van ongeveer 400 meter bo seespieël met min reliëf en geen oppervlakaflope nie. Die land loop skerp af by die kusvlakte en vorm in sommige gevalle 'n skerp platorand (soos in die geval van die Darling Eskarp naby Perth).

Die hoë ouderdom van die landskap veroorsaak dat die grond buitengewoon onvrugbaar is. Selfs grond wat afkomstig is van granietrots bevat 'n ordegrootte minder fosfor en slegs die helfte soveel stikstof as vergelykbare grondsoorte op ander kontinente. Grond wat afkomstig is van sandvlaktes of ystersteen is selfs nog minder vrugbaar en bevat nog minder oplosbare fosfate en bevat ook min sink, koper, molibdeen en soms kalium en kalsium.

Die onvrugbaarheid van die grond vereis 'n geweldige hoë inset in terme van kunsmis, veral superfosfaat. Oormatige gebruik van insekdoders en onkruiddoders het die insek- en bakteriebevolkings byna uitgeroei. Die kompaktering van grond deur swaar masjinerie en hoefdiere het groot skade aan die sensitiewe grond aangerig. Die grootskaalse skoonmaak van lande vir land- en bosboudoeleindes het ook groot skade aan die inheemse plant- en dierelewe aangerig. Gevolglik het die Suidwestelike streek van die staat 'n hoër konsentrasie van seldsame, bedreigde flora en fauna as baie ander gebiede in Australië, wat dit een van die wêreld se probleemgebiede maak ten opsigte van biodiversiteit. Groot dele van die staat se graanstreek ervaar probleme met te hoë soutgehalte en die verlies van varswater.

Die Suidwestelike kusgebied het 'n relatief gematigde klimaat en was oorspronklik dig bebos gewees, insluitende groot plate karri-bome, van die hoogste bome ter wêreld. Hierdie landboustreek van Wes-Australië is een van die top nege habitatte op aarde ten opsigte van biodiversiteit, met 'n hoër getal endemiese spesies as ander vergelykbare streke. Danksy die Leeuwin-stroom maak die see langs die kus ook een van die top ses streke vir biodiversiteit uit ten opsigte van sy seelewe en bevat dit ook een van die mees suidelike koraalriwwe in die wêreld.
Die gemiddelde jaarlikse reënval wissel tussen 300 millimeter aan die rand van die graanstreek tot 1 400 millimeter in die natste gebied naby Northcliffe, maar in die maande van November en Maart oorskry die verdampingstempo die reënval en is dit oor die algemeen uiters droog. Plante moet goed aangepas wees om die toestande te oorleef as. 'n Groot afname in reënval is die afgelope paar jaar waargeneem met meer reënval in die somermaande as voorheen.

Die middelste vier-vyfdes van die staat is semi-woestyn of woestyn en is ligbevolk met mynbou as die enigste betekenisvolle aktiwiteit. Jaarlikse reënval is gemiddeld ongeveer 200 tot 250 millimeter, met die meeste daarvan wat voorkom in sporadiese neerslae wat verband hou met tropiese siklone in somermaande.

'n Uitsondering hierop is die noordelike tropiese streke. Die Kimberley-streek het 'n uiters warm monsoenklimaat met 'n gemiddelde jaarlikse reënval wat wissel van 500 tot 1 500 millimeter, maar daar is 'n baie lang amper reënlose seisoen tussen April tot November. Agt-en-vyftig persent van die staat se aflope vind in die Kimberley-streek plaas, maar omdat dit in geweldadige vloede voorkom en omdat die grond uiters arm is, is die enigste ontwikkeling langs die Ord-rivier.

Sneeu kom bitter selde in die staat voor en tipies slegs in die Stirling-reeks naby Albany aangesien dit die enigste bergreeks is wat hoog genoeg is en sover suid is. Sneeu val ook bitter selde op die nabygeleë Porongurup-reeks.

Die hoogste waargenome temperatuur van 50,5 °C is aangeteken te Mardie, Pilbara, 61,6 kilometer vanaf Barrow-eiland op 19 Februarie 1998. Die laagste minimumtemperatuur van -7,2 °C is by die Eyre Bird sterrewag sowat 49 km ter suide van Cocklebiddy waargeneem.

Wes-Australië is die tuiste van ongeveer 540 voëlspesies. Hiervan is 15 endemies tot die staat. Die beste gebiede om voëls te besigtig is die suidwestelike hoek van die staat en die gebied rondom Broome en die Kimberley-streek.

Die Flora van Wes-Australië bestaan uit 9437 gepubliseerde inheemse vaatplantspesies uit 1543 genera in 226 families, daar is ook 1171 ingeburgerde indringerplante.

Die eerste inwoners van wat nou Wes-Australië genoem word was die inboorlinge van Australië met 'n wyd uiteenlopende taal- en etniese groepe — onder andere die Nyungah in die suidweste, die Wongai in die sentrale woestyn, die Malkana in Shark Bay. Hierdie groepe vorm steeds die meerderheid van die plaaslike verafgeleë landelike gebiede van die staat soos in die Kimberley-streek.

Europeërs het hul permanent begin vestig in 1826 toe Albany deur Brittanje in besit geneem is om Franse aansprake op die Westelike derde van die kontinent voor te spring. Perth is gestig as die Swanrivierkolonie in 1829 deur Britse en Ierse setlaars. Die nedersetting het egter agteruit gegaan en daarom is gevangenes uit die Britse eilande daarheen gedeporteer as dwangarbeiders om die bevolking aan te vul. in die 1890's het interstaat migrasie plaasgevind vanweë die oplewing in mynbou in die Goldfields-streek wat tot 'n skerp toename in die bevolking gelei het.

Wes-Australië het nie 'n beduidende invloei van immigrante vanaf Brittanje, Ierland of elders uit die Britse ryk gehad nie tot vroeg in die twintigste eeu toe plaaslike projekte — soos die "Group Settlement Scheme" van die 1920's van stapel gestuur is om boere aan te moedig om hul in die suidweste te vestig en 'n toenemende bewustheid van Australië se westelike derde as 'n bestemming vir koloniste.

Met immigrante uit die Britse eilande as die voorlopers het Wes-Australië se bevolking vinniger ontwikkel in die twintigste eeu. Saam met die oostelike state het Wes-Australië ook 'n vloed van Italianers, Kroasiërs en Grieke na afloop van die Tweede Wêreldoorlog beleef. Ten spyte hiervan maak Britte nog steeds die grootste groep immigrante uit en het Wes-Australië die grootste aantal Brits-gebore inwoners van enige staat: 10,6% in 2006, vergeleke met 'n nasionale gemiddeld van 5,3%. Hierdie groep is gekonsentreer in sekere dele van die metropolitaanse gebied soos Joondalup waar hulle soveel as 'n kwart van die bevolking uitmaak.

In terme van etniese groeperinge dui die 2001 sensus daarop dat Wes-Australië 'n hoogs diverse bevolking het: die grootste groep is dié met 'n Engelse afkoms of etnisiteit (32,7%), gevolg deur Australiese afkoms (27,8%), Iere (7,6%), Italiaans (4,3%), Skots (8,2%) en Sjinese (2,2%). Daar was 58 496 Inheemse Australiërs in Wes-Australië in 2001 wat ongeveer 3,1% van die bevolking uitmaak.

Wes-Australië se ekonomie word grootliks ondersteun deur die ontginning en verwerking van 'n verskeidenheid minerale en ru-olie kommoditeite. Die struktuur van die ekonomie is nou verbind aan die volop natuurlike hulpbronne wat in die staat aangetref word. Eienskappe wat die ekonomie kenmerk is:

Wes-Australië se oorsese uitvoere het soveel as 36% van Australië se totaal uitgemaak. Die staat se belangrikste uitvoerprodukte sluit in ystererts, aluminium, ruolie en vloeibare aardgas, nikkel, goud, ammoniak, graan, wol asook skape en beeste.

Wes-Australië is 'n groot ontginner van bauxiet wat ook verwerk word na aluminium by drie raffinaderye en meer as 20% van die wêreldwye produksie uitmaak. Die staat is ook die wêreld se derde grootste produsent van ystererts (15% van die wêreldtotaal) en die staat is ook verantwoordelik vir 75% van Australië se jaarlikse produksie van 240 ton goud. Diamante word ook ontgin by die Argyle diamantmyn in die verrenoordelike Kimberley-streek. Steenkool word ook ontgin by Collie en is die hoofbrandstof vir elektrisiteitsopwekking in die staat se suidweste.

Landbouproduksie in Wes-Australië lewer 'n groot bydrae tot die staat en nasionale ekonomie. Graanproduksie is seisoenaal-wisselvallig maar die 2006–2007 graanproduksie was bykans 10 miljoen ton, wat byna die helfte van Australië se totale produksie uitgemaak het, en was verantwoordelik vir 'n uitvoerinkomste van $1,7 miljard.

Ander beduidende landbouprodukte sluit in gars, ertjies, wol, lams- en beesvleis. Daar is ook 'n baie groot aanvraag vir invoere van lewende diere vanuit Wes-Australië, hoofsaaklik deur Suidoos-Asië en die Midde-Ooste, waar die invoer van lewende hawe verkies word vanweë kulturele- en godsdienstradisies asook 'n gebrek aan stoor- en vriesfasiliteite. Bykans 50% van Australië se lewende beesuitvoere kom vanuit Wes-Australië.

Die groei in die hulpbronsektor in die afgelope jare het gelei tot 'n beduidende tekort aan arbeid en vaardighede, wat gelei het tot die staatsregering se pogings om interstaat- en oorsese migrasie aan te moedig. Volgens die 2006 sensus was die mediaaninkomste per indiwidu AU$500 per week in Wes-Australië (vergeleke met AU$466 in Australië in sy geheel). Die mediaaninkomste per gesin was AU$1246 per week (vergeleke met AU$1171 vir Australië in sy geheel).

Onlangse groei het ook bygedra tot skerp stygings in die gemiddelde eiendomswaardes in 2006, alhoewel dit in 2007 afgeplat het. Perth se eiendomspryse is steeds die tweede hoogste in Australië na Sydney en hoë huur is 'n probleem.

Suid van Perth is die swaarnywerheidsentrum Kwinana geleë. Hier is die volgende nywerhede geleë: die land se grootste olieraffinadery wat petrol en diesel vir plaaslike verbruik vervaardig, 'n ysteraanleg, aluminium en nikkelverwerkingsaanlegte, hawefasiliteite vir graanuitvoere en ondersteuningsnywerhede vir mynbou en ruolie soos ligte- en swaar ingenieurswerke en metaalwerkswinkels. Skeepsbou en verwante ondersteuningsnywerhede word naby Henderson net suid van Fremantle aangetref. Noemenswaardige sekondêre nywerhede sluit in sement- en bouprodukvervaardiging, graanmeulens, voedselverwerking, vervaardiging van dierevoer, motorbakvervaardiging en drukperse.

In die afgelope paar jaar het die toerismebedryf in Wes-Australië baie gegroei met 'n beduidende aantal besoekers vanaf die Verenigde Koninkryk en Ierland (28%), ander Europese lande (14%), Singapoer (16%), Japan (10%) en Maleisië (8%). Die inkomste uit toerisme is 'n baie sterk ekonomiese dryfveer in baie van die staat se kleiner bevolkingsentra buite Perth, veral in die kusgebiede. Wes-Australië het ook groot wynbougebiede in die suidweste in die Margaretrivierstreek en die Swanvallei. Verskeie wynmakerye vervaardig wyn vir plaaslike verbruik asook internasionale uitvoere. Wes-Australië het ook 'n noemenswaardige visbedryf. Produkte vir plaaslike verbruik en uitvoer sluit in die kreef, garnale, krap, haai en tuna, waarvan die verwerking hoofsaaklik aan die weskus geskied. Walvisjag naby Albany is in 1978 gestaak.


</doc>
<doc id="35233" url="https://af.wikipedia.org/wiki?curid=35233" title="Metaalkunde">
Metaalkunde

Metalaalkunde of metallurgie is die veld in die materiële wetenskappe wat die fisiese en chemiese gedrag van metaalagtige elemente en hul allooie (intermetaalagtige verbindings asook hul verbindings). Die term verwys ook na die tegnologie van metale: die manier hoe wetenskap op hul gebruik in die praktyk toegepas word. Metaalkunde word algemeen in die ambag van metaalwerk gebruik.



</doc>
<doc id="35235" url="https://af.wikipedia.org/wiki?curid=35235" title="Stoigiometrie">
Stoigiometrie

Stoichiometrie is 'n belangrike begrip in die chemie wat aandui dat in die meeste molekulêre en ionogene chemiese verbindings die aantalle atome wat tot verskillende elemente behoort in 'n vaste verhouding voorkom. Reaksiestoigiometrie, so genoem om dit van komposisiestoigiometrie te onderskei, is die studie van die berekening van meetbare verhoudings waarin reagerende stowwe in gebalanseerde chemiese reaksies deelneem.

"Stoigiometrie" is van die Griekse woorde "στοιχειον" ("stoikheion", element) en "μετρον" ("metron", mate) afgelei. In patristiese Grieks is die woord "Stoigiometria" deur die Patriarg Niseforius I van Konstantinopel gebruik om te verwys na die lyntellings van die Bybelse kanonieke boeke van die Nuwe Testament en sommige van die Apokriewe boeke. Huden Stoigiofaukrius (Θεος του Μετρο) het die mates gelees en bepalings gemaak oor die konseptiese konsepte van die era.

'n Goeie voorbeeld van komposisiestoigiometrie is die verbinding water, wat 'n molekulêre struktuur het. Elke molekule bestaan uit presies twee waterstofatome en net een suurstofatoom. In 'n glas water is daar dus altyd tweemaal soveel waterstofatome as suurstofatome. In 'n kamer met mense is daar gewoonlik ook tweemaal soveel ore of oë as wat daar neuse gevind kan word.

'n Watermolekule, maar ook die stof water word daarom simbolies as geskryf.

Daar bestaan egter ook stowwe, die sogenoemde "bertolliede" (veral vastestowwe wat metaalbindings vertoon), waar die verhouding nie vas is nie. Vir hierdie klasse nie-stoigiometriese verbindings is dit beter om te praat van 'fase' pleks van 'suiwer stof'.

Al die gasse is stoichiometries en histories is dit ook dié stowwe waarmee die stoichiometrieleer ontwikkel is. Stoigiometrie berus op die wet van behoud van massa, die wet van konstante proporsies (d.i. die wet van konstante komposisie) en die wet van meervoudige proporsies. In die algemeen verbind chemiese reaksies in konstante verhoudings van chemikalieë. Chemiese reaksies is nie in staat om materie te skep of te vernietig, of om een element na 'n ander radioaktief te transmuteer, nie. Derhalwe moet die aantal van elke element deurgaans in die reaksie konstant wees. Indien daar byvoorbeeld 'n aantal van element X aan die reaksiekant van die chemiese vergelyking staan, moet daar presies soveel van element X aan die produkkant van die chemiese reaksie wees.

Stoigiometrie word gereeld gebruik om chemiese vergelykings te balanseer. Die twee diatomiese gasse waterstof en suurstof kan byvoorbeeld in 'n eksotermiese reaksie verbind om 'n vloeistof water te vorm, soos deur die volgende vergelyking voorgestel:

Die term stoigiometrie word ook gereeld gebruik vir die molêre proporsies van elemente in stoigiometriese verbindings. Die stiogiometrie van byvoorbeeld waterstof en suurstof in formula_2 is 2:1. In stoigiometriese verbindings is die molêre proporsies altyd heelgetalle (dis waaroor die wet van konstante proporsies gaan).

Stoigiometriese berekeninge word nie net gebruik om chemiese vergelykings te balanseer nie, maar ook in oorskakelings, bv. in die oorskakeling van gram na mol, of van gram na milliliter. Om byvoorbeeld die aantal mol in 2,00 g NaCl te vind, gaan 'n mens soos volg te werke:

In die bogenoemde voorbeeld, indien dit in breakvorm uitgeskryf word, vorm die eenhede gram 'n vermenigvuldigende identiteit, wat gelyk is aan een (g/g = 1), met die gevolglike aantal mol (die eenheid wat gevind moet word), wat in die volgende vergelyking gewys word:

Stoigiometriese berekeninge is ook nuttig om die regte aantal reagense te vind om in 'n chemiese reaksie te gebruik. 'n Voorbeeld word hieronder gelys deur gebruik te maak van die thermietreaksie:

Dus, om geheel met 85,0 gram yster(III)oksied te reageer, word 28,7 g aluminium benodig.


</doc>
<doc id="35237" url="https://af.wikipedia.org/wiki?curid=35237" title="Darling-eskarp">
Darling-eskarp

Die Darling-eskarp is ’n lae platorand wat oos van die Swan-kusvlakte en Perth in Wes-Australië van noord na suid loop.

Kaarte uit die 1830's verwys na die eskarp as die "General Darlings Range"; wat later in Engels afgekort is tot "Darling Range".

Die platorand is deur die Britse setlaars van die Swanrivier-kolonie oorgesteek en verken. Die bekendste van hierdie verkenningstogte is dié deur Robert Dale, wat van ’n punt naby Guildford tot by die suide van Greenmountheuwel en op tot by die Helenavallei gereis het.

Die Darling-eskarp is die gevolg van die Darling-breuk, 'n groot geologiese onderbreking wat die Yilgarn-kraton in die ooste van die jonger Pinjarragebergte en die daaroor liggende Perthkom in die weste skei. Die Darling-breuk is vir langer as 1 000 km blootgestel, vanaf die gebied wes van Shark-baai tot aan die suidkus van Wes-Australië oos van Albany.

Die graniet en gneis van die Yilgarn-kraton vorm die hoë grond van die Perthheuwels en kan waargeneem word waar paaie deur die heuwels loop, met baie goeie voorbeelde in die Mundaring Weir-gebied. Die enigste sediment van die Perthkom wat wes van die breuk blootgestel word, is afkomstig uit die Kainosoïkum en bestaan uit materiaal soos die sanderige kalksteen, travertyn en duinsand waarop die stad Perth gebou is, insluitende die sandduine van die Pleistoseen-tydperk wat tydens die laaste ystydperk gevorm is.



</doc>
<doc id="35240" url="https://af.wikipedia.org/wiki?curid=35240" title="Die Seks">
Die Seks

Die Seks is 'n Afrikaanse musiekgroep van Bellville in die Wes-Kaap. Die Seks bestaan uit Christo van Wyk, Nicolaas van Wyk, Dewald Gerber, Calvin Siderfin, en Pieter Fabricius. Die groep is in die middel van 2007 begin en het 'n debuut-EP, "Geeste van Heimwee", in Junie 2008 vrygestel. In September 2008 is hul eerste enkelsnit "Versigtig Verslaaf" se musiekvideo op die Afrikaanse musiekkanaal MK uitgesaai.

Die Seks beskryf hulself as pop/rock. Hul musiek bevat kenmerkende elemente van die emo-musiekgenre, soos onder meer die verwringde kitaarriwwe wat dalend gespeel word om die negatiewe te beklemtoon, asook duistere lirieke waarin donker onderwerpe herhaaldelik voorkom.




</doc>
<doc id="35242" url="https://af.wikipedia.org/wiki?curid=35242" title="Ain">
Ain

Ain (01) is 'n Franse departement van die gewes Auvergne-Rhône-Alpes wat vernoem is na die rivier Ain. Die hoofstad (prefektuur) is Bourg-en-Bresse.




</doc>
<doc id="35243" url="https://af.wikipedia.org/wiki?curid=35243" title="Aisne">
Aisne

Aisne (02) is 'n Franse departement van die gewes Hauts-de-France wat vernoem is na die Aisnerivier.



</doc>
<doc id="35244" url="https://af.wikipedia.org/wiki?curid=35244" title="Allier">
Allier

Allier (03) (Oksitaans "Alèir") is 'n Franse departement van die gewes Auvergne-Rhône-Alpes wat vernoem is na die rivier Allier.



</doc>
<doc id="35245" url="https://af.wikipedia.org/wiki?curid=35245" title="George Washington">
George Washington

George Washington (22 Februarie 1732 - 14 Desember 1799) was die generaal en opperbevelhebber van die dertien kolonies in die Amerikaanse Rewolusionêre Oorlog en was daarnaas die eerste president van die Verenigde State van Amerika (1789–1797). Tydens sy ampstermyn het Noord-Carolina (21 November 1789) die 12de, Rhode Island (29 Mei 1790) die 13de, Vermont (4 Maart 1791) die 14de, Kentucky (1 Junie 1792) die 15de en Tennessee (1 Junie 1796) die 16de deelstaat van die Verenigde State geword.

George Washington is op 22 Februarie 1732 op die plantasie Wakefield in Westmoreland County, Virginië, as die seun van 'n welgestelde tabakplanter gebore. Na die dood van sy halfbroer Lawrence in 1752 en sy huwelik met 'n ryk jong weduwee, Martha Custis, het Washington een van die rykste en mees vooraanstaande plantasiebesitters in Virginië geword. 

Toe hy 21 jaar oud was, het hy bevelvoerder van die regiment van Virginië geword, en met die uitbreek van die oorlog teen Frankryk in 1755 het hy die Britse aanvoerder, genl. E. Braddock, se adjudant geword. In 1759 is hy verkies tot Virginië se House of Burgesses, waar hy gou as die woordvoerder van die anti-Britse opposisie na vore getree het. 

Die anti-Britse gevoelens het sterk toegeneem nadat die Vrede van Parys in 1763 gesluit is en die bedreiging van 'n Franse oorname van die Britse kolonies tot die verlede behoort het. As tabakplanter het Washington regstreeks onder die Britse belastingpolitiek gely, terwyl die koninklike verbod op uitbreiding wes van die Allegheny-gebergte (1763) sy belange as grondspekulant ook regstreeks benadeel het. 

In 1774 en 1775 is Washington afgevaardig om Virginië by die 1e en 2e sittings van die Kongres te verteenwoordig, en toe die Amerikaanse vryheidstryd in 1775 uitbreek, is Washington op 15 Junie 1775 deur die Kongres eenparig as opperbevelhebber van die Amerikaanse strydmagte aangewys. Sy taktiek was aanvanklik hoofsaaklik daarop gemik om veldslae te vermy om so te verhoed dat die onervare Amerikaanse leer, wat ŉ groot tekort aan manskappe, geld en toerusting gehad het, in 'n vroeë stadium van die stryd verwoes word. 

Sy militêre leierskap, wat in 1771 met die Britse generaal Cornwallis se oorgawe by Yorktown bekroon is, het Washington baie gewild by die leër sowel as by die bevolking gemaak. Die gewildheid het dan ook die grondslag gevorm van sy belangrike politieke rol tydens en veral na die oorlog. Op inisiatief van Virginië het ŉ Konstitusionele Konvensie onder voorsitterskap van George Washington tussen Mei en September 1787 in Philadelphia byeengekom. 

Die konvensie het ŉ grondwet opgestel ingevolge waarvan die VSA 'n demokratiese bondstaat met 'n presidensiële stelsel geword het. In Februarie 1789 is Washington, tot eerste president van die VSA verkies. Onder Washington se presidentskap het die verskille tussen die federaliste en die konfederaliste, wat in die jare na 1781 al hoe hewiger geword het, duideliker na vore getree. 

Die federaliste, onder leiding van Alexander Hamilton (1757-1804), was voorstanders van 'n gesentraliseerde staat op ŉ kapitalistiese grondslag. Die konfederaliste, onder leiding van Thomas Jefferson (1743-1826), was egter gekant teen sentralisering en het 'n landboumaatskappy bepleit waarin die staat min mag sou hê en waarin die gewone man homself sou regeer. Washington het die stryd sonder welslae probeer byle. Hy het egter, soos Hamilton, in 'n sterk federale gesag geglo. Die gebeure in Europa wat uit die Franse Revolusie voortgevloei het, het ook 'n belangrike rol in die stryd begin speel. 

Terwyl die federaliste gekant was teen die geweld waarmee die omwenteling in Europa gepaard gegaan en met Brittanje gesimpatiseer het, het die progressiewe konfederaliste hulle beywer vir verbondenheid met die nuwe Franse regering omdat die politieke ideale wat tydens die Franse Revolusie verkondig is, in groot mate ook die grondslag van die Amerikaanse grondwet gevorm het. Dit het gelei tot Jefferson se bedanking teen die einde van 1773. Washington, wie se konserwatiewe neigings nou al hoe sterker na vore getree het, het nou self ook die teiken van kritiek geword. 

Verskeie van sy maatreëls, soos die onderdrukking van die whisky-rebellie in Pennsilvanië (1794) en die sluiting van die Jay-handelsverdrag met Engeland (1795), het hom verder van die Republikeine vervreem. Teleurgesteld omdat hy blykbaar nie langer in staat was om die nasionale eenheid te simboliseer nie, het Washington besluit om hom nie vir 'n derde ampstermyn beskikbaar te stel nie. In sy afskeidstoespraak het hy sy landgenote teen 'n faksiestryd gewaarsku en Amerikaanse afsydigheid teenoor die oorlog in Europa bepleit omdat hy gemeen het dat 'n neutrale politiek die beste sou wees vir die bevordering van die Amerikaanse ekonomie. 

Na sy aftrede het Washington hom op sy landgoed Mount Vernon in Virginië teruggetrek en is hy op 14 Desember 1799 daar oorlede. Mount Vernon is nou ŉ Amerikaanse nasionale gedenkwaardigheid.





</doc>
<doc id="35247" url="https://af.wikipedia.org/wiki?curid=35247" title="Hautes-Alpes">
Hautes-Alpes

Die Hautes-Alpes (05) is 'n Franse département van die gewes Provence-Alpes-Côte d'Azur. Sy prefektuur (hoofstad) is Gap, sy onderprefekture Briançon.



</doc>
<doc id="35249" url="https://af.wikipedia.org/wiki?curid=35249" title="Manchester">
Manchester

Manchester [ˈmæntʃɪstə] is 'n stad en metropolitraanse "borough" in die graafskap Groter Manchester in Noordwes-Engeland, Verenigde Koninkryk met 'n oppervlakte van 115,65 km². Die stad is met 'n bevolking van sowat 514 417 in 2013 ná Londen en Birmingham die derde grootste stad van Engeland en vorm die sentrum van Noord-Engeland se grootste metropolitaanse gebied met 'n bevolking van 2,55 miljoen. Die stadsgebied word begrens deur die Cheshire Plain in die suide, die Pennines-bergreeks in die noorde en ooste en 'n groot boog van nedersettings wat met Manchester tot 'n uitgestrekte beboude stedelike gebied saamgesmelt het. 

Plaaslike nywerhede het 'n baanbrekersrol gedurende die nywerheidsomwenteling in Engeland gespeel waartydens Manchester van 'n klein nedersetting tot die wêreld se eerste groot nywerheidstad gegroei het. Die eerste spoorwegstasie ter wêreld is hier geopen, en hier het wetenskaplikes vir die eerste keer 'n atoom gesplits en die wêreld se eerste rekenaar ontwikkel wat deur 'n sagtewareprogram in sy geheue bestuur is. 

Manchester word daarnaas as die bakermat van die vrouestemregbeweging in die Verenigde Koninkryk en as die stad waar die beginsels van sowel kapitalisme asook marxisme geformuleer is. In Manchester se Chatham-biblioteek - die oudste openbare biblioteek in die Engelsprekende wêreld - het Karl Marx en Friedrich Engels met die skryfwerk vir hul Kommunistiese Manifes begin. Die agteruitgang van die plaaslike tekstielbedryf in die 20ste eeu het ekonomiese swaarkry vir Manchester beteken. Die stad staan tans in die buiteland veral bekend vir die sokkerklub Manchester United. 

Die gedokumenteerde geskiedenis van Manchester het met die Romeinse fort of "castrum" Mamucium begin wat omstreeks 79 n.C. op 'n sandsteenwal naby die samevloeiing van die Medlock- en Irwell-riviere opgerig is. Histories het Manchester deel uitgemaak van Lancashire, alhoewel dele van Cheshire suid van die Mersey-rivier gedurende die 20ste eeu by die stad ingesluit is. Die eerste hiervan, Wythenshawe, is in 1931 by Manchester ingelyf.

Gedurende die Middeleeue was Manchester 'n relatief klein nedersetting wat aan 'n landgoed gebonde was, maar vanaf die vroeë 19de eeu het die dorp ongekende groei ervaar. Die grootskaalse uitbreiding van tekstielnywerhede as gevolg van die nywerheidsomwenteling het 'n proses van vinnige en onbeplande verstedeliking aan die gang gesit. Ná die voltooiing van die Bridgewater-kanaal in 1761 - 'n belangrike waterweg vir die vervoer van steenkool - het steeds meer tekstielmeule in Manchester ontstaan wat van die dorp die middelpunt van die Britse tekstielbedryf gemaak het. In 1853 het Manchester stadstatus verwerf.

Manchester se raadsaal ("Manchester Town Hall") is in 1877 opgerig, en in 1894 is die "Manchester Ship Canal" ingewy - indertyd die langste riviernavigasiekanaal ter wêreld wat Manchester se nuwe rivierhawe met die see verbind het. Die dekades ná die Tweede Wêreldoorlog was 'n periode van industriële agteruitgang. 'n Bomaanval in 1996 het egter die aanleiding gegee tot 'n grootskaalse program van stedelike regenerasie waaruit veral die middestad van Manchester voordeel kon trek.

Vandag is Manchester 'n moderne metropool met 'n waardevolle argitektoniese erfenis, 'n ryk kulturele lewe en 'n florerende moderne ekonomie wat op die mediabedryf, ingenieurswese en wetenskappe baseer. 'n Doeltreffende vervoernetwerk verbind die stad met die res van die land en buitelandse bestemmings. "Manchester Airport" is die besigste Britse lughawe buite Londen en het bygedra tot die groei van die plaaslike toerismebedryf - Manchester is intussen die derde mees besoekte stad in die Verenigde Koninkryk ná Londen en Edinburg.

'n Aantal tersiêre instellings maak van Manchester 'n sentrum van wetenskaplike opvoeding en navorsing. Die stad se drie universiteite, die "University of Manchester", "Manchester Metropolitan University" en die "Royal Northern College of Music" lê almal bymekaar net suid van Manchester se sakesentrum. Tot 2010 is 25 Nobelpryse aan studente, dosente of voormaalige studente en dosente van die "University of Manchester" toegeken. Ander beroemde wiskundiges van Manchester sluit James Prescott Joule (fisikus), John Dalton (chemikus) en Alan Turing (informatikus) in. Joule en Dalton is oorlede nog voordat die Nobelprys gestig is, terwyl Turing se werk ten tyde van sy afsterwe nog geheim was.


</doc>
<doc id="35279" url="https://af.wikipedia.org/wiki?curid=35279" title="Noord-Wes distrik, Botswana">
Noord-Wes distrik, Botswana

Die Noord-Wes distrik is 'n distrik in die Suider-Afrikaanse land, Botswana.


</doc>
<doc id="35283" url="https://af.wikipedia.org/wiki?curid=35283" title="Britney Spears">
Britney Spears

Britney Jean Spears is 'n beroemde Amerikaanse sangeres, aktrise, skryfster en vermaaklikheidskunstenares. Sy is gebore op 2 Desember 1981 in McComb, Mississippi in die VSA. Sy het egter in Kentwood in Louisiana grootgeword. Sy is hoofsaaklik betrokke by popmusiek, waar sy die sang behartig. Haar stem word as soubrette beskryf.

Sy het roem verwerf toe sy in laat 1998 haar trefferliedjie "...Baby One More Time" met 'n gepaardgaande musiekvideo waarin sy 'n Katolieke skoolmeisieuniform aan het, vrygestel het. In 1999 het sy haar debuutalbum met dieselfde naam vrygestel wat ewe suksesvol was. Sy was die eerste vroulike sangeres om beide haar debuutliedjie en debuutalbum op nommer een op die Billboard Hot 100 te hê. Snitte op die album wat as enkelsnitte vrygestel is, sluit in: "...Baby One More Time", "Sometimes", "(You Drive Me) Crazy", "Born To Make You Happy", en "From The Bottom Of My Broken Heart".

In 2000 het sy haar tweede nommer een-album vrygestel met die naam "Oops!...I Did It Again" wat die rekord hou vir die grootste verkope in die eerste week ooit vir 'n sangeres. Snitte op die album wat later as enkelsnitte uitgereik is, sluit in: "Oops!...I Did It Again", "Lucky", "Stronger" en "Don't Let Me Be The Last To Know".

In 2001 het sy probeer wegbreek van haar onskuldige beeld met die vrystelling van haar derde nommer een-album, "Britney", wat haar 'n meer volwasse beeld sien uitstraal het. Die album het wel nommer een gehaal op die Billboard Hot 100, maar was aansienlik minder suksesvol in vergelyking met haar twee vorige albums. Sy hou die rekord vir die meeste nommer een-albums (drie altesaam) in 'n ry op die Billboard Hot 100. Suksesvolle snitte op die "Britney"-album wat as enkelsnitte vrygestel is, sluit in: "I'm A Slave 4 U, Overprotected/Overprotected (Darkchild Remix), Boys (The Co-Ed Remix)" en "I'm Not A Girl, Not Yet A Woman." Minder suksesvolle liedjies van die album sluit in: "Anticipating, I Love Rock 'N' Roll" en "That's Where You Take Me."

In 2002 het sy 'n film met die naam "Crossroads" vrygestel wat haar as aktrise probeer bekendstel het. Dit was nie goed ontvang deur kritici nie, maar het nog steeds wêreldwyd goed gedoen met kaartjieverkope. 2002 was 'n afkoelperiode vir Britney musiekgewys.

In laat 2003 is haar vierde album, "In The Zone," vrygestel. Dit was haar mees volwasse en seksuele album. Sy sing van orgies, monogamie en masturbasie onder andere. Dit het nommer een op die Billboard Hot 100 bereik en het terselfdertyd Britney se eie rekord van meeste nommer een albums (drie altesaam) in 'n ry op die Billboard Hot 100 gebreek. Alhoewel "In The Zone" nog minder suksesvol was as "Britney," het dit nog steeds drie wêreldwye nommer een treffers ("Me Against The Music; Toxic; Everytime") gelewer.

In 2004 het sy haar knie beseer tydens die maak van die musiekvideo van haar vierde liedjie van haar vierde album af, "Outrageous." Dit het haar vir maande buite aksie gelaat. Tydens hierdie tyd het sy met Kevin Federline, 'n danser, getrou. Hierdie jaar het sy haar eerste grootste treffers album vrygestel met die naam "Greatets Hits: My Prerogative." Sy het drie liedjies van hierdie album af vrygestel: "My Prerogative, Chris Cox Megamix" en "Do Somethin'."

In September 2005 het sy geboorte geskenk aan haar eerste kind, 'n seuntjie met die naam Sean Preston. Sy het 'n liedjie met die naam "Someday (I Will Understand)" vrygestel waarin sy sing van haar swangerskap. Hierdie jaar het sy ook haar eerste "remix" album vrygestel met die naam "B In The Mix: The Remixes." Daar is een liedjie vrygestel: "And Then We Kiss." Alhoewel dit nie 'n volwaardige vrygestelde liedjie was nie, het dit matige sukses beleef danksy baie radio lugtyd. 

In September 2006 het sy geboorte geskenk aan haar tweede kind, weer 'n seuntjie. Hy is die naam Jayden James gegee. Musiekgewys was 2006 'n leë jaar. Sy het geen album of liedjie vrygestel nie.

2007 was veronderstel om haar terugkeer na musiek aan te kondig. In 2007 het sy na twee jaar van getroude lewe, aangekondig dat sy van Kevin Federline gaan skei. In September het sy haar eerste liedjie "Gimme More" van haar vyfde album "Blackout" vrygestel. Dit was dadelik 'n sukses en het nommer drie bereik op die Billboard Hot 100, haar beste vertoning op die Billboard Hot 100 sedert haar debuutliedjie "...Baby One More Time" nommer een in 1998 bereik het. Die liedjie word gekenmerk deur Britney se katastrofiese vertoning by die 2007 MTV Musiekvideotoekennings vir die liedjie se promosie waar sy nie die woorde van die liedjie geken het nie, haar danspassies vergeet het en oorgewig was, asook die musiek video waarin sy 'n ontkleedanser speel. "Blackout" is in November vrygestel. Daar is nog twee liedjie vrygestel: "Piece Of Me" en "Break The Ice." Alhoewel die album omtrent geen promosie gehad het nie en die minste verkoop het van haar albums, was dit die album van haar wat die beste ontvang is deur kritici. Dit was gelys onder Rolling Stone se top 50 albums van 2007.

Begin tot middel 2008 was 'n moeilike tyd vir Spears in haar persoonlike lewe. Sy het al die hare van haar skop af geskeer, daarna is sy rehabilitasiesentrum toe gestuur, haar kinders is van haar af weggeneem en sy is twee keer hospitaal toe gestuur vir sielkundige observasie.
In die tweede helfde van 2008 het sy haarself begin reg ruk. In September het die 2008 Musiekvideotoekennings geopen terwyl sy stylvol en slank gelyk het. Sy het ook met al die toekennings waarvoor sy benoem was, weggeloop (video van die jaar, beste vroulike video en beste pop video). Sy het beperkte besoekregte gekry wat haar toelaat om haar kinders meer gereeld te sien. Sy het aangekondig dat sy haar sesde album, "Circus," op 2 Desember (haar verjaarsdag) sal vrystel. Die eerste liedjie wat van die album af vrygestel is, "Womanizer," was 'n weghol sukses. Dit het nommer een op die Billboard Hot 100 bereik. Dit is haar eerste nommer een liedjie op die Billboard Hot 100 sedert "...Baby One More Time" wat die posisie amper tien jaar gelede beklee het. Die titelsnit is gekies as die tweede enkelsnit wat van die album af vrygestel gaan word. Dit is in Desember vrygestel. Op 2 Desember het daar met die album 'n dokumentêre film van haar (genaamd "Britney: For The Record") op die televisie verskyn. Sy het in Maart 2009 met haar sewende konserttoer ("The Circus Starring: Britney Spears") begin. Dit sluit datums in Noord-Amerika en Groot-Brittanje in. "If U Seek Amy" is ook in Maart as die derde enkelsnit van "Circus" af, vrygestel. Die liedjie het kritiek van ouers ontvang a.g.v. sy inhoud. Die liedjie het ten spyte daarvan nog steeds sukses ervaar. Spears het 'n musiekvideo vir die liedjie verfilm waarin sy een van die nuuslesers wat haar liedjie gekritiseer het, spot. 

Britney het 'n paar toere al gehad. Haar laaste wêreldtoer was die "Onyx Hotel" Toer wat egter kort geknip was na haar been besering tydens die maak van die "Outragous" musiek video. Tydens 2007 het sy 'n klein landwye toer gehad waarin sy sommige van haar ou liedjies gesing het. Hier volg 'n volle lys van haar toere:


Sy is ook bekend vir haar produkte. Sy het tussen 1999 en 2002 poppe vrygestel wat 'n groot sukses was, maar verkope het gedaal soos haar beeld meer volwasse geraak het. Dit was die rede vir die einde van haar poppe-reeks. Sy het videospeletjies vrygestel en dvd's van haar wêreldtoere. Haar grootste sukses is seker haar parfuums wat sy in 2004 begin vervaardig het met die hulp van skoonheidshuis Elizabeth Arden. Haar parfuums sluit in: "Curious, Fantasy, Curious: In Control, Midnight Fantasy, Believe, Curious Heart" en "Hidden Fantasy." Sy is aangewys as die mees suksesvolle parfuumverkoper en -bemarker van alle tye.


</doc>
<doc id="35284" url="https://af.wikipedia.org/wiki?curid=35284" title="Ghanzi distrik">
Ghanzi distrik

Die Ghanzi distrik is 'n distrik in die Suider-Afrikaanse land, Botswana.


</doc>
<doc id="35285" url="https://af.wikipedia.org/wiki?curid=35285" title="Kgalagadi-distrik">
Kgalagadi-distrik

Die Kgalagadi-distrik is die suidwestelike distrik van die Suider-Afrikaanse land Botswana. Dit grens aan die weste aan sy buurland Namibië en in die suide aan Suid-Afrika. Kgalagadi grens in die noorde aan die Ghanzi distrik, in die suide aan Kweneng en die Suid distrik. Die hoofstad is Tshabong. 'n Groot deel van die distrik word deur die Kalahari-halfwoestyn in beslag geneem. Die Kgalagadi-vredespark beslaan ongeveer 'n derde van Kgalagadi en lê ten dele ook in Suid-Afrika.


</doc>
<doc id="35286" url="https://af.wikipedia.org/wiki?curid=35286" title="Kweneng distrik">
Kweneng distrik

Die Kweneng distrik is 'n distrik in die Suider-Afrikaanse land, Botswana.


</doc>
<doc id="35287" url="https://af.wikipedia.org/wiki?curid=35287" title="Kgatleng-distrik">
Kgatleng-distrik

Die Kgatleng-distrik is 'n distrik in die Suider-Afrikaanse land, Botswana.


</doc>
<doc id="35288" url="https://af.wikipedia.org/wiki?curid=35288" title="Noord-Oos distrik, Botswana">
Noord-Oos distrik, Botswana

Die Noord-Oos distrik is 'n distrik in die Suider-Afrikaanse land, Botswana.


</doc>
<doc id="35290" url="https://af.wikipedia.org/wiki?curid=35290" title="Sentraal distrik, Botswana">
Sentraal distrik, Botswana

Die Sentraal distrik is die grootste van die 9 distrikte in die Suider-Afrikaanse land, Botswana. Die Tuli-blok is deel van die distrik.


</doc>
<doc id="35292" url="https://af.wikipedia.org/wiki?curid=35292" title="Suid distrik, Botswana">
Suid distrik, Botswana

Die Suid distrik is 'n distrik in die Suider-Afrikaanse land, Botswana.


</doc>
<doc id="35295" url="https://af.wikipedia.org/wiki?curid=35295" title="Loire-Atlantique">
Loire-Atlantique

Loire-Atlantique (Bretons: Liger-Atlantel) is 'n Franse département van die gewes Pays de la Loire. Sy prefektuur (hoofstad) is Nantes, sy onderprefekture Ancenis, Châteaubriant en Saint-Nazaire.



</doc>
<doc id="35297" url="https://af.wikipedia.org/wiki?curid=35297" title="Dolmen (televisie-minireeks)">
Dolmen (televisie-minireeks)

Dolmen is 'n Franse televisie-minireeks in ses aflewerings van negentig minute elk wat deur die draaiboekskryfsters Nicole Jamet en Marie-Anne Le Pezennec geskryf en tussen 8 Junie en 13 Julie 2005 op die Belgiese televisiekanaal RTL-TVi en die Switserse kanaal TSR uitgesaai is. Die Franse televisiekanaal TF1 het die minireeks tussen 13 Junie en 18 Julie 2005 uitgesaai.

Die reeks, waarin bekende Franse televisie- asook verhoogsterre rolle vertolk, is as 'n tipiese Franse "saga de l'été" (of "somerreeks") geproduseer - dit wil sê as 'n riller-minireeks wat op onthullende familiegeheime, onverwagte voorvaders en dikwels skokkende en verrassende na- en voorgeslagbande van die karakters baseer.

In teenstelling met baie ander Franse "sagas de l'éte" speel "Dolmen" hom nie in Suid-Franse geweste soos Provence of Côte d'Azur af nie, maar in Bretagne. Vir "Dolmen" is 'n groot aantal buitelugopnames gedoen om die outentieke atmosfeer van 'n Bretonse eiland te skep.

Die minireeks speel hom op die Bretonse eiland Ty Kern af. Marie (vertolk deur Ingrid Chauvin), 'n jong polisievrou, keer na haar geboorte-eiland Ty Kern terug om met die skipper Christian Bréhat (Xavier Deluc), 'n maat uit haar kinderdae, te trou. Maar sy is nie daarvan bewus nie dat vier families op die eiland nie net deur mededinging nie, maar ook deur 'n verskriklike geheim met mekaar verbonde is: Die adellike Kersaints, eienaars van 'n kasteel op Ty Kern; die Le Bihans, eienaars van 'n keramiekfabriek; die Pérecs, die burgemeester- en doktersgesin en eienaars van 'n laboratorium, en Marie se familie, die Kermeurs.

In die nag voor Marie en Christian se huwelik begin vreemde dinge op die eiland gebeur. Marie ontdek die bloedige karkas van 'n meeu in haar bruidsluier en word snags deur raaiselagtige nagmerries gepla. Nog voor haar huwelik vind Marie die lyk van haar broer Gildas op die strand, en skielik begin Gildas se bloed uit een van die menhirs op die eiland vloei.

Marie besluit om saam met 'n polisie-inspekteur van die vasteland, Lucas Fersen (Bruno Madinier), lig te gooi op die vreemde gebeurtenisse. Gildas se dood is maar die begin van 'n hele reeks misterieuse moorde...

Die spore lei duidelik na 'n ou plaaslike legende oor 18de eeuse strandrowers wat gedurende noodtye skepe met valse ligte na die rotsbanke voor Ty Kern gelei het om die skipbreukelinge se kele af te sny en hul skeepsladings te roof. Marie begin vrae vra oor waar die skielike welvaart van sommige families op die eiland - insluitende haar eie gesin - in die laat 1960's vandaan gekom het. Die moordenaar probeer immers wraak te neem vir 'n grusame gebeurtenis wat hom bykans vier dekades gelede op Ty Kern afgespeel het...


</doc>
<doc id="35298" url="https://af.wikipedia.org/wiki?curid=35298" title="Visual Basic for Applications">
Visual Basic for Applications

Visual Basic for Applications is die Visual Basic programmeertaal wat deel is van Microsoft Office, en wat gebruik word om programme (of macros) binne MS Office programme te skryf. 


</doc>
<doc id="35300" url="https://af.wikipedia.org/wiki?curid=35300" title="Bobonong">
Bobonong

Bobonong is 'n dorpie in die ooste van Botswana in die Sentraal distrik. Die dorp se bynaam is "Bob-stad" of "Bob city". Daar woon ongeveer 19 000 mense.


</doc>
<doc id="35301" url="https://af.wikipedia.org/wiki?curid=35301" title="Moshupa">
Moshupa

Moshupa is 'n dorpie in die suide van Botswana.


</doc>
<doc id="35328" url="https://af.wikipedia.org/wiki?curid=35328" title="Kings Park">
Kings Park

Kings Park is 'n 4,06 km² park wat geleë is aan die westekant van Perth se sentrale sakekern. Die park is 'n mengsel van grasperke, botaniese tuine en natuurlike bosse op Mount Eliza.

Buiten fasiliteite vir toeriste bevat Kings Park die Staat se Oorlogsgedenkmuseum, die Royal Kings Park Tennis klub en 'n reservoir. Die strate is begrens met boomlanings met indiwiduele gedenkplate wat opgerig is deur familielede van Wes-Australiese mans- en vroue wat tydens die Eerste- en Tweede Wêreldoorlog omgekom het.

Die Park is amptelik geopen op 10 Augustus 1895, en aanvanklik Perth Park gedoop maar is toe in 1901 na King's Park herdoop - die afkaptekentjie is ook later weggelaat. Die herbenaming was bedoel om die bestyging van die Britse troon deur Edward VII van die Verenigde Koninkryk te herdenk asook die besoek van George V, die graaf van Cornwall en prinses Mary. Een van die hoofstrate deur die park, "May Drive" is ter ere van die prinses benoem.
Die park beslaan 4,06 km² van die kruin van Mount Eliza wat afkyk oor die stad en op Perth Water op die Swanrivier. Twee derdes van die bark bestaan uit inheemse bosse. Die park is groter as New York se Central Park wat 3,41 km² beslaan. Dit was ook die eerste park wat vir openbare gebruik in Australië oopgestel is (in 1872). Tydens September-Oktober elke jaar is Kings Park die gasheer van Australië se grootste wildeblomskou en -uitstalling.

Voor Europese setlaars het Mount Eliza bekend gestaan as "Mooro Katta" en "Kaarta Gar-up" deur die Noongar bewoners. Aan die suidelike voet van die berg is 'n varswater fontein wat bekend staan as Kennedy spring ("Goonininup"). Die fontein is aangeteken deur die eerste europese besoekers aan die gebied, naamlik Willem de Vlamingh se geselskap op 11 Januarie 1697. Die luitenant-goewerneur van die Swanrivierkolonie, James Stirling het die ligging van Perth gebaseer op die bestaan van hierdie fontein. Hy het die gebied Mount Eliza gedoop na Ralph Darling se vrou. Die beskikbaarheid van vars water het ook gelei tot die stigting van die Swan Brewery en die oorspronklike geboue van die ou brouery is sedertdien omgeskakel na restourante, verblyfplekke en 'n kunsgalery.

Die Swanrivierkolonie se eerste Landmeter-generaal, John Septimus Roe het die besondere eienskappe van die gebied raakgesien en probeer om dit te beskerm deur die grond vir openbare doeleindes opsy te sit. Teen 1835 is Roe se pogings om die grond te beskerm omvergegooi toe daar vir die eerste keer sowat vyf ton Jarrah-bome afgekap is op Mt Eliza, wat dan ook die kolonie se eerste uitvoere was. Die afkap van bome in die gebied het voortgeduur tot ongeveer 1871 toe Roe se opvolger, Malcolm Fraser vir die destydse goewerneur, Frederick Weld oortuig het om 1,75 km² as 'n openbare reservaat opsy te sit. In 1890 is dit vergroot na sy huidige grotte deur Sir John Forrest, die eerste president van die parkeraad daar. Forrest het die eerste boom daar aangeplant, 'n Norfolkeiland-denneboom ("Araucaria heterophylla") en ander bome ook daar gevestig. Baie van hierdie bome was egter daar aangeplant nie. Die mislukte aanplantings is toe later vervang met "Eucalyptus botryoides" en "Eucalyptus calophylla".

Die Mount Eliza reservoir het water aan die gebied verskaf en bestaan vandag nog, alhoewel die reservoir tans hoofsaaklik benut word vir gebruik deur die park self.

Sedert 1999 word Kings Park bestuur deur die Botaniese Tuine en Park Owerheid wat ook Bold Park bestuur en nie verantwoording doen aan die plaaslike owerheid nie. Die park se administratiewe geboue bevat al die administratiewe kantore waar besoekers begeleide toere kan bespreek, inligting kan bekom of een van die fasiliteite kan bespreek.

Die "State War Memorial Precinct" is op Mount Eliza geleë wat uitkyk oor Perth Water. Dit bestaan uit die Senotaaf, die "Binnehof van Oordenking", die "Vlam van Herinnering" en die "Poel van Nagedagtenis". Die Setotaaf is op die Wes-Australiese eeufees herdenking geopen op 24 November 1929 deur die goewerneur Sir William Campion en die argitek daarvan was Generaal Sir J. Talbot Hobbs. Die hof van herdenking is aan die westekant geleë en is op 6 November 1955 deur Sir Charles Gairdner geopen. Die "Vlam van Herinnering" en die "Poel van Nagedagtenis" is deur Koningin Elizabeth II op 1 April 2000 geopen.

Onder die Senotaaf is die ererol met die name van die mans en vroue vanuit Wes-Australië wat in die Tweede Vryheidsoorlog, die Eerste Wêreldoorlog, Tweede Wêreldoorlog, Korea-oorlog en Viëtnamoorlog gesneuwel het.

Deur die park versprei is meer spesifieke monumente vir verskeie Veldslae, Eenhede, Krygsgevangenes en ander groepe.

Die paaie deur Kings Park word begrens deur bloekombome en voor elkeen is 'n gedenkplaat wat soldate wat gesneuwel het tydens gevegte of wat omgekom het as gevolg van wonde wat hulle opgedoen het. Daar is meer as 1 100 gedenkplate. Die plate was oorspronklik voorgestel deur Mnr. Arthur Lovekin, eienaar van die Daily News. Sy idee was gegrond op die Erelaning in Ballarat, Victoria. Aanvanklik is daar van families vereis om 10 sjielings te betaal om die koste van die aanplantings te dek en waar nodig is oudsoldate gebruik om die werk te verskaf vir die aanplant van die bome. In 1920 het Mnr. Lovekin en 'n raadslid Sir William Loton elk 500 pond geskenk om Forrest Laan skoon te maak en Suikerbloekom daar aan te plant. Na Mnr. Lovekin se afsterwe het die Kings Park raad besluit om Forrest Laan na Lovekin Laan te herdoop.

Die laning is aanvanklik met "Corymbia ficifolia" in 1898 beplant om Koningin Victoria se Jubilee te herdenk en is toe in 1929 verder uitgebrei om die staat se horderdjarige bestaansjaar te herdenk - die bloekoms is in die 1930's deur 'n siekte besmet. In 1938 is "Corymbia citriodora" aangeplant om die afgevaardigdes en lede van die komitee van die honderdjarige vieringe te vereer wat op 29 September 1929 die bome geplant het.

Die monument is opgerig ter nagedagtenis aan die 16 Wes-Australiese slagoffers, die beseerdes en diegene wat die oorlewendes tydens die terroriste-aanval op 12 Oktober 2002 in die vakansiedorp Kuta op die Indonesiese eiland Bali, waartydens 202 mense omgekom het en 209 beseer is. Die oorgrote meerderheid slagoffers was buitelandse toeriste, wat 88 Australiërs ingesluit het.

Die Edith Dircksey Cowan Monument is die kloktoring by die hoofingang van Kings Park. Dit is gebou in 1934 ter nagedagtenis aan Edith Cowan, die eerste vroulike parlementslid van die Australiese parlement. Daar word geglo dat dit ook die eerste openbare monument in Australië is wat aan 'n vrou opgedra is.



</doc>
<doc id="35332" url="https://af.wikipedia.org/wiki?curid=35332" title="Thomas Jefferson">
Thomas Jefferson

Thomas Jefferson (13 April 1743 – 4 Julie 1826) was die 3de president van die Verenigde State van Amerika (1801–1809). Tydens sy ampstermyn het Ohio op 1 Maart 1803 die 17de deelstaat van die Verenigde State geword.



</doc>
<doc id="35333" url="https://af.wikipedia.org/wiki?curid=35333" title="George H.W. Bush">
George H.W. Bush

George Herbert Walker Bush (12 Junie 1924 – 30 November 2018) was 'n Amerikaanse politikus van die Republikeinse Party. Hy het van 1989 tot 1993 as die 41ste president van die Verenigde State van Amerika gedien. 

Hy word veral onthou vir sy belofte voor die presidentsverkiesing dat hy nie belasting sou verhoog nie. Sy woorde was: ""Read my lips — no new taxes"". Nadat hy president geword het, het hy wel sommige belastings verhoog. Sy presidentskap word ook onthou vir die Golfoorlog teen Irak in 1990–1991. 

Ná sy presidentskap het hy homself grotendeels van die openbare lewe onttrek. Hy is die vader van die 43ste Amerikaanse president, George W. Bush. George H.W. Bush is net enkele maande na sy vrou, Barbara Bush, op 30 November 2018 oorlede.



</doc>
<doc id="35334" url="https://af.wikipedia.org/wiki?curid=35334" title="Maine-et-Loire">
Maine-et-Loire

Maine-et-Loire (49) is 'n Franse departement van die gewes Pays de la Loire. Sy prefektuur (hoofstad) is Angers en sy onderprefekture is Cholet, Saumur, en Segré.



</doc>
<doc id="35335" url="https://af.wikipedia.org/wiki?curid=35335" title="Angers">
Angers

Angers is die hoofstad van die région (gewes) Pays de la Loire en die département Maine-et-Loire (Frankryk), aan die oewer van die Loire rivier en die Maine, met 'n oppervlakte van 46,00 km² en sowat 152 700 inwoners (2005). Die metropolitaanse gebied van Angers het meer as 283 000 inwoners.
Vanaf 2005 is geen sensus meer van die bevolking opgeneem nie, en die inwonertal is gevolglik beraam. Op 1 Januarie 2008 het die inwonertal volgens 'n amptelike skatting op 156 327 gestaan.




</doc>
<doc id="35338" url="https://af.wikipedia.org/wiki?curid=35338" title="Dokter knopie">
Dokter knopie

Dokter knopie is 'n speletjie om kinders se soepelheid te toets en te ontwikkel aangesien dit hulle in allerhande vreemde posisies in druk. Dit word die beste buite op die grasperk gespeel maar kan ook in 'n kamer met baie ruimte gespeel word.

Daar moet ten minste 5 kinders wees wat speel. Eerstens word Dokter knopie aangewys deur maniere wat verskil van plek tot plek. Dit mag dalk gebeur deur 'n rympie op te sê soos byvoorbeeld "olke bolke" of dalk "op die klavier..." Hoe dit ook al sy, die persoon wat aangewys is as Dokter knopie moet die res van groep verlaat tot hy/sy geroep word.

Die res wat oorbly, staan dan in 'n kring en hou hande vas. Sonder om hande te los moet hulle dan op mekaar en deur mekaar klim met die doel om hulself so te knoop en te koek, dat Dokter knopie dit moeilik sal vind om hulle uitmekaar te kan kry. As die kinders voel hulle is genoeg geknoop (en moontlik begin pyn vanweë die snaakse posisies) roep hulle almal uit: "Dokter knopie!"

Dokter knopie haas hom/haar dan terug na die groep en begin dan om die groep te ontknoop. Hy doen dit deur vir hulle te sê wie moet waar gaan en wie moet wat doen totdat hulle weer in die oorspronklike kring staan. Dan word 'n volgende Dokter aangewys.




</doc>
<doc id="35342" url="https://af.wikipedia.org/wiki?curid=35342" title="Koeweit (stad)">
Koeweit (stad)

Koeweit (Arabies: "Al-Kuwait" - مدينة الكويت) is die hoofstad en die grootste stad van Koeweit. Koeweit het sowat 32 000 inwoners in die stad self en sowat 2 380 000 in die metropolitaanse gebied. Die Al Hamra-toring is ook in die stad.

Die stad word met lugvervoer bedien deur die Koeweit Internasionale Lughawe, sowat 15.5 km (9.6 myl) suid van Koeweitstad.


</doc>
<doc id="35435" url="https://af.wikipedia.org/wiki?curid=35435" title="Columbia">
Columbia

Columbia is die hoofstad en grootste stad van die deelstaat van Suid-Carolina in die Verenigde State van Amerika. Dit is ook die administratiewe sentrum van Richland County. Columbia is sentraal geleë in die middel van die deelstaat. Die Broad- en Salusa-riviere vloei deur Columbia na die Congaree-rivier. Die stad het 'n bevolking van sowat 124 818 mense.

Columbia is vernoem na Christophorus Columbus, die bekende Spaanse ontdekkingsreisiger.


</doc>
<doc id="35437" url="https://af.wikipedia.org/wiki?curid=35437" title="BHP Tower">
BHP Tower

BHP Tower is 'n wolkekrabber in Perth, Wes-Australië. Bouwerk het in April 2008 begin en in 2012 is dit voltooi. Na voltooiing het dit Central Park as die hoogste gebou in Perth verbysteek en is ook Australië se hoogste kantoorgebou en die titel by 120 Collins Street in Melbourne afgeneem.



</doc>
<doc id="35438" url="https://af.wikipedia.org/wiki?curid=35438" title="Hay Street, Perth">
Hay Street, Perth

Hay Street is 'n hoofstraat deur die Sentrale Sakekern van Perth, Wes-Australië. Die straat is vernoem na Robert William Hay, die Britse ondersekretaris vir die kolonies. Dele van die pad was voorheen Howick Street en Twiss Street genoem tot en met 1897. Die straat loop van oos na wes en begin by die "Causeway" waar dit na wes deur die woonbuurtes "East Perth", "Perth", "West Perth" en "Subiaco" loop. 'n Duikweg onder die Fremantle spoorlyn is in die vroeë 1900's gebou en is vervang toe die spoorlyn vervang is met 'n ondergrondse spoorlyn deur Subiaco in 1999. Vanaf daardie punt word die straat Underwood Avenue genoem deur "Jolimont", "Floreat" en eindig dan in "Swanbourne".



</doc>
<doc id="35441" url="https://af.wikipedia.org/wiki?curid=35441" title="Perth Central Area Transit">
Perth Central Area Transit

Die "'Perth Central Area Transit System" (Perth CAT of kort CAT) is 'n stel van drie busroetes in die middel van Perth, 'n busroete in Fremantle en 4 busroetes in Joondalup. Die "Rockingham City Centre Transit System" is ook hierby ingesluit. Anders as die ander Transperth dienste is alle CAT roetes gratis.

Die huidige Perth CAT busvloot bestaan uit 23 Mercedes-Benz O 500LE busse met Volgren-kajuite wat aangedryf word deur saamgepersde aardgas. Buiten die gereelde busse word verskeie "silwer-en-groen" busse van dieselfde tipe as spaar aangehou.

Die Fremantle CAT-vloot bestaan uit 3 "Mercedes-Benz O405NH" busse en die Joondalup CAT-vloot bestaan uit 2 "Dennis Dart SLF" busse.

Die huidige vloot van saamgeperste aardgasaangedrewe busse is geleidelik in werking gestel vanaf die 20 Augustus, 2005 en het sestien Scania-DAB MidCity Reeks II 0860S busse vervang.



</doc>
<doc id="35443" url="https://af.wikipedia.org/wiki?curid=35443" title="Raymond Buckland">
Raymond Buckland

Raymond Buckland (* 31 Augustus 1934; † 27 September 2017) was 'n Brits-gebore Amerikaanse skrywer van fiksie en nie-fiksie, 'n liturgis en Wicca-priester. Volgens sy geskrewe werke was hy die eerste persoon in die VSA wat openlik toegegee het dat hy 'n beoefenaar van Wicca is.

In 1963 het sy eerste en enigste ontmoeting met Gerald Gardner plaasgevind wat aan hom die beginsels van Gardneriaanse Wicca uiteengesit het. In die volgende jaar het hy Gardneriaanse Wicca in die VSA ingevoer, maar het later sy eie tradisie ontwikkel wat as Seax-Wicca bekend staan – sonder om sy oorspronklike Gardneriaanse eed te verbreek. Buckland het as spreker by Nieu-Heidense vergaderings en ander gebeurtenisse opgetree.

Buckland is op 31 Augustus 1934 in Londen (Verenigde Koninkryk) gebore. Hy is van Roma-afkoms en het in die Anglikaanse Kerk grootgeword. Toe hy omstreeks twaalf jaar oud was, het hy begin om in spiritualisme en okkultisme belang te stel.

Hy is by die King's College in Londen opgelei en het tussen 1957 en 1959 in die Koninklike Britse Lugmag ("Royal Air Force") gedien. Saam met sy vrou Rosemary het hy in 1962 na die VSA geëmigreer en hom in Long Island in die deelstaat New York gevestig. Hy is op 27 September 2017 in Ohio op die ouderdom van 83 oorlede.

Ray Buckland is die skrywer van talle boeke wat okkulte onderwerpe en heksery behandel. Sy bekendste werk is Buckland's Complete Book of Witchcraft wat vir die eerste keer in 1986 verskyn het. Ander werke sluit in:

Oorspronklike artikel
Bronliteratuur



</doc>
<doc id="35445" url="https://af.wikipedia.org/wiki?curid=35445" title="Emu Downs windplaas">
Emu Downs windplaas

Die 79,2 MW Emu Downs Windplaas () is 'n gesamentlike ontwikkeling van die Stanwell Corporation en Griffin Energy. Bouwerk aan dié $180 miljoen projek is in November 2005 begin. Die windplaas is ongeveer 200 kilometer noord van Perth, naby Cervantes. Die projek is in bedryf gestel in Oktober 2006.

Emu Downs Windplaas bestaan uit 48 windturbines (elkeen met 1,65 MW opwekkingsvermoë), 'n substasie, interverbinding met die hoof 132 kV elektrisiteitsnetwerk, administrasie en store asook 'n netwerk van toegangspaaie. Die windplaas is naby aan die kus geleë met 'n hoë kwaliteit windhulpbron met verhoogde windsnelhede wat saamval met hoë kragverbruik.

Die windplaas verskaf elektrisiteit vir 'n ontsoutingsaanleg, 260 km ter suide van die windplaas. Die Kwinana ontsoutingsaanleg, wat net suid van Perth geleë is, vervaardig ongeveer 152 miljoen liter se vars drinkwater uit seewater vanuit die Indiese Oseaan.

Die Emu Downs Windplaas is geakkrediteer onder die bepalings van die Australiese regering se Wet op Hernubare Energie van 2000 en ook as 'n Groen Kragopwekker deur die "Sustainable Energy Development Authority" (Owerheid vir Volhoubare Energie-ontwikkeling).


</doc>
<doc id="35448" url="https://af.wikipedia.org/wiki?curid=35448" title="Jan Kempdorp">
Jan Kempdorp

Jan Kempdorp is 'n dorp in die Noord-Kaap, Suid-Afrika wat onder die Phokwane Plaaslike Munisipaliteit ressorteer. Die dorp is 96 km noord van Kimberley en 43 km wes van Christiana geleë. Voorheen was dit die enigste dorp in Suid-Afrika wat oor twee provinsies, (Kaapland en Transvaal), versprei was. In 1994 is dit onder die Noord-Kaap ingedeel.

Die dorp lê aan die suidelike punt van die Vaalharts-besproeiingskema en het in 1938 as 'n kamp vir die werkers van die projek ontstaan. Die dorp het eers bekend gestaan as Andalusia, die naam van die plaas waarop die kamp gebou is. Die kamp het gegroei met tyd en is in 1954 geproklameer en na Boeregeneraal J.C.G. Kemp vernoem. Hy was destyds die minister van lande.

Destyds het die grens tussen die ou Transvaal en Kaapland deur die dorp geloop. Geen plaaslike owerheid kon dus gestig word nie en die taak is deur die Staatsdepartemente verrig. In 1964 is die Jan Kempdorpwet deurgevoer wat verseker het dat die Transvaalse helfte deur die Kaapprovinsie bestuur kan word.

Na die totstandkoming van die nuwe regering in 1994 met sy nege provinsies, het die grens van die Noord-Kaap en Noordwes nog steeds deur die dorp gegaan.

Die Graspan-natuurreservaat is 10 km suidwes van die dorp en is hoofsaaklik vir watervoëls ontwikkel.




</doc>
<doc id="35449" url="https://af.wikipedia.org/wiki?curid=35449" title="Vlae van provinsies van Suid-Afrika">
Vlae van provinsies van Suid-Afrika

Sover is Mpumalanga die enigste provinsie met 'n vlag.




</doc>
<doc id="35451" url="https://af.wikipedia.org/wiki?curid=35451" title="Wapens van provinsies van Suid-Afrika">
Wapens van provinsies van Suid-Afrika

Sedert uniewording in 1910 is Suid-Afrika in provinsies verdeel. Daar was oorspronklik vier provinsies (voorheen kolonies), maar sedert 1994 is daar nege. Elke huidige en vorige provinsie het sy eie amptelike wapen wat deur die provinsiale regering getoon word, bv. op sy "Offisiële Koerant" en sy briefhoofde.

Slegs drie uit die vier kolonies wat die oorspronklike provinsies geword het, het wapens gevoer, nl Kaapland, Natal en die Oranje-Vrystaat. Transvaal het nie 'n wapen gehad nie. Alhoewel die provinsiale administrasies nie die wetlike opvolgers van die vorige koloniale regerings was nie, het Kaapland, Natal, en die OVS die kolonies se ampswapens oorgeneem en niemand het daarteen beswaar gemaak nie.

In 1911 het koning George V die onderskeie kwartiere van die landswapen aan die provinsies toegeken, maar die regering het nie die provinsiale administrasies daarvan ingelig nie en hierdie wapentoekennings is uiteindelik in 1954 deur koningin Elizabeth II op versoek van die unieregering teruggetrek.

Die OVS het in 1925 opgehou om die ou Oranjerivierkolonie se wapen te gebruik en in 1937, na twaalf jaar sonder 'n wapen, het die provinsie die wapen van die ou OVS republiek aangeneem. In 1954 het die Transvaalse provinsiale administrasie op soortgelyke wyse die wapen van die ou Zuid-Afrikaansche Republiek aangeneem.

Die vier wapens soos hulle deur die provinsies gevoer is, is in 1955 by die College of Arms in Engeland amptelik op rekord geplaas. Na republiekwording en die stigting van 'n eie Buro vir Heraldiek, is hulle tussen 1967 en 1969 ook by die Buro geregistreer.

Al vier wapens het verval toe die provinsies in 1994 deur die nege nuwe provinsies vervang is. Mettertyd het elkeen van die nuwe provinsies sy eie nuwe wapen laat ontwerp en registreer: Gauteng, Mpumalanga en die Oos-Kaap in 1996; die Noord-Kaap in 1997; Noordelike (nou Limpopo) en die Wes-Kaap in 1998; Noordwes en die Vrystaat in 1999; en KwaZulu-Natal in 2004.





</doc>
<doc id="35452" url="https://af.wikipedia.org/wiki?curid=35452" title="Kalgoorlie">
Kalgoorlie

Kalgoorlie-Boulder is 'n Wes-Australiese stad sowat 595 km oos-noordoos van Perth geleë is in die Oostelike Goudvelde van Wes-Australië. Die stad is in 1893 gestig tydens die Yilgarn-Goldfields goudstormloop en is naby aan die sogenaamde "Goue Myl".

Kalgoorlie-Boulder het amptelik stadstatus verkry met die samesmelting van die dorp Kalgoorlie en die Boulder Graafskap in 1989. Die stad het 'n bevolking van 28 246 mense, wat dit die grootste nedersetting in die Goldfields-Esperance streek maak en die vyfde grootste in Wes-Australië. Hierdie bevolkingsyfer word dikwels deur die plaaslike owerheid betwis wat meen dat die bevolking van die dorp ver oor 30 000 is en dat die sensus-syfers oor die algemeen nie die veranderende bevolkingsaard van die dorp in ag neem nie (gereelde trekarbeiders).

Die naam Kalgoorlie is afgelei vanuit die Wangai woord "Karlkurla", wat "plek van die sypere" (Die sypeer is 'n plant wat ook soms as die bospiesang bekend staan). In Junie van 1893 het die prospekteerders Paddy Hannan, Tom Flanagan en Dan O'Shea na Mount Youle gereis toe een van hulle perde 'n skoen verloor het. Tydens die gevolglike onderbreking van hul reis het die mans tekens van goud in die omgewing opgemerk en besluit om daar te bly. Op 17 Junie 1893 het Hamman om 'n kleim aansoek gedoen wat daartoe gelei het dat honderde mans na die gebied gestroom het op soek na goud en so is die dorp, wat oorspronklik as Hannan's bekend gestaan het gebore. Die myn van goud saam met ander metale soos nikkel is sedertdien 'n groot bedryf in Kalgoorlie en vandag is 'n kwart van die dorp se inwoners betrokke by die mynbedrywighede en maak mynbou ook 'n beduidende deel van die dorp se inkomste uit. Die gebied rondom die dorp waar die groot goudmyne aangetref word, word dikwels na as die Goue Myl verwys en word beskou as van die rykste neerslae per vierkante kilometer ter wêreld. Die dorp se bevolking was omtrent 30 000 in 1903 en het verder gegroei met die stigting van die nabygeleë Boulder.

Die nou spoor van die Wes-Australiese spoorweë het die dorp in 1896 bereik en was daar 'n gereelde trein genaamd "The Westland" wat tussen die dorp en Perth gereis het tot in die 1970's. In 1917 is 'n standaard wydte spoorlyn, die Trans-Australian Railway voltooi wat Kalgoorlie met Port Augusta in Suid-Australië oor 2000 km se woestyn verbind het. Die spoorlyn het dus sodoende die dorp met die oostelike deelstate verbind. Die standardisering van die spoorweg na Perth in 1968 het die Sydney-Perth spoorlyn voltooi wat dit moontlik gemaak het om vanaf Perth tot in Sydney te reis. Die Indian Pacific spoordiens is kort daarna begin. Die "Goldfields" gebied het 'n bevolkingsontploffing beleef met soveel as 200 000 mense, hoofsaaklik prospekteerders. Die gebied het berug geword as die "wilde weste" van Australië met vele rampokkers en prostitute. Die skielike toename in die bevolking het gelei tot 'n voorstel vir 'n nuwe staat genaamd Auralia, maar die gebied het vinnig leeggeloop na die goudstormloop en is die planne nie deurgevoer nie.

Plekke en besienswaardighede wat die dorp beroemd of berug gemaak is sluit in die Goldfields Watervoorsieningskema wat deur C.Y. O'Connor ontwerp is en wat vars water vanaf Mundaring naby Perth inbring; sy Hay Street bordele (die straat is skynbaar na Hay Street in Perth vernoem; sy "two-up" skool ('n dobbelspel); die Goldfields spoorlyn; die Kalgoorlie Stadsaal; die Paddy Hannan standbeeld/fontein; die Super Pit goudmyn en Mount Charlotte se uitkykpunt. Die hoofstraat is Hannan Street en is vernoem na die dorp se stigter. Een van die berugte eertydse bordele dien ook as 'n museum en is 'n groot nasionale trekpleister vir toeriste.

Kalgoorlie en die omliggende distrik was bedien deur 'n uitgebreide versameling van spoor- en tremlyne wat voorsiening gemaak het vir passasier- asook vragvervoer.


</doc>
<doc id="35460" url="https://af.wikipedia.org/wiki?curid=35460" title="Pous Nicolaas IV">
Pous Nicolaas IV

Nicolaas IV was die 191ste pous van die Rooms-Katolieke Kerk van 1288 tot 1292 na 'n sedis vacatio van tien maande.

Pous Nicolaas IV is gebore as Girolamo Masci d’Ascoli (ook Jerome d’Ascoli) op 30 September 1227 in Lisciano, Italië. Op 22 Februarie 1288 volg hy Pous Honorius IV op en regeer tot sy dood op 4 April 1292. Girolamo was 'n Franciskaner monnik en die eerste Franciskaner wat pous geword het. Hy was 'n pouslike legaat na die Grieke onder Pous Gregorius X in 1272 en volg Bonaventure op as generaal van die Franciskane in 1274. Pous Nicolaas III maak hom kardinaal-priester van Sint Prassede op 12 Maart 1278 en Latynse patriarg van Konstantinopel. Pous Martinus IV bevorder hom tot kardinaal-biskop van Palestrina op 12 April 1281. Hy word opgevolg deur Pous Celestinus V. Die naam ‘Nicolaas’ beteken 'oorwinnaar oor/uit die volk'.

‘’’Pous Nicolaas IV’’’ was 'n vredeliewende man wat geen belange buite die kerk gehad het nie en die kruistogte en die uitroei van kettery op die hart gedra het. Hy volg die middeweg tussen die partye in Rome en het probeer om die Sisiliaanse vraagstuk op te los. Op 29 Mei 1289 kroon hy koning Karel II van Napels en Sisilië nadat Karel die pous as sy leenheer erken het. In Februarie 1291 sluit hy 'n verdrag met Alfonso III van Aragon en Philip IV van Frankryk met die doel om James II van Aragon uit Sisilië te verdryf. Die val van Acre in 1291 het Nicolaas opnuut beweeg om 'n kruistog te propageer. Hy stuur sendelinge onder andere die beroemde Johannes van Monte Corvino na die Bulgare, die Etiopiërs, die Tartare en die Chinese. Op 18 Julie 1289 vaardig hy 'n wet uit waarin kardinale die helfte van die geld van die pouslike staat kry. Dit het die kollege van kardinale onafhanklik gemaak, iets wat die pousdom in die volgende eeu baie nadelig was. Nicolaas het gesterf in die paleis wat hy langs die basiliek van Santa Maria Maggiore laat bou het.

In 1291 het Nicolaas die ‘Taxatio’ laat opstel. Dit bevat 'n gedetailleerde beskrywing van die Engelse en Walliese gemeentes se kerke en besittings met die doel om pouslike belasting daarop te hef. Die dokument waarvan afskrifte steeds bestaan is 'n belangrike bron van inligting oor Engeland en Wallis in die Middeleeue. Dit is in 1802 herdruk deur die ‘Records Commission’ onder die titel ‘Taxatio Ecclesiastica Angliae et Walliae Auctoritate’ .



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="35463" url="https://af.wikipedia.org/wiki?curid=35463" title="Dotering">
Dotering

Dotering is die proses waartydens klein hoeveelhede onsuiwerhede by uiters suiwer halfgeleierstowwe gevoeg word om die elektriese eienskappe daarvan te verander. Daar bestaan twee tipes dotering, naamlik n- en p-dotering.


</doc>
<doc id="35464" url="https://af.wikipedia.org/wiki?curid=35464" title="Alkeen">
Alkeen

'n Alkeen is 'n koolwaterstofverbinding wat 'n dubbelbinding tussen twee koolstofatome bevat. Hierdie dubbelbinding het tot gevolg dat alkene onversadigde verbindings is, en makliker as alkane reageer, wat versadigde verbindings is. Alkene vorm 'n homoloë reeks met die algemene formule CH, en hul name word afgelei van die ooreenstemmende alkaan, maar met 'n -een-agtervoegsel pleks van -aan.

Alkene kan in verskeie stereo-isomere voorkom omdat die dubbelbinding nie vry kan draai nie. Dit sou die pi-binding verbreek. Daardeur het 2-buteen 'n "cis" en 'n "trans"-isomeer wat eienskappe het wat nie heeltemal dieselfde is nie. Byvoorbeeld, die trans-isomeer se kookpunt is net 1 °C, die cis-isomeer s'n is 4 °C.

Addisiereaksies by alkene kan plaasvind deur die byvoeg van H (hidrogenering) of deur die byvoeg van 'n halogeen (halogenering). Addissiereaksies by alkene vind gewoonlik in die teenwoordigheid van 'n katalisator, soos platinum (Pt), plaas.

Om tussen alkene en alkane te onderskei, kan die geelbruin broomwater by die stof gevoeg word. Die houer waarin die geelbruinkleur die vinnigste verdwyn — dit wil sê waar Br die vinnigste reageer — is waar die alkeen is.

'n Molekuul kan meer as een dubbele binding bevat. Van die molekule wat twee bevat word alkadiëne genoem en met drie alkatriëne ensomeer. Die posisie van die dubbele bindings relatief tot mekaar kan nogtans verskillende tipes verbindings oplewer:


</doc>
<doc id="35466" url="https://af.wikipedia.org/wiki?curid=35466" title="Garden-eiland">
Garden-eiland

Garden-eiland is 'n smal eiland ongeveer tien kilometer lank en een en 'n half kilometer breed wat sowat vyf kilometer van die Wes-Australiese kus af geleë is.()

Net soos Rottnest-eiland en Carnac-eiland is dit 'n kalksteen dagsoom wat bedek is met 'n dun laag sand wat opgehoop het tydens 'n tydperk toe die seevlakke laer was. Die Noongar inboorlinge se oorvertellinge sluit verhale in toe hulle na die eilande kon stap in hulle Droomtyd.

Teen die einde van die laaste ystydperk het die seevlakke gestyg en die eiland van die res van die vasteland afgesny. Vir die laaste sewe duisend jaar het die eiland in relatiewe isolasie bestaan.

Die Australiese vloot se grootste vlootbasis, Fleet Base West, ook genoem HMAS "Stirling", is op die oewer van Careening Bay op die suidoostelike kant van Garden-eiland geleë oorkant Cockburn Sound.

Die eiland is op Hollandse kaarte van 1658 aangedui maar nie 'n naam gegee nie, ten spyte daarvan dat daar drie Hollandse skepe in daardie jaar daar aangedoen naamlik: die "Waekende Boey" onder bevel van Kaptein S. Volckertszoon, die "Elburg" onder bevel van Kaptein J. Peereboom en die "Emeloort" onder bevel van Kaptein A. Joncke. Die buitelyne van die eiland is uitgemerk op kaarte van die 'Suiderland' wat gepubliseer is na Willem de Vlamingh die streek in 1697 besoek het.

Jacques Felix Emmanuel, Baron Hamelin was die kaptein van die "Naturaliste" een van drie Franse skepe wat 'n besoek in 1801 tot 1803 besoek afgelê het. Hy het die eiland "Ile Buache" genoem na Jean Nicolas Buache, 'n mariene kartograaf in Parys. Die eiland is herdoop tot "Garden-eiland" in 1827 deur Kaptein James Stirling, wat 'n tuin daar anagelê het en 'n paar veediere daar gevestig het. Daar word algemeen geglo dat die eiland sy naam gekry het omdat Stirling 'n tuin daar aangelê het, maar Statham-Drew (2003) wys daarop dat hy die naam reeds gebruik het voordat enigiets daar geplant is. Sy beweer dat die eiland sy naam gekry het vanweë die ooreenkomste van die ligging van die eiland ten opsigte van Cockburn Sound met 'n ander bekende eiland, die "Isle of Wight" (wat toe algemeen bekend gestaan het as "Garden Isle") se ligging ten opsigte van Portsmouth.

Stirling het in 1829 weer na die gebied teruggekeer en Garden-eiland as deel van sy toedeling van 100 000 akker (405 vierkante kilometer) opgeëis saam met al die vee wat met die vorige besoek daar agtergelaat is. Die eerste nedersetting van 450 mense is Sulphur Town genoem. Sulphur Bay en Careening Bay was belangrike vasmeer- en ontskepingsplekke gewees tot in 1897 toe Fremantle se binneste hawe voltooi is.

Na die Eerste Wêreldoorlog het die eiland 'n vakansie-oord geword met houthuisies wat by die baai opgerig is. Tydens die Tweede Wêreldoorlog is kanonbatterye op die eiland opgestel. Hierdie kanonne was deel van 'n geïntegreerde verdedigingstelsel om Fremantle hawe te beskerm. Die geheime eenheid (Z-Force) het opleiding op die eiland ondergaan het vir hulle klandestiene operasies teen die Japannese. Na die oorlog het dit weer 'n vakansie-oord geword asook die tuiste van die Australiese reserwevloot.

in 1966 is 'n lewensvatbaarheidstudie geloods na die vestiging van 'n vlootondersteuningsbasis op die eiland, wat daarna deur die Federale Regering goedgekeur is in 1969. Bouwerk aan die 4,3km lange toegangspad wat Garden-eiland met die vasteland verbind het in 1971 begin en is in 1973 voltooi. Die fasiliteit is voltooi in 1978 en is as HMAS "Stirling" geopen as 'n eenheid van die Australiese vloot in daardie selfde jaar.

Met ingang 2008 is "Stirling" die basis vir ses fregatte en al die duikbote van die Australiese Duikbootdiens wat ook sy hoofkantoor by die basis het. 'n Duikspan is ook gebaseer te "Stirling".

Sedert die voltooiing van die basis is openbare toegang tot die eiland beperk tot die dag en die gebiede wat oop is tot die publiek is slegs toeganklik vanaf die see met 'n private boot onder aandklokreël voorwaardes. Die eiland is geklassifiseer as 'n A-klas natuurreservaat en daarom het die Australiese vloot verskeie suksesvolle programme onderneem om uitheemse diere te verwyder en word alle inheemse diere op die eiland beskerm.



</doc>
<doc id="35467" url="https://af.wikipedia.org/wiki?curid=35467" title="Orapa">
Orapa

Orapa is 'n dorpie in Botswana.


</doc>
<doc id="35468" url="https://af.wikipedia.org/wiki?curid=35468" title="Thamaga">
Thamaga

Thamaga is 'n dorp in Botswana.


</doc>
<doc id="35471" url="https://af.wikipedia.org/wiki?curid=35471" title="Carnac-eiland">
Carnac-eiland

Carnac-eiland , Wes-Australië () is 'n A klas natuurreservaat sowat 10 kilometer suidwes vanaf Fremantle.
In 1803 het die Franse ontdekkingsreisiger Louis de Freycinet, die kaptein van die "Casuarina" die eiland die naam "Île Pelée" ("Kaal-eiland") gegee. Dit het ook bekend gestaan as "Île Lévilian" en later as "Île Berthelot". In 1827 het James Stirling die naam verander na "Pulo Carnac-eiland" ter ere van John Rivett Carnac die tweede luitenant op sy skip HMS "Success". "Pulo" is die Maleisiese woord vir eiland; dit is nie seker waarom Stirling die woord ingesluit het nie maar die woord is nie lank daarna uit die naam weggelaat.

In die vroeë dae van die Swanrivierkolonie is die eiland as 'n strafkolonie gebruik vir Australiese inboorlinge.

Die eiland is die tuiste van die Australiese seeleeu, die Tuimelaar Dolfyn en 'n groot aantal seevoëls. Dit is veral bekend vanweë die groot aantal slange wat daar voorkom, en veral vir die Tierslang. Om hierdie rede betree baie min mense die eiland. Daar is geen permanente varswaterbron op die eiland nie wat 'n besondere uitdaging aan die inheemse plant- en dierelewe op die eiland bied. Die Tierslang het al baie debat in wetenskaplike geledere ontketen oor hoe die slang kon aanpas by die geharde omgewing van die eiland.




</doc>
<doc id="35473" url="https://af.wikipedia.org/wiki?curid=35473" title="Mbabane">
Mbabane

Mbabane is die hoofstad en grootste stad van Eswatini (voorheen Swaziland), 'n land in Suider-Afrika. Die stad het in 2010 'n bevolking van 94 874 gehad en 'n oppervlakte van 150 km². Dit is in 1902 gestig.



</doc>
<doc id="35475" url="https://af.wikipedia.org/wiki?curid=35475" title="Michael Jackson">
Michael Jackson

Michael Joseph Jackson (29 Augustus 1958, Gary, Indiana (VSA); † 25 Junie 2009, Los Angeles, Kalifornië (VSA)) was 'n Amerikaanse sanger, liedjieskrywer, danser, vermaakpersoonlikheid, besigheidsman en humanis wat as een van die suksesvolste musiekkunstenaars in die geskiedenis van die popmusiek bekend staan. Sy unieke bydraes tot populêre musiek en dans, tesame met sy hoogs gepubliseerde persoonlike lewe, het hom vir vier dekades 'n sentrale figuur van die popkultuur gemaak. Hy het 13 Grammy-toekennings gewen en na raming sowat 750 miljoen albums verkoop. Tydens sy sololoopbaan het hy dertien nommereen-treffers opgelewer. Ander prestasies sluit in dat hy een van die weinig kunstenaars was om twee keer in die Rock and Roll Hall of Fame vereer te word en vele "Guiness"-wêreldrekords — insluitende die rekord vir "Most Successful Entertainer of All Time". Sy grootste treffers sluit "Thriller" en "Billie Jean" in.
Michael Jackson is die sewende kind in die Jackson-gesin en het sy debuut in 1968 as lid van The Jackson 5 gemaak. Hy het sy sololoopbaan in 1971 afgeskop terwyl hy nog lid van dié groep was — 'n loopbaan wat hom die benaming "Koning van Pop" besorg het. Sy album "Thriller" (1982) is vandag nog die suksesvolste musiekalbum tot dusver, met vier van sy ander soloalbums wat ook onder die topverkoperranglyste gelys word: "Off the Wall" (1979), "Bad" (1987), "Dangerous" (1991), en "HIStory: Past, Present and Future, Book I" (1995).

In die 1980's het hy 'n dominante figuur in die Amerikaanse popkultuur geword. Hy was die eerste Afro-Amerikaanse vermaakkunstenaar wat 'n sterk crossover-volgelingsbasis op MTV opgebou het, met musiekvideo's soos "Beat It", "Billie Jean", en "Thriller" — wyd geloof vir hul aandeel in die transformering van die musiekvideo, as promosiemiddel, in 'n kunsvorm — wat gewildheid aan die relatiewe nuwe televisiekanaal help bring het. Video's soos "Black or White" en "Scream/Childhood" het hom prominent op MTV gehou tot in die 1990's.

Benewens sy sukses op televisie het hy 'n aantal ingewikkelde danstegnieke met sy ryke verhoogvertonings gepopulariseer, insluitende tegnieke soos die robot-dans en die moonwalk. Sy kenmerkende musikale klank en stemstyl het menige hiphop-, pop- en kontemporêre R&B-kunstenaar oor vele generasies beïnvloed. Jackson het ook 39 liefdadigheidsprojekte ondersteun: hy het miljoene Amerikaanse dollars ingesamel en geskenk deur middel van sy Heal the World Foundation (Afrikaans: "Maak-die-wêreld-gesond-stigting"), asook deur liefdadigheidstreffers op te voer.

Jackson het aansienlike opspraak gewek as gevolg van sy immer veranderende voorkoms en sy soms eienaardige gedrag. Sedert die 1990's het hy gesondheidsprobleme begin ondervind, en teenstrydige verslae oor die toestand van sy finansies is uitgereik. In 1993 is sy gesondheid en sy reputasie 'n kwaai knou toegedien nadat hy van seksuele kindermishandeling beskuldig is. Weens 'n gebrek aan bewyse is geen aanklagte egter aanhangig gemaak nie. Hy het twee maal in die eg getree en het drie kinders verwek, van wie een deur 'n surrogaatmoeder — optrede wat verdere gissinge oor sy lewe aangevuur het. Hy is in 2005 weens kindermolestering aangekla en op alle aanklagte vrygespreek. Michael Jackson is op 25 Junie 2009 in die ouderdom van 50 aan 'n hartaanval oorlede.




</doc>
<doc id="35482" url="https://af.wikipedia.org/wiki?curid=35482" title="Saamgepersde aardgas">
Saamgepersde aardgas

Saamgepersde aardgas is 'n fossielbrandstof wat as plaasvervanger vir petrol, diesel of propaan gebruik kan word. Alhoewel die verbranding daarvan kweekhuisgasse vrystel is dit meer omgewingsvriendelik as laasgenoemde brandstowwe en is baie veiliger as daardie brandstowwe in die geval van 'n lekkasie ten opsigte van sy brandgevaar (aardgas is ligter as lug en word gou in die lug versprei).

Saamgepersde aardgas word vervaardig deur aardgas (wat hoofsaaklik uit metaan [CH] bestaan) na minder as 1% van sy volume by standaard atmosferiese druk saam te pers. Dit word gestoor en versprei in harde silinders by 'n druk van 200-220 bar.

Saamgepersde aardgas word in gewone petrolenjin motors gebruik wat omgeskakel word om dubbelbrandstofvoer moontlik te maak. Voertuie wat met aardgas aangedryf word, word toenemend in Europa en Suid-Amerika gebruik vanweë die toenemende styging in petrolpryse. Saamgepersde aardgas word as gevolg van beide hoë brandstofpryse en omgewingskwessies ook gebruik in ligte passasiersvoertuie, bakkies, busse en treine.

Saamgepersde aardgas se volumetriese energiedigtheid word geraam op 42% van dié van vloeibare aardgas en 25% van diesel s'n.

Saamgepersde aardgas kan gebruik word in Otto-siklus- (petrol-enjins) en aangepaste Dieselsiklus enjins. Otto-siklus enjins wat 'n arm mengsel brand kan 'n hoër termiese doeltreffendheid lewer in vergelyking met stoïchiometriese Otto-siklus enjins ten koste van hoër NOx- en koolwaterstofvrylatings. Elektronies beheerde stoïchiometriese enjins stel die minste besoedeling vry met die hoogste moontlike kraglewering, veral wanneer dit met uitlaatgashersirkulasie, turbo-aanjaers, tussenverkoelers en drierigting katalitiese omsetters gekombineer word, maar met die nadeel van groter hittevrystelling en brandstofverbruik. 'n Doelgemaakte aardgasenjin kan moontlik hoë krag lewer in vergelyking met 'n petrolenjin omdat die oktaangetal van aardgas hoër is as dié van petrol (wat 'n enjinontwerp met 'n hoër kompressieverhouding moontlik maak en gevolglike verbeterde kraglewering).

Saamgepersde aardgas kan hervul word vanaf 'n laedruk- ("stadige vul") of 'n hoëdrukstelsel ("vinnige vul"). Die verskille lê in die koste van die vulstasie teenoor die hervultyd. Daar is ook sommige stelsels wat die hervul snags vanaf huishoudelike gastoevoere moontlik maak, maar dit word egter in sommige lande verbied. Die hervul van 'n voertuig vanaf 'n huishoudelike aardgastoevoerlyn word baie meer gewild in die V.S.A, veral in Kalifornië en New York en word belastingstoegewings gemaak vir die installasie van die benodigde toerusting.

Saamgeperste aardgassilinders kan vervaardig word uit staal, aluminium of plastiek. Liggewig saamgestelde materiale (veselbedekte dunmetaal "ISO 11439 CNG-3") silinders is veral geskik vir gebruik in voertuie omdat hulle 'n beduidende gewigsvoordeel bied bo die staal en aluminium eweknieë. Die silinders wat saam met 'n veiligheidsklep verhandel word volg gewoonlik die ISO 11439 standaard.

Die toerusting wat benodig word om aardgas aan die Otto-siklus enjin te lewer sluit in 'n drukreguleerder ('n toestel wat die aardgas vanaf die stoordruk tot die leweringsdruk verlaag) en 'n gasmenger of gasinspuiter. Vroeëre generasie omskakelingstelle het venturi-tipe vermengers ingesluit waar die gas deur middel van die venturi-effek by die enjin ingesuig is. Nuwer omskakelingstelle sluit elektroniese multi-punt gasinspuiters in, soortgelyk aan die petrol inspuitstelsels wat op die meeste voertuie deesdae aangetref word.


</doc>
<doc id="35484" url="https://af.wikipedia.org/wiki?curid=35484" title="Praia, Kaap Verde">
Praia, Kaap Verde

Praia is die hoofstad en grootste stad van Kaap Verde. Die stad het 'n bevolking van 124,661 in 2008. Die Praia Internasional Lughawe is nabygeleë


</doc>
<doc id="35488" url="https://af.wikipedia.org/wiki?curid=35488" title="Bruchsal">
Bruchsal

Bruchsal is 'n stad in die deelstaat Baden-Württemberg, Duitsland. Die stad is 20 km noordelik van die stad Karlsruhe geleë. Teen 2011 was die inwonertal 43 224.
Die naam Bruchsal het dieselfde etimologiese oorsprong as Brussel en is 'n samestellling van die Oudhoogduitse woorde "broca" (moeras) en "sali" (gebou).



</doc>
<doc id="35489" url="https://af.wikipedia.org/wiki?curid=35489" title="Karlsruhe">
Karlsruhe

Karlsruhe is 'n stad in die deelstaat Baden-Württemberg, Duitsland. Die stad het 'n bevolking van 296 033 in 2012 gehad en het 'n oppervlakte van 173,46 km². Die stad is op 17 Junie 1715 gestig en is die setel van die Konstitusionele Hof (Duits: "Bundesverfassungsgericht") wat die hoogste gesag oor die grondwet in die Bondsrepubliek Duitsland het.




</doc>
<doc id="35490" url="https://af.wikipedia.org/wiki?curid=35490" title="Billericay">
Billericay

Billericay is 'n groot dorp in die suidooste van Engeland, in die Verenigde Koninkryk. Die dorp het 'n bevolking van ~40,000.


</doc>
<doc id="35495" url="https://af.wikipedia.org/wiki?curid=35495" title="Tønsberg">
Tønsberg

Tønsberg is 'n stad en munisipaliteit in die Noorse provinsie ("fylke") Vestfold en dien ook as dié provinsie se administratiewe sentrum. Die munisipaliteit grens in die weste aan Stokke, in die noordweste aan Re, in die noorde aan Horten, in die ooste aan die Oslofjord en in die suide aan die eiland Nøtterøy. Die munisipaliteit is in 1988 verander nadat Sem by Tønsberg ingesluit is.

Die stad Tønsberg is net noord van Nøtterøy op 'n skiereiland tussen die Byfjord (of Tønsbergfjord) in die weste en die fjordbekken Træla in die ooste geleë. Die stadsgebied word deur talle groter en kleiner eilande omring.

Volgens die geskiedskrywer Snorri Sturlason is Tønsberg nog voor die slag in Hafrsfjord in 871 gestig en sodoende die oudste stad in Noorweë. Die bekendste besienswaardighede van die voormalige walvisvangerstad is die distrikmuseum van Vestfold met 'n indrukwekkende versameling van historiese huise uit die gebied en die Klåstadskip, 'n Wikingskip met 'n lengte van 21 meter. In 1904 is naas die graf van 'n Wiking-koningin ook die sogenaamde Osebergskip in Tønsberg ontdek wat tans in Oslo se Wikingskipmuseum vertoon word.

Argitektoniese besienswaardighede sluit die kasteelberg met die bouvalle van Håkon Håkonsson se vesting Tunsberghus en die kasteel Jarlsberg, 'n voormalige grawesetel en naamgewer vir die Noorse Jarlsberg-kaas, asook die Middeleeuse kerk uit die jaar 1099.

Volgens oorlewering deur Snorri Sturluson is Tønsberg nog voor die Slag in die Hafrsfjord in 871 gestig sodat dit as die oudste stad in Noorweë beskou kan word. Baie deskundiges aanvaar Sturluson se verwysing as histories korrek, veral aangesien daar min ander skriftelike bronne uit die vroeë Middeleeue is. Tønsberg het dan ook in 1871 sy 1000-jarige jubileum gevier. Nogtans is die vroeë stigtingsdatum nie deur die argeologiese opgrawings, wat sedert die 1970's in die oudste stadsdele gedoen is, gestaaf nie.

Die vesting Tunsberghus op die kasteelberg is in die 13de eeu deur die konings Håkon Håkonsson en Magnus Lagabøte uitgebrei. Håkon se dogter, Kristina van Tønsberg, is kort ná haar huwelik met die Spaanse Prins van Kastilië oorlede. Deur die hele Middeleeue heen het die stad as een van die magsentrums van die land gefungeer en was met sy kloosters en agt kerke binne sy stadsgrense steeds ook 'n godsdienstige sentrum. In die laat Middeleeue was Tønsberg een van drie Noorse nedersettings wat as handelsplekke vir die Hanseverbond gedien en veral handel met Rostock gedryf het. In die 14de eeu is die stad deur 'n pesepidemie getref.

Die vesting is in 1503 deur Sweedse troepe ingeneem en aan die brand gesteek. In 1536 is groot dele van Tønsberg deur 'n brandramp vernietig sodat die stad in die volgende eeu aan belangrikheid ingeboet het. Dit het eers gedurende die 17de eeu danksy die skeepsboubedryf en kommersiële walvisvangs weer 'n ekonomiese opswaai as seehawe beleef. Vandag is Tønsberg as administratiewe setel van die fylke Vestfold 'n vooruitstrewende handelstad en gewilde toeristebestemming gedurende die somermaande.


</doc>
<doc id="35496" url="https://af.wikipedia.org/wiki?curid=35496" title="Vredefort">
Vredefort

Vredefort is ’n klein plattelandse dorpie in die Ngwathe Plaaslike Munisipaliteit in die Noord-Vrystaat (in die streek wat bekend staan as die Riemland), waar daar met vee, grondboontjies, sorghum, sonneblomme en mielies geboer word. Die dorp is ongeveer 80 km noord van Kroonstad en 15 km suid van Parys en is die tuiste van sowat 715 wit, 165 bruin en amper 14 000 swart inwoners. Vredefort het ’n ekonomiese bloeityd beleef toe die nasionale pad (nou bekend as die N1) deur die dorp geloop het. Dit is egter verskuif, wat ’n merkbare uitwerking op die dorp gehad het. Die dorp is nou besig om, soos baie ander klein Vrystaatse dorpies, vinnig agteruit te gaan aangesien die munisipaliteite nie belangstel om eenvoudige take te verrig soos paaie en straatligte regmaak nie. Verder het die skool, Hoërskool Chris van Niekerk, ook feitlik doodgeloop nadat die Vrystaatse departement van onderwys besluit het om die plaasskole in die distrik te sluit en die kinders in die koshuis (Huis Graniet) te huisves. 

Die dorp is in 1876 op ’n plaas met die naam Vischgat gestig en is 'n jaar ouer as Parys, die buurdorp ten noorde van Vredefort. Die Vredefort-koepel is die grootste en oudste sigbare impakkrater in die wêreld (met ’n deursnit van 300 km). Die krater is na die dorp vernoem en dié het weer sy naam te danke aan die vreedsame afloop van ’n dreigende oorlog tussen die Transvaal en die Oranje Vrystaat. Tydens die Tweede Vryheidsoorlog het die Britte ’n konsentrasiekamp gebou by Vredefort-Weg, wat op die Greenlandspad is tussen Vredefort en Koppies wat Boerevroue en kinders gehuisves het.

In die 19de eeu was die inwoners van die Noord-Vrystaat hoofsaaklik boere. Die lidmate van die N.G. Kerk in die gebied ten noorde van die Renosterrivier het die ideaal gekoester van selfstandigwording op kerklike gebied, maar moes eers die stryd stry vir volwaardige erkenning ook op sosiaal-maatskaplike terrein. Vir die nodige motivering van hulle saak, én om daaraan momentum te verleen, moes hulle eers strewe na ’n volwaardige dorpsverklaring deur die destydse Volksraad van die Vrystaatse Republiek.

Uit beskikbare gegewens blyk dit dat die ontwikkeling van Vredefort – nog vóór dorpstigting – op die plaas Vischgat plaasvind. Dié plaas was, toe dorpstigting in alle erns ter sprake kom in 1881 volgens wyle meneer Jan Henning van Vredefort die gesamentlike eiendom van sy oupagrootjie, J. (Hans) Henning, en dié se swaer, J.J. Scheepers. Mnr. C.J.J. (Kerneels) Cloete van Vredefort beaam dié feit van die mede-eienaarskap, terwyl aan die ander kant die notule van Kroonstad se Kerkraad op 25 Oktober 1879 slegs die naam van die “heer Scheepers van Vredefort” koppel aan die Acte van Transport i.v.m. ’n skenking van grond aan die gemeente Kroonstad vir uiteindelike kerklike geriewe te Vredefort.

In ieder geval was daar al dorpsontwikkeling op die plaas Vischgat toe dorpstigting werklik ter sprake kom veral in die Volksraad se vergadering van 1881. En na hierdie uitbreiding is algemeen verwys as Vredefort, trouens, sedert die sewentigerjare al, toe daar begin is met die uitleg van die uitbreiding en die opmeet van die erwe. Dit is nie moontlik om ’n definitiewe bron vir die naam van dorp te gee nie, siende dat daar nêrens in ’n geskrif of beskikbare leesstof enige verduideliking teëgekom word nie. Al wat oorbly, is die bespiegeling van die geslag van gister hoewel die verduideliking van meneer Jan Henning noemenswaardig is.

Volgens sy verklaring het sy oupagrootjie, Hans, én Scheepers van Vischgat, graag in vrede geleef met die bure en ander inwoners van die omgewing. Maar met die eventuele ontwikkeling van die twee sentra in die noorde, Vredefort op Vischgat en Parys op die plaas Klipspruit van die heer Van Coller, het daar ongelukkig ’n gees van kompetisie ontstaan en dus eintlik spanning tussen die eienaars van die twee plase. Hierdie spanning is dan ook baie duidelik in 1881 toe van altwee dié plekke versoeke kom i.v.m. dorpsverklaring, ’n spanning wat selfs merkbaar is in die debatte by die Volksraad in dié jaar.

Maar met die ideaal van vrede tussen bure en mede-Afrikaners het die heer Henning, sr., en andere van Vischgat besluit op ’n naam vir die ontwikkeling op die plaas wat daarby sou aansluit. Die naam “Vrede” is dus oorweeg, maar omdat elders in die land reeds ’n sentrum bestaan het met so ’n naam, is daar maar besluit op “Vredefort”, m.a.w. ’n plek van en ’n vesting vir vrede. Dié naam moes getuig dat die ideaal en doelstelling van dié nuwe ontwikkeling altyd in die teken sou staan van bestendigheid en harmonie, ook in die toekomstige dorp se verhoudinge na buite. Dat daar in daardie jare idillies gedink is oor die bestaan en ontwikkeling van sommige noordelike sentra in die Oranje-Vrystaat is duidelik uit die name: Heilbron, Vredefort, Vrede, Paradys (Parys).

Die naam Vredefort is dus toe al ingeburger toe die inwoners uit dié omgewing begin vra vir formele erkenning. Daarvoor toon die Volksraad begrip in die sewentigerjare toe hul ’n kommissie afvaardig om die nuwe uitbreiding en sy potensiaal te ondersoek. Juis in die lig van daardie bevindinge en ander se kennis van Vredefort word die Vredeforters se versoekskrif om dorpsverklaring by die Volksraad van 1881 bespreek en oorweeg.

Dit gebeur te Bloemfontein op Saterdagmiddag, 21 Mei 1881, toe die memorandum van die heer J. Hussey en 132 ander voor die Volksraad ter tafel gelê word “versoekende verklaring van Vischgat, als dorp Vredefort”. Die persoon wat die debat by die Volksraad eintlik aan die gang sit, is ’n verteenwoordiger van Winburg (Taaiboschspruit), J.F. Viviers, en J.C. Botha van Onder-Rhenosterrivier met hulle voorstel dat die Raad van sy orde moet afwyk “teneinde in behandeling te nemen, de wenschelijkheid om Vredefort tot een dorp te verklaren”.

So is dit gestel, en so is dit bespreek. Maar wat die bespreking uiteindelik ernstig bemoeilik, is ’n memorie van Parys wat gelyktydig dien en vra vir die nodige ondersoek na Parys as moontlike dorp en die eventuele verklaring ook van dié oord as ’n dorp. Dit maak die bespreking heelwat meer opwindend en bring ’n hele aantal sprekers by die Volksraad op die been – die een ten gunste van Vredefort en die ander van Parys. Een van die belangrikste redenasies – bv. van J.C. Botha – ten gunste van Vredefort is dat die plek langs die geproklameerde hoofweg tussen Bloemfontein en die Witwatersrand lê en dus heelwat potensiaal het vir ontwikkeling. J.F. Viviers, lid van die kommissie van ondersoek, beaam dit as voorstaander vir ’n dorp te Vredefort, trouens die sekretaris van die Volksraad notuleer: “"Hij acht Vredefort meer geschikt dan Parys."”

Die debat in die Volksraad eindig uiteindelik met ’n positiewe besluit oor dorpstigting te Vredefort. Die voorstel van die heer B.O. Kellner van Fauresmith word dus aanvaar op 21 Mei 1881: “"De raad besluit de plaats Vischgat, district Kroonstad, als dorp te erkennen onder den naam van Vredefort met dien verstande dat daar nimmer een district zal worden verklaard."” Onder andere beteken dit dat die "Commissie van Begrooting" dadelik sou moes begroot vir die salaris van ’n inwonende vrederegter te Vredefort.

Vir die inwoners van Vredefort was dit ’n groot gebeurtenis en nog ’n stap nader aan die eintlike ideaal van die meerderheid, nl. ’n Nederduitse Gereformeerde gemeente te Vredefort. Daarna sien die Vredeforters toe al lank uit, trouens, voorbereidings is toe al aan die gang en selfs skenk die heer Scheepers van Kroonstad ’n hele aantal (10) erwe én nog twee vir ’n pastorie, plus ’n sogenaamde “kerkplein” vir die oprigting van ’n kerkgebou later. Juis in dié word Vredefort as ’n buitewyk van Kroonstad beskou en word besluit om daar “"een oefening. . .te stichten"”, d.w.s. te reël vir eredienste op vasgestelde tye.

Bekende inwoners van Vredefort sluit in genl. Hendrik van den Berg, latere hoof van die Buro vir Staatsveiligheid en mnr. Henning Klopper, Speaker van die Volksraad van 1961 tot sy aftrede. Gordon Tomlinson, wat saam met prof. Tobie Muller en mnr. J.J. Smith ’n belangrike rol gespeel het in die Tweede Taalbeweging, het ook vir ’n aantal jare in Vredefort gewoon. Prof. T.T. Cloete, bekroonde digter en letterkundige het die eerste 16 jaar van sy lewe in Vredefort deurgebring, waarna sy ouers na Krugersdorp verhuis het. Die skryfster Alba Bouwer is ook in die omgewing gebore.

Andries Petrus Hendricks (*3 Oktober 1910) was ’n kluisenaar wat op ’n klein plasie buite die dorp bewoon het. Hy is gebore met ’n boggelrug en het ’n doodse vrees gehad dat hy vermoor sou word. Hierdie vrees is bewaarheid toe hy op 12 Mei 1981 deur sy huishulp vermoor is nadat hy van die meule waar hy gewerk het, teruggekom het. Hendricks het baie geld gehad en sy testament het gestipuleer dat elke familielid van hom wat sy begrafnis bywoon R10 moes ontvang. Verder het die grafsteen, van Italiaanse marmer, destyds reeds R77 000 gekos. Met die geld wat oorgebly het moes die begrafnisondernemer een keer elke week vars blomme op sy graf gaan sit totdat die geld op was.

Straatname in Vredefort weerspieël die groei en ontwikkeling van die dorp baie duidelik en verbind wyse, die huidige tye met die verlede. Staats- en gebiedsomstandighede sowel as uitstaande persoonlikhede uit die geskiedenis van die dorp, vind ons verewig in die name van strate en lane.

Die drie oudste strate, Oranjestraat, Vrystraat en Meerholtzstraat het hulle name in die republikeinse tyd ontvang en staan dan ook in noue verband met die Republiek van die Oranje-Vrystaat. Trouens Oranjestraat en Vrystraat is onveranderd afgelei van die naam van die ou republiek. Die "staat"-gedeelte van die samestelling is verewig in die naam Meerholtzstraat, vernoem na W. Meerholtz, die eerste vredesregter op die dorp en dus die direkte verteenwoordiger van die staat.

Gebiedsfaktore het ’n belangrike het ’n belangrike rol by die naamgewing van ’n groot aantal Vredefortse strate gespeel. Waterstraat is so genoem omdat die ou besproeiingsloot daarlangs gegaan het, terwyl Kerkstraat sy naam te danke het aan die feit dat dit verby die kerkgebou lei. Hoogstraat is so gedoop vanweë sy ligging teen die bult, terwyl Parkstraat selfverklarend is. Markstraat het oorspronklik verby die ou Markplein gestrek terwyl Veestraat vroeër gebruik is om melkkoeie en ander vee na die weikampe te neem. Pleinstraat is oorspronklik langs die ou kerkplein uitgemeet. Gedurende die Ossewatrek van 1938 is Veestraat en Pleinstraat verdoop tot Charl Cilliers-straat en Voortrekkerstraat onderskeidelik.

Geboue in Vredefort wat as Nasionale Gedenkwaardighede geklassifiseer is, sluit in die poskantoor (in Oranjestraat), die polisiestasie (op die hoek van Kerkstraat en Oranjestraat) en die oudste huis in Vredefort, op die hoek van Markstraat en Charl Cilliers-straat. Die burgersentrum in Vredefort, wat die stadsaal, ou dorpsbiblioteek en munisipale kantore insluit, is op 31 Oktober 1970 in gebruik geneem met adv. G. van L. Froneman, destydse administrateur van die Oranje-Vrystaat wat die rede gelewer het.





</doc>
