<doc id="37034" url="https://af.wikipedia.org/wiki?curid=37034" title="AB de Villiers">
AB de Villiers

Abraham Benjamin (AB) de Villiers (17 Februarie 1984 in Pretoria) is 'n Suid-Afrikaanse krieketspeler en voormalige kaptein van die Eendag- en T20-span van die Proteas. Op 23 Mei 2018 het AB de Villiers sy uittreding uit Internasionale krieket aangekondig.

De Villiers het aan die Afrikaanse Hoër Seunskool (ook bekend as Affies) gematrikuleer, 'n openbare skool in Pretoria. Hy het skoolgegaan saam met Jacques Rudolph, Heino Kuhn en Faf du Plessis, mede-Titans en Suid-Afrikaanse internasionale krieketspelers. Op skool het hy 'n gesogte nasionale medalje van wyle president Nelson Mandela vir 'n wetenskapprojek ontvang.

Hy is 'n talentvolle sportman en het uitgeblink in gholf, rugby, pluimbal, krieket en tennis. Op skool was hy deel van die o/14-krieketspan. Hy speel gholf met 'n nulvoorgee, wat beteken dat sy gemiddelde telling vir 'n rondte gholf baansyfer of beter is. Rugby was die gewildste sport by sy skool, en hy het ook daaraan deelgeneem. Hy is begaafde sportman met 'n natuurlike talent vir enige sport. Hy het 'n voorliefde vir hokkie, en was in die o/16-span van die skool. Hy was op die kortlys vir Suid-Afrika se junior nasionale hokkiespan.

Hy het teruggekeer na rugby nadat hy opgehou het om hokkie te speel. Hy was gou deel van die skool se prestige rugbyspan, die 1ste XV van Affies. Hy het buitengewoon goed presteer en is gekies vir die Blou Bulle se o/18-span, wat later 'n paar groot name in Suid-Afrikaanse rugby opgelewer het.

Hy was lid van Suid-Afrika se junior Davisbeker-tennisspan, en ingedeel in die top twee in sy ouderdomsafdeling vir tennis in Suid-Afrika. Hy was ook Suid-Afrika se nasionale o/19-pluimbalkampioen. Verder hou ook ses Suid-Afrikaanse skoolswemrekords, asook die rekord in die 100 m hekkies in Suid-Afrika se junior atletiek.

AB de Villiers se toetskrieket-loopbaan begin op 20-jarige ouderdom op 16 Desember 2004 vir die Proteas teen Engeland op St. Georgespark in Port Elizabeth. Hy het 'n goeie openingsbeurt gespeel, maar word afgeskuif op die kolforde vir die tweede toets en kry ook die taak as paaltjiewagter by. Gedurende hierdie wedstryd behaal hy 'n gelukkige vyftigtal wat die wedstryd red vir Suid-Afrika.

Op 18 Januarie 2015 speel AB de Villiers 'n verpletterende kolfbeurt teen Wes-Indië, en teken die vinnigste honderdtal in eendaagse geskiedenis aan. Hy verbeter Corey Anderson van Nieu-Seeland se rekord en bereik 100 lopies van net 31 balle. Ten laaste teken hy 149 lopies aan van net 44 aflewerings teen die Wes-Indiese Eilande, voor hy uitgevang word.



</doc>
<doc id="37035" url="https://af.wikipedia.org/wiki?curid=37035" title="Mark Boucher">
Mark Boucher

Mark Verdon Boucher (*3 Desember 1976 in Oos-Londen, Oos-Kaapprovinsie) is 'n voormalige Suid-Afrikaanse krieketspeler. Hy het die Proteas van 1997 tot 2012 in altesame 147 toetse as paaltjiewagter verteenwoordig, ’n rekord tot op hede. In dié tyd verbeter hy byna elke wêreldrekord vir paaltjiewagters. In toetse en in internasionale eendagkrieket benut hy onderskeidelik 532 en 403 vangskote en 23 en 22 stonkkanse. Hy was ook ’n aggressiewe middelorde-kolwer wat 5 515 toetslopies en 4 686 lopies in 295 internasionale eendagwedstryde aanteken het. Boucher se internasionale krieketloopbaan het skielik tot 'n einde gekom toe 'n dwarsbalkie opgeskiet en sy linkeroog beseer het. Dit was 'n fratsongeluk gedurende die opwarmingswedstryd in Engeland op 9 Julie 2012.

Mark Boucher se toetskrieketloopbaan begin op 17 Oktober 1997 teen Pakistan in Sheikhupura in die tweede van 'n drietoetsreeks. Drie dae van die toets gaan verlore weens reën en die Proteas boul en doen veldwerk vir slegs 17 boulbeurte. Boucher teken ses lopies aan in Suid-Afrika se enigste kolfbeurt.

Dit het beter gegaan met Boucher in sy eerste internasionale eendagwedstryd teen Nieu-Seeland in Perth. Hy neem twee vangskote maar stel teleur met die kolf.

Gedurende 1998 teken Boucher sy eerste vyftigtal teen Pakistan in Durban aan. In sy volgende toets teken hy weer 'n vyftigtal aan en hy ewenaar Dave Richardson se nege slagoffers vir 'n paaltjiewagter in 'n toets – agt vangskote en een stonkkans. Ses van die vangskote was in die eerste beurt wat hom tweede op die alle-tye lys plaas vir slagoffers in 'n beurt. Gedurende dié reeks stel hy 'n nuwe Suid-Afrikaanse rekord op met agtien slagoffers vir 'n drietoetsreeks.

Tydens die toer na Engeland in 1998 raak Boucher ontslae van 26 kolwers wat sy plek in die span verseker. Dit was op daardie stadium die vierde meeste slagoffers vir 'n reeks.

Gedurende 1999 teken hy sy eerste honderdtal aan teen Wes-Indië op SuperSport-park in Centurion. Hy teken nog twee hondertalle aan later die jaar.

Gedurende 2000 neem hy vyf vangskote waar teen Engeland in Johannesburg en ewenaar daarmee die internasionale eendagwedstryd rekord vir die meeste vangskote deur 'n paaltjiewagter. Hy herhaal die prestasie twee keer gedurende die jaar. Gedurende dieselfde jaar behaal Boucher sy 1 000ste toetslopie met 'n vyftigtal in die tweede toets in Kandy teen Sri Lanka. Hy rond sy vertoning af deur Muttiah Muralitheran uit te vang en daarmee verseker hy dat Suid-Afrika die toets met sewe lopies wen en sodoende die reeks gelykop maak.

In sy 38ste toets steek hy Dave Richardson se rekord van 153 slagoffers verby om sodoende Suid-Afrika se suksesvolste paaltjiewagter te word.

Gedurende 2002 neem hy as kaptein waar in vier toetse toe Shaun Pollock beseer was. Suid-Afrika verloor die tuisreeks teen Australië maar hy lei sy span tot 'n beurtoorwinnig teen Bangladesj gedurende Oktober. Hy benut ook sy 200 ste vangskoot tydens die toets.

Hy eis ook gedurende 2002 sy 166ste slagoffer, Damien Martyn, in internasionale eendagwedstryde – die meeste deur 'n Suid-Afrikaanse paaltjiewagter.

Die 2003 Wêreldbeker in Suid-Afrika is 'n groot teleurstelling vir Boucher. Hy speel na die laaste bal van die wedstryd teen Sri Lanka, die hou lewer geen lopie op nie en die wedstryd word gestaak weens reën en eindig gelykop. Die gevolg is dat Suid-Afrika uit die kompetisie geboender word.

Gedurende 2004 verloor Boucher sy plek in die toetsspan; Thami Tsolekile word in sy plek gekies. Hy herower egter sy plek in die span teen die besoekende Engelse span. Teen die einde van die jaar word Boucher slegs die tweede persoon met 300 slagoffers in Internasionale Eendagkrieket naas Adam Gilchrist op 12 Maart 2006. Dié wedstryd sal altyd deur Boucher onthou word – hy teken 'n vyftigtal en die wenlopies aan teen Australië in die bekende "438" stryd in Johannesburg.

Gedurende 2007 neem hy sy 366ste vangskoot waar toe hy Faisal Iqbal uitvang en verbeter Ian Healy se wêreldrekord. Hy speel ook in sy 100ste toets – een van slegs vier Proteaspelers op daardie stadium. Gedurende Februarie 2007 ewenaar hy ook die wêreldrekord van ses slagoffers in 'n internasionale eendagwedstryd. Later gedurende 2007 word hy die suksesvolste paaltjiewagter óóit toe hy Ian Healy se totale slagoffers (vangskote en stonkkanse) van 395 verbysteek. Tydens die Sydneytoets word hy slegs die tweede speler wat 400 vangskote neem naas Adam Gilchrist. Dit was ook sy 275ste eendagwedstryd.

Hy speel ook in die IPL liga gedurende 2008 vir Royal Challengers Bangalore. Hy teken die tweede meeste lopies aan, 225, in tien wedstryde met 'n gemiddeld van 32.14. Gedurende 2009 speel hy in 12 wedstryde met 'n gemiddelde van 30 vir sy 150 lopies.

Op 9 November 2011 vang hy Phil Hughes uit en word die eerste paaltjiewagter wat 500 vangskote in toetse neem, 121 meer as Adam Gilchrist.

Op 10 Julie 2012 kondig hy sy uittrede aan ná die fratsongeluk teen tydens die Engelse toer.




</doc>
<doc id="37036" url="https://af.wikipedia.org/wiki?curid=37036" title="Makhaya Ntini">
Makhaya Ntini

Makhaya Ntini OIS (6 Julie 1977 naby King William's Town, Oos-Kaap) is 'n voormalige Suid-Afrikaanse krieketspeler wat die eerste etnies-swartspeler vir die Suid-Afrikaanse span was.

Twee jaar nadat sy talent in die Grens ontdek is, word hy gekies om Engeland toe te toer met die Suid-Afrikaanse o.19-span, en speel in al vyf die internasionale wedstryde. Engeland oorheers beide eendagwedstryde op die toer met die Suid-Afrikaners wat net een paaltjie kon neem, deur Pierre Joubert. In die toetsreeks, wat Engeland met 2-0 wen, neem Ntini altesaam nege paaltjies, die tweede meeste deur 'n Suid-Afrikaner. Sy boulwerk was duur en kom teen 'n koers van 4.53 lopies per boulbeurt, meer as enige ander Suid-Afrikaner met die uitsondering van Mark Boucher, wat eintlik 'n paaltjiewagter was. Na twee wedstryde vir die Grens teen die toerende Keniane, het Ntini sy eersterangse debuut in November 1995 teen 'n Engelse XI gemaak. Hy het twee paaltjies ingeoes in Engeland se enigste beurt, waartydens Grens deeglik die loef afgesteek is. 

In sy debuutseisoen neem Ntini 17 paaltjies teen 'n gemiddeld van 37,05 in eerste-klas wedstryde. Sy beste vertoning in 'n beurt was teen die Vrystaat, toe hy drie paaltjies vir 49 lopies geneem het tydens sy 17 boulbeurte. Hy toer weer saam met die nasionale onder-19s in Maart en April 1996 na Indië. Ntini wys sy talent tydens die derde wedstryd met 6/53 in die eerste beurt en 3/48 in die tweede beurt. 

As snelbouler was hy geneig om wyd van die paaltjies te boul met lewendige aflewerings en goeie vaart. Hy oorleef politieke omstredenheid vroeg in sy loopbaan, en word slegs die derde Suid-Afrikaner om 300 toetspaaltjies te neem naas Shaun Pollock en Allan Donald, en die tweede plek op die IKR-toetsboulranglys in te neem. Hy het later, tot die 2010-seisoen, plaaslike krieket vir die Chennai Super Kings in die Indiese Premierliga gespeel.

Ntini keer terug na die Suid-Afrikaanse span vir 'n Sharjah toernooi in 2000. Sy verbetering was duidelik sigbaar toe hy met groter beheer geboul het. In 2003 word hy die eerste Suid-Afrikaner om 10 paaltjies op Lord's Cricket Ground te neem. Dit was waarskynlik Ntini se beste vertoning, behalwe toe hy 13 paaltjies vir 132 lopies teen die Wes-Indiese Eilande in Port-of-Spain geneem het op 12 April 2005. Dit bly die meeste paaltjies deur 'n Suid-Afrikaanse krieketspeler in 'n toets geneem. Op 3 Maart 2006 het Ntini ook die beste boulsyfers deur 'n Suid-Afrikaner behaal in 'n eendagwedstryd, deur Australië met 6 paaltjies vir 22 lopies te vermorsel.

Ntini het homself as Suid-Afrika se beste snelbouler en een van die voorste snelboulers in die wêreld gevestig. In Februarie 2009 beklee hy die vyfde posisie as wêreldtoetsbouler na Muttiah Muralitharan, Dale Steyn, Stuart Clark en Mitchell Johnson, maar daal ook tot 25ste posisie as eendaagse bouler, volgens die IKR se ranglys. 

Op 20 Januarie 2007 het Ntini Mohammed Sami verbygesteek om sy 300ste paaltjie in sy 74ste toets te neem. Op 1 Augustus 2008 het hy Engeland se aanvangskolwer Alastair Cook uitgehaal om sy 350ste toetspaaltjie in sy 90ste toets te eis.

Op 17 Desember 2009 speel hy in sy 100ste toets, steeds die enigste swart Suid-Afrikaanse krieketspeler wat die merk kon bereik. Maar nadat hy reeds sy plek in die eendaagse span verloor het, is hy uit die toetsspan gelaat na swak vertonings teen Engeland.

Ntini het op 9 Januarie 2011 uit alle vorme van internasionale krieket getree, na 'n T20-wedstryd teen Indië in Durban. 


</doc>
<doc id="37038" url="https://af.wikipedia.org/wiki?curid=37038" title="Ouditeur">
Ouditeur

'n Ouditeur is 'n persoon wat 'n organisasie se bates en state kontroleer. Dit is 'n beroep vir persone wat 'n tersiêre kursus voltooi het. Hulle is in die beheer van 'n besigheid se sake en kontroleer dat alles soos beplan is beloop. Hulle pas 'n klomp verskillende metodes en stappe toe wat hulle help om dit te bepaal. Ouditeurs bepaal ook of die besigheid 'n wins of verlies toon, hulle kyk ook of die besigheid 'n goeie belegging gaan wees vir voornemende aandeelhouers (finansiële posisie).

Nog 'n belangrike aspek wat hulle moet kontroleer is dat die besigheid die regering belasting betaal.

Dis ook baie belangrik dat ouditeure eerlike en opregte mense moet wees. Hulle moet etiek bo enige iets anders stel. Hulle moet objektief kan kyk na enige onderneming en foute dadelik rapporteer. Hulle is altyd op die uitkyk om die besigheid as 'n geheel te verbeter deur foute op te spoor en verbeterings aan te beveel.


</doc>
<doc id="37041" url="https://af.wikipedia.org/wiki?curid=37041" title="Walvis">
Walvis

Walvisse is seesoogdiere van die orde Cetacea of Walvisagtiges wat nòg dolfyne – met ander woorde lede van die families "Delphinidae" of "Platanistoidae" – nòg seevarke is. Hulle is baie goed by 'n waterbestaan aangepas aangesien hulle 'n gladde spoelvormige liggaam het, terwyl die ledemate tot vinvormige strukture gewysig is. Die walvisse moet van tyd tot tyd na die oppervlak kom omdat hulle met behulp van longe asemhaal. 

Die blouwalvis is die grootste dier wat nog gelewe het. Daar word egter 'n aantal kleiner spesies aangetref wat meestal as dolfyne bekend staan. Die voortbestaan van walvisse word teenswoordig deur besoedeling en walvisjag bedreig. Walvisjag het daartoe gelei dat die meeste groot spesies in die Noordelike Halfrond uitgesterf het, hoewel hulle nog in relatief groot getalle in die Suidelike Halfrond voorkom. 

Hulle voortbestaan word egter ook nou hier bedreig. Walvisse is die soogdiere wat die beste by 'n bestaan in die see aangepas is. Anders as robbe kom hulle glad nie uit die water nie. 'n Gestrande walvis kan ook nie na die see terugkeer nie. Daar bestaan onsekerheid oor die klassifikasie van walvisse. Volgens die algemeenste klassifikasiemetode word walvisse en dolfyne as lede van die orde "Cetacea" beskou, terwyl 3 subordes erken word. 

ŉ Ander stelsel verdeel die verskillende walvisse in 3 ordes, omdat dit blyk dat die diere uit verskillende voorgangers ontwikkel het. In die artikel word al die walvisse en dolfyne as lede van die orde "Cetacea" beskou. Geen lede van die suborde "Archaeoceti" lewe vandag nie. Volgens die groep se fossielrekord kan 3 families onderskei word. Twee lewende subordes word nog aangetref, die "Odontoceti" (tandwalvisse) en die "Mystacoceti" (die baleinwalvisse). 

Die suborde "Odontoceti" bestaan uit diere soos dolfyne, tandwalvisse en spermwalvisse. Lede van die suborde is relatief klein, hoewel verteenwoordigers van die families "Physeteridae" (spermwalvisse) en die "Hyperoodontidae" groot genoeg is om walvisse genoem te word. Lede van die "Mystacoceti" se tande verdwyn na geboorte en word deur horingagtige plate (balein) ver- vang wat hulle gebruik om plankton (as voedsel) uit die water mee te sif. Die grootste walvisse word in die suborde aangetref en hulle lengtes kan tussen 6 en 33 m wissel.

Walvisse het waarskynlik van landlewende diere ontwikkel, maar die fossielrekord is baie onvolledig sodat dit moeilik is om hul evolusionêre geskiedenis te bepaal. Die oudste bekende vorme is uit die Eoseen afkomstig (50 miljoen jaar gelede) en hulle was toe al heeltemal by 'n bestaan in water aangepas. 

Die ou fossielvorme het al ŉ stroombelynde, visagtige vorm met vinvormige ledemate gehad. Die vinne is gemodifiseerde ledemate, soos veral die voorste vinne se skeletstruktuurtoon. Die bekken en agterste ledemate is baie gereduseer en slegs rudimentere bene wat as spieraanhegting dien, bly oor. Die diere beweeg deur met hul horisontale stertvinne op en af te slaan. Die vin is van bindweefsel gevorm, soos ook die dorsale vin, wat saam met die voorste vinne help om die diere in die water te stabiliseer. 

Die voorste vinne word ook gebruik om hulle in die water te stuur. By die meeste spesies is die nekwerwels met mekaar vergroei, sodat die kop wat daarop gedra word, baie stewig aan die werwelkolom vasgeheg is. Hul kake is ook baie verleng, terwyl 2 klein, sywaarts gerigte oë en 'n paar tashare ook op die kop voorkom. Die neusopeninge is kenmerkend vir die 2 groepe. Dit is aan die bokant van die kop geleë en bestaan uit 'n enkele opening in die geval van die tandwalvisse en 2 by die baleinwalvisse en word die blaasgat genoem. 

Wanneer die walvisse na 'n duikslag na die oppervlak kom, word die lug in die longe en luggange deur die blaasgat geblaas en 'n dampwolk is sigbaar. Die dampwolk kan in die kleiner spesies slegs in koue weersomstandighede gesien word.

Die oë is goed ontwikkel, hoewel sig in baie gevalle deur swak uitsig onder water belemmer word. Dit blyk ook dat die reuksintuig relatief onbelangrik is en dit ontbreek heeltemal by die tandwalvisse. Die tassintuie is vermoedelik van groter belang, hoewel gehoor die dominante sintuig is. Die diere gebruik egolokasie om voorwerpe op te spoor en hul egolokasievermoë is ongeëwenaar in die diereryk. Die tandwalvisgehoororgane verskil van die van die baleinwalvisse, maar dit is nie bekend of daar 'n verskil in die doeltreffendheid van die 2 stelsels is nie.

Die geslagsorgane is heeltemal binne die liggaam geleë om nie die stroombelyning te beïnvloed nie, en die penis kom slegs tydens paring uit die geslagspleet. Paring self word deur 'n uitgerekte en kenmerkende ritueel voorafgegaan. Die draagtyd wissel tussen 10 en 12 maande en stem by die groot en klein spesies feitlik ooreen. 

Daar word meestal 1 kleintjie (kalf) per werpsel gebore wat die moeder se liggaam altyd stert eerste verlaat. 'n Ander walviskoei kan die moeder met die geboorte bystaan en help om die kalfie na die oppervlak te stoot vir sy eerste asemteug. Die kalfies word vir 'n halwe jaar tot 'n jaar gesoog en die melk is besonder voedsaam, sodat die massa van sommige spesies se kalwers daagliks met tientalle kilogram kan toeneem. Die melk word met behulp van spiersametrekkings uit die tepels in die kalfies se kele gespuit.

Tandwalvisse en dolfyne behoort tot die suborde "Odontoceti" en hul tande is besonder gelykvormig. Die diere leef van visse en inkvisse. Die spermwalvis ("Physeter catodon") het geen tande in hul bokake nie en hulle eet veral inkvisse. Hulle kan baie groot seekatte aanval, soos blyk uit die littekens op baie spermwalvisse se koppe. 

Die wyfies kan tot 12 m en die mannetjies tot 18 m lank word, terwyl hul groot, breë koppe een derde van hul totale liggaamslengte kan beslaan. Die volume van hul longe is baie klein, maar hulle kan nogtans tot anderhalf uur onder water bly. Die diere het 'n groot hoeveelheid mioglobien in hul spiere, wat net soos hemoglobien (in die bloed) suurstof bind en veroorsaak dat die spiere 'n swart kleur het. Die moordvis ("Orcinus orca") behoort ook tot die suborde en die diere maak jag op pikkewyne, robbe en seeleeus.

Drie lewende baleinwalvisfamilies word teenswoordig aangetref: die gryswalvisse (familie "Eschrichtiidae"), die noordkapers (familie "Balaenidae") en die boggelwalvisse (familie "Balaenopteridae"). Die noordkapers verkry hul voedsel deur met 'n oop mond naby die oppervlak te swem. Water met kril stroom deur die mondopening na binne en die bek word dan gesluit. Die water word deur die tong en die mondvloer na buite gedruk, terwyl die balein die kril uitsif. 

Die diere is 'n maklike prooi vir walvisjagters, omdat hulle stadig swem en ook op die water bly dryf weens hul speklae nadat hulle dood is. Vier van die spesies se voortbestaan word tans bedreig. Slegs 1 spesie van die gryswalvisfamile ("Eschrichtius gibbosus") word tans aangetref, en daar is gevrees dat selfs hierdie spesie uitgesterf het omdat hulle meedoënloos gejag is. Hulle word slegs in die Stille Oseaan aangetref en 'n streng jagverbod het daartoe gelei dat hul getalle tot ongeveer 20 000 individue aangegroei het. 

Die boggelwalvisse (familie "Balaenopterida"e) kan aan die groewe op hul kele uitgeken word. Sommige van die 6 lewende spesies kan besonder groot word, en die blouwalvis ("Balaenoptera musculus") kan tot 31 m lank word en 'n massa van 160 000 kg hê. Groot getalle van die spesie is deur walvisjagters uitgemoor sodat daar tans net etlike honderde individue oorgebly het. 




</doc>
<doc id="37044" url="https://af.wikipedia.org/wiki?curid=37044" title="Balaenoptera">
Balaenoptera

Balaenoptera is die grootste genus van die vinwalvisse, wat agt spesies bevat, insluitend die onlangs ontdekte Balaenoptera omurai in 2003. Die enigste vinwalvis wat tans nie as 'n lid van die genus "Balaenoptera" geklassifiseer word nie is die Bultrugwalvis, "Megaptera novaeangliae".




</doc>
<doc id="37050" url="https://af.wikipedia.org/wiki?curid=37050" title="Blunsdon">
Blunsdon

Blunsdon is 'n dorpie in die suid-weste van Engeland, 1,5 km noordoos van Swindon. Dit het 5 641 inwoners in 2001 gehad.

Saam met die nabygeleë nedersetting van Blunsdon St Andrew en aanliggende Lower Blunsdon word daar ter vereenvoudiging na slegs "Blunsdon" verwys. Die A419-dubbelpad verdeel "Blunsdon" in "Blunsdon St Andrew" na die westekant, en "Broad Blunsdon" na die ooste.


</doc>
<doc id="37051" url="https://af.wikipedia.org/wiki?curid=37051" title="JP Duminy">
JP Duminy

Jean-Paul Duminy (14 April 1984 in Kaapstad) is 'n Suid-Afrikaanse krieketspeler. Duminy is 'n suksesvolle top-orde kolwer, 'n geoefende veldwerker en 'n nuttige aflosbouler. Hy het bekendheid verwerf tydens die Suid-Afrikaanse onder-19 toer na Engeland in 2003 en in die 2003-04 plaaslike seisoen, waar hy gemiddeld meer as 72 per kolfbeurt gehandhaaf het, slegs twee jaar na hy lid van die Westelike Provinsiespan geword het. Alhoewel hy minder gereeld in kitskrieket boul, vind hy ook sukses met die bal, en maak sy EDI-debuut in 2004 teen Sri Lanka.

Duminy het sy toetsbuiging teen Australië op die WACA in Perth op 17 Desember 2008 gemaak, nadat hy sy beseerde onderkaptein Ashwell Prince vervang het. Met 50 nie uit nie in die tweede beurt, slaan hy die wenlopies in die wedstryd ná 'n ononderbroke honderdtal-vennootskap met AB de Villiers. Sy prestasie word geloof deur talle kritici, waaronder Peter Roebuck. In die volgende toets, wat op Gesinsdag begin het, kombineer Duminy met die stertkolwers om sy eerste toetshonderdtal van 166 aan te teken. Suid-Afrika was meer as 200 lopies agter toe hulle hul sewende paaltjie verloor het in die eerste beurt. Hiermee het hy en Dale Steyn (76) saam 180 bygevoeg en Graeme en Peter Pollock se Suid-Afrikaanse negende-paaltjierekord teen Australië oortref. Suid-Afrika het met 'n 62 lopie-voorsprong geëindig en omskep dit in 'n nege paaltjie-oorwinning. Dit verseël die reeks vir die Proteas, die eerste keer dat Suid-Afrika in Australië 'n toetsreeks wen, en Australië verloor hul eerste tuistoetsreeks in 16 jaar.

Hy neem ook sy eerste toetspaaltjie, dié van Michael Clarke, in die derde toets op die toer. Hy het een van die indrukwekkendste vangskote ooit geneem tydens die tweede Twintig20I teen Australië in Brisbane. David Hussey moker 'n bal in die lug en terwyl Duminy hardloop na die grens, lanseer hy homself in die lug, duik en neem die vangskoot met twee hande.

Duminy speel in die Indiese Premierliga in 2009 nadat die Mumbai Indians hom vir VS$ 950,000 gekoop het. Hy behaal twee vyftigtalle in die toernooi. Hy speel sedert 2014 vir die Delhi Daredevils.

Duminy het die tweede kolwer ná Adam Gilchrist geword om op 99 uitgehaal te word in 'n Wêreldbekerwedstryd. Daar was reeds 36 gevalle waar 'n speler in die negentigs in 'n Wêreldbekertoernooi kleedkamer toe gestuur is. 



</doc>
<doc id="37053" url="https://af.wikipedia.org/wiki?curid=37053" title="Demografie van Guinee-Bissau">
Demografie van Guinee-Bissau

Bevolking:

Ouderdomstruktuur: (2008 beraming)

Bevolkingsgroeikoers:

Geboortesyfer:
36.4 geboortes/1,000 bevolking (2008 beraming)

Sterftesyfer:
16.05 sterftes/1,000 bevolking (2008 beraming)

Swerfsyfer:
0 migrante/1,000 bevolking (2008 beraming)

Geslagverhouding:

Kindersterftesyfer:

Lewensverwagting by geboorte:

Vrugbaarheidsyfer:

MIV/VIGS:

Nasionaliteit:

Etniese groepe:

Gelowe:
Islam 50%, inheemse belowe 45%, Christelik 5%

Tale:

Geletterdheid:


</doc>
<doc id="37055" url="https://af.wikipedia.org/wiki?curid=37055" title="Inskripsie van Bergakker">
Inskripsie van Bergakker

Die rune-inskripsie van Bergakker is in 1996 ontdek en het tot baie besprekings onder taalkundiges gelei. Daar word aangeneem dat dié inskripsie van die Franke uit ongeveer 425-450 stam. Daar het bitter min van die Franke uit hierdie tyd oorgebly in wat vandag Nederland is. Die inskripsie bevestig daarmee aan die een kant die aanwesigheid van die Franke in die gebied van die Betuwe, en laat andersins sien dat ook die Franke runes gebruik het. Dit was bekend van hulle bure, die Friese, maar nie van die Franke nie.

Bernard Mees interpreteer die rune as "haþuþȳwas ann kusjam logūns", wat sou beteken "(van) Haþuþȳw. Ek(hy) vergun 'n vlam (swaard) aan die uitverkorenes". Mees gee toe dat die betekenis van die letters nie altyd goed duidelik is nie. Hy analiseer die vorm van die woorde en beweer dat hulle al kenmerke vertoon wat ooreenkom met die later Oudnederfrankies.

Die Oud"wes"nederfrankies word ook Oudnederlands genoem en is die voorouer van Middelnederlands, Nederlands en ook Afrikaans. Hierdie interpretasie sou dus inhou dat die inskripsie van Bergakker gesien kan word as die alleroudste sin in Nederlands.

Veral die "-s" van haþuþȳwas en logūns is moontlik 'n bewys dat die slotmedeklinkers in Frankies al in die vyfde eeu stemloos geword het. Vir Oudsaksies, die voorouer van Nederduits, is dit eeue later (~900).


</doc>
<doc id="37061" url="https://af.wikipedia.org/wiki?curid=37061" title="Watervaring">
Watervaring

Die Watervaring, ("Salvinia molesta"), is 'n drywende waterplant. Dit is in Engels bekend as die Giant salvinia of Kariba weed, laasgenoemde omdat dit 'n groot gedeelte van die Karibameer ingeneem het. Dit is 'n akwatiese varing, inheems aan suid-oostelike Brasilië. Dit is 'n vrydrywende plant wat homself nie aan die bodem heg of in grond anker nie, maar wat instede drywend leef op die wateroppervlak. Die blare is 0.5-4cm lank en breed, met 'n stekelrige oppervlak, en word in pare geproduseer met 'n derde wortelagtige blaar wat in die water hang.

Die voortplanting is slegs ongeslagtelik, maar is in staat tot besonder vinnige vermeerdering, beginnend van klein fragmente met 'n verdubbeling in bevolkingsgrote in enkele dae. Die resultaat is dat die oppervlak van kuile, damme en mere bedek word deur 'n drywende mat 10-20cm (of in rare gevalle tot 60 cm) dik. Gevolglik word dit soms beskou as 'n indringerplant. Die digte plantmat blokkeer sonlig wat deur ander waterplante en veral alge benodig word om die water met suurstof te verryk.

'n Klein kalanderkewer, "Cyrtobagous salviniae", wat in "S. molesta" se natuurlike habitat gevind word, word tans bestudeer as 'n middel vir biologiese plaagbestryding.



</doc>
<doc id="37068" url="https://af.wikipedia.org/wiki?curid=37068" title="Boosmansbos-wildernisgebied">
Boosmansbos-wildernisgebied

Die Boosmansbos-wildernisgebied van 14 200 ha is geleë 20 km noord van Heidelberg in die oostelike Langeberge van die Wes-Kaap. Boosmansbos, d.w.s. "kwaai man se bos", is genoem na 'n plaaslike kluisenaar van die vroeë 19de eeu wat daarvoor bekend was dat hy jongmense van sy byekorwe verwilder het.

Grootberg , wat in die middel van die gebied lê, is 1 637 m hoog. Die sytakke van die Duiwenhoksrivier wat die suidelike hange dreineer, tuimel langs diep afgronde af tot 200 m bo seevlak aan die suidgrens. In die suidweste van die wildernisgebied is die Grootvadersbosch Natuurreservaat van 250 ha, die mees westelike natuurbos in Suid-Afrika. 

Bergfynbos en valleibos word hier bewaar, onder andere spesies van erikas en sewejaartjies. Belangrike woudboomsoorte kom in die valleie voor, soos Outeniekwageelhout, stinkhout en rooiels (Cunoniaceae).

Reën kom dwarsdeur die jaar in die gebied voor, alhoewel die middel van die somer en winter die droogste tye is wanneer warm bergwinde kan voorkom. Voetpaaie van altesaam 64 km verleen toegang tot die wildernis, waaronder 'n sirkelpad van 27 km wat in twee dae voltooi kan word.



</doc>
<doc id="37071" url="https://af.wikipedia.org/wiki?curid=37071" title="Oktaangetal">
Oktaangetal

Die Oktaangetal of oktaangehalte is 'n mate van petrol en ander brandstowwe se klopweerstand in binnebrandenjins met vonkontsteking. Enjins met hoë werkverrigting het tipies 'n hoër kompressieverhouding en is daarom meer geneig tot vroeë ontsteking en vereis daarom 'n brandstof met 'n hoër oktaangetal. 'n Enjin met 'n lae werkverrigting sal daarom nie noodwendig beter funksioneer met 'n brandstof van 'n hoër oktaangehalte nie omdat die kompressieverhouding 'n onveranderlike eienskap van 'n enjin se ontwerp is.

Die oktaangetal van 'n brandstof word in 'n toetsenjin gemeet en word gedefinieer as 'n vergelyking van die brandstof se klopweerstand met 'n iso-oktaan en 'n normale heptaan mengsel met dieselfde klopeienskappe as die brandstof. Die persentasie op 'n volumebasis van die iso-oktaan in die mengsel is die oktaangetal van die brandstof. 'n Brandstof met dieselfde klopeienskappe as 'n 90% iso-oktaan en 10% heptaan inhoud se oktaangetal is met ander woorde 90. Omdat daar brandstowwe is met 'n hoër klopweerstand as suiwer iso-oktaan is die definisie uitgebrei om voorsiening te maak vir oktaangetalle hoër as 100 is.

Die oktaangetal van 'n enjin met vonkontsteking is die klopweerstand van 'n brandstof vergeleke met 'n mengsel bevattende iso-oktaan (2,2,4-Trimetielpentaan, 'n isomeer van oktaan) en n-heptaan. Per definisie word 'n oktaangetal van 100 aan suiwer iso-oktaan 'n oktaangetal van 0 aan suiwer n-heptaan toegeken. 'n Brandstof met 'n oktaangetal van 87 het dus dieselfde klopeienskappe as 'n mengsel van 87% (op 'n volumebasis) iso-oktaan en 13% n-heptaan. Dit beteken nie dat die brandstof hierdie komponente in die verhouding bevat nie. Dit beteken bloot dat dit dieselfde klopeienskappe as die mengsel het.

Die oktaangetal dui nie op die energie-inhoud van 'n brandstof nie. Dit is slegs 'n mate van hoe geredelik 'n brandstof in 'n binnebrandenjin sal ontplof. Die mate is belangrik omdat 'n brandstof wat te vroeg ontplof skade kan aanrig aan 'n enjin se komponente.


</doc>
<doc id="37072" url="https://af.wikipedia.org/wiki?curid=37072" title="Mesosoïkum">
Mesosoïkum

Die Mesosoïkum, afgelei van die Grieks "μέσος" (mésos)= matig, middel en "ζώω" (zóo)= lewe, is 'n geologiese tydperk wat 251 miljoen jaar gelede begin het en 65,5 miljoen jaar gelede geëindig het. Dit word in die Trias, Jura en Kryt verdeel. Die Paleosoïkum het die Mesosoïkum voorafgegaan en dit is deur die Kainosoïkum gevolg.

Die Mesosoïkum het begin ná 'n katastrofe aan die einde van die Perm, die laaste periode van die Paleosoïkum. Die oorsaak van die katastrofe is nie bekend nie, maar 90% van alle dier- en plantspesies is uitgewis. Dit het die evolusie van 'n geheel en al nuwe dier- en plantlewe moontlik gemaak. Tydens die Mesosoïkum het die wêreld stadigaan sy huidige vorm begin aanneem. Die dinosourusse het ontstaan, die aarde oorheers en weer uitgesterf. Hulle naaste oorlewende verwante is die voëls en krokodille. Verder het die Pterosauriërs en 'n verskeidenheid waterreptiele ontwikkel wat weer aan die einde van die Mesosoïkum uitgesterf het. Die eerste soogdiere en blomplante het hulle verskyning in die Mesosoïkum gemaak asook die meeste moderne bome.

Die einde van die Mesosoïkum word aangedui deur die Kryt-Paleogeen-uitwissing, wat moontlik veroorsaak is deur die impak van 'n reuse meteoriet wat die Chicxulub-krater op die Yucatán-skiereiland veroorsaak het. Ongeveer 50% van alle genera het uitgesterf, insluitend al die dinosourusse.


</doc>
<doc id="37075" url="https://af.wikipedia.org/wiki?curid=37075" title="Exeter">
Exeter

Exeter is 'n stad in die suidweste van Engeland (in die Verenigde Koninkryk), in die graafskap van Devon. Die stad het 'n bevolking van 122 400 in 2007. Daar is ook 21 plekke in die Verenigde State van Amerika en een in Kanada wat na Exeter genoem is. Die Universiteit van Exeter is ook hier geleë.

Daar was 'n Romeinse stad genoem "Isca Dumnoniorum " in die gebied van huidige Exeter en was die grootste Romeinse stad in die suidweste van Engeland. Later was daar 'n dorp aan die Exerivier genoem "Escanceaster", wat nou die huidige Exeter is.

Exeter is een van die grootste stede in die suidweste van Engeland. In 2007 was 97,5% van sy bevolking Blankes, 1,4% Indiërs, 0,4% Swartes, 0,6% Chinese, en 0,1% ander.



</doc>
<doc id="37077" url="https://af.wikipedia.org/wiki?curid=37077" title="Bosluis">
Bosluis

'n Bosluis is 'n klein uitwendige parasiet wat tot die superfamilie "Ixodoidea" behoort. Hulle is verwant aan spinnekoppe en behoort saam met hulle tot die klas "Arachnida". Bosluise lewe van die bloed van gewerwelde diere: hulle byt vas aan die vel van 'n mens of huid van 'n dier deur hulle haakvormige tande waar hulle dan ure of selfs dae van hul gasheer se bloed kan drink. Hulle kan ook verskeie ernstige siektes soos tifuskoors, loopgraafkoors, Rocky Mountain-koors, vlektifus en Lyme-siekte oordra.

'n Bosluis se byt is meestal nie pynlik nie, trouens, mens voel dit gewoonlik glad nie en sal slegs bewus wees van 'n bosluis wanneer dit op die vel raakgesien word. Verskeie soogdiere, reptiele en voëls is dikwels die teiken van bosluise.

'n Wyfie kan meer as 20 000 eiers op 'n slag lê nadat sy haar vol bloed gedrink het.

Indien 'n bosluis met die vingers afgetrek word, is daar 'n gevaar dat ('n gedeelte van) die kop in die wond kan agterbly. Indien 'n olierige stof, soos petroleumjellie, op die bytplek aangebring word, sal die bosluis sy byt verslap, wat dit makliker maak om af te trek. Bytplekke moet altyd goed ontsmet word en, indien daar tekens van koors of infeksie is, moet 'n dokter geraadpleeg word.




</doc>
<doc id="37083" url="https://af.wikipedia.org/wiki?curid=37083" title="Naaldekoker">
Naaldekoker

'n Naaldekoker is 'n soort insek wat tot die orde "Odonata" behoort. Naaldekokers begin hulle lewe in water en word dus dikwels naby damme, riviere, mere, kanale, strome en vleilande aangestref. Naaldekokers word gekenmerk aan hulle groot saamgestelde oë, twee paar sterk, deursigtige vlerke en 'n verlengde liggaam. Alhoewel hulle soos ander insekte oor ses bene beskik, kan hulle nie baie goed loop nie.

Daar is byna 5000 soort naaldekokers en waterjuffers wêreldwyd.

Naaldekokers is soortgelyk aan waterjuffers (wat tot dieselfde insekorde Odonata behoort), maar daar word onderskeid getref tussen volwasse naaldekokers en waterjuffers. Naaldekokers se liggaamsbou verskil van waterjuffers: naaldekokers se agtervlerke is breër as hulle voorvlerke, terwyl die voor- en agtervlerke van waterjuffers gelyk is. Naaldekokers hou ook hulle vlerke weg van en loodreg tot hulle liggame wanneer hulle rus, terwyl waterjuffers hulle vlerke teen hulle liggame hou. 

Nimfe kan byt wanneer hulle bedreig voel: die byt is pynlik en moet goed ontsmet word om infeksie te voorkom. 

Volwasse naaldekokers lewe sowat twee maande. 

Die larwes sowel as die volwassenes is roofdiere en die volwasse mannetjies het bepaalde gebiede (territoriums) wat hulle teen ander mannetjies verdedig. Die orde Odonata is al baie oud. 

Moderne naaldekokers en waterjuffers deel sekere eienskappe met hul voorouers uit die Perm, maar hulle het ook gespesialiseerde kenmerke wat eers later ontwikkel het. Van die mooiste insekte word onder die naaldekokers en waterjuffers (orde "Odonata") aangetref. Naaldekokers (suborde "Anisoptera") en waterjuffers (suborde Zygoptera) is albei herkenbaar aan hul lang, staafvormige agterlywe en twee paar stywe, fynbeaarde vlerke. 

Naaldekokers is oor die algemeen groter, asook sterker vlieërs as die waterjuffers, en kan verder onderskei word op grond daarvan dat hulle hul vlerke uitgesprei hou, ook wanneer hulle gaan sit, terwyl waterjuffers hul vlerke toevou wanneer hulle gaan sit. Die eerste naaldekokers en waterjuffers is bekend uit die Perm (280 tot 230 miljoen jaar gelede). 

Hoewel hierdie insekte sedertdien heelwat aanpassings ondergaan het, toon hulle nog 'n groot ooreenkoms met hul voorouers. Die ou Germane het naaldekokers en waterjuffers as bodes van die godin Freya (godin van liefde en vrugbaarheid) beskou. Die liggaam van hierdie insek bestaan uit 'n relatief groot kop, ŉ min of meer vierkantige borsstuk en 'n silindervormige agterlyf. 

Die kleur van die liggaam is meestal variasies van groen, blou of rooi, dikwels met opvallende patrone. Die groot, saamgestelde oë beslaan byna die hele oppervlakte van die beweeglike kop. Reg voor die oë is twee kort antennae. Van die bytende monddele is veral die groot, skottelvormige onderlip, wat onder die twee kake lê, baie goed ontwikkel. 

Dit is oortrek met 'n groot aantal hakies en vorm saam met die kake ŉ struktuur, bekend as die vangmasker, waarmee die prooi gegryp en verskeur word. Aan die borsstuk is daar drie paar lang, dun pote met stekels, wat veral gebruik word om prooi tydens vlug te vang, en twee paar vlerke wat slegs op en af beweeg kan word. Daar is geen verbinding tussen die voor- en agtervlerke soos by die skoenlappers nie. 

Die vlerke is versterk deur 'n fyn netwerk van are en dwarsare, waardeur senuwees, bloedvate en asemhalingsbuise loop. Naaldekokers is uitstekende vlieërs wat snelhede van tussen 50 en 100 km/h kan bereik en baie skielik van rigting kan verander. Die segmente van die borsstuk is skuins, sodat die skok wat ontstaan as 'n naaldekoker teen sy prooi vasvlieg, na die swaartepunt van die liggaam herlei word. Hierdie meganisme funksioneer dus as 'n natuurlike skokbreker. 

Alle naaldekokers en waterjuffers is vir hul voortplanting van water afhanklik, maar naaldekokers word dikwels ver van water af aangetref. Hulle is veral aktief wanneer die son skyn en kruip weg wanneer dit bewolk of reënerig is. Die mannetjies het elk 'n territorium waarbinne hulle jag en wat hulle teen ander mannetjies verdedig, maar die wyfies kan vlieg net waar hulle wil. 

Paring en die voorafgaande paringspel by naaldekokers en waterjuffers vind altyd in die lug plaas. Die mannetjies het vir die doel 'n boonste en 'n onderste paar aanhangsels (twee onderste pare in die geval van die waterjuffers) aan die tiende (laaste) segment van die agter- lyf. Die boonste paar, die cerci, is in die vorm van 'n tang en dien om die wyfie tydens die paringsvlug vas te hou. Die werklike paringsorgaan is aan die onderkant van die tweede segment geleë, met 'n sakvormige spermhouer aan weerskante. 

Die geslagsopening is onderaan die negende segment geleë en net voor of na die paringsvoorspel buig die mannetjie sy agterlyf vorentoe sodat die sperm wat uit die geslagsopening kom, in die twee saadsakkies langs die paringsorgaan geplaas kan word. Tydens die voorspel tot paring gryp die mannetjie die wyfie met sy twee cerci aan die kop (naaldekokers) of aan die kop en bors (waterjuffers) vas terwyl hulle vlieg. 

Later buig die wyfie haar agterlyf vorentoe om haar geslagsopening teen oor die van die mannetjie te bring en paring  vind plaas. In daardie stadium is die mannetjie en die wyfie dus op twee plekke met mekaar in verbinding en word daar van 'n paringswiel gepraat. Hierdie proses vind in die vlug plaas. Na paring gaan sit die wyfie van sommige spesies op 'n waterplant en loop agteruit tot in die water, waar sy dan deur middel van ŉ spesiale lê-orgaan (ovipositor) haar eiers in die stingel van die plant lê. 

Dikwels verdwyn sy in die proses onder die water. Ander spesies steek hul ovipositor in die modder en lê so hul eiers, terwyl nog ander laag oor die water vlieg en af en toe net die water met hut ovipositor raak om 'n eier te lê. Die eiers sink dan na die bodem. Hierdie manier van eiers lê, kan dikwels by swembaddens waargeneem word, waar die eiers vanweë die chloor in die water nooit uitbroei nie. Die eiers is soms omring deur 'n klewerige stof, wat deur die eierleier van die wyfie afgeskei word en uitsit wanneer dit met water in aanraking kom. 

Sulke eiers dryf gevolglik in massas op die water. Na 'n periode van 'n paar weke tot 'n paar maande breek die larwes met behulp van stekeltjies op hul agterlywe of 'n skerp rif op die voorkop uit die eiers. Wanneer die larwes uit die eiers kom, is hulle omring deur 'n vlies, sodat nog geen bewegende pote of vlerke sigbaar is nie. Na 'n paar oomblikke by sekere spesies tot 'n halfuur by ander breek die larwe uit die vlies en begin sy waterlewe. 

Sowel die larwes as die volwasse naaldekokers en waterjuffers het ŉ spesiale struktuur van gewysigde monddele, bekend as 'n vangmasker, waarmee hulle hul prooi vang. Die larwes lê en wag totdat die prooi naby genoeg is en skiet dan die vangmasker uit am dit te vang. In die proses maak hulle ook van "straalaandrywing" (die kragtige uitforsering van water deur die anale opening in die agterlyf) gebruik om hulle na die prooidier voort te stu. Die volwassenes vang hul prooi in die lug deur daarop af te duik. Die larwes van naaldekokers kruip normaalweg oor die bodem, terwyl die van waterjuffers swem deur hul agterlywe, waarop daar drie blaaragtige strukture voorkom, op en af te beweeg.

Na 'n jaar (by die meeste waterjuffers) of twee jaar (by die meeste naaldekokers), of soms minder as een jaar, is die larwe volgroei en kruip dit teen 'n plantstingel uit die water. Namate die vel uitdroog, skeur dit op die rug oop en die volwasse dier kan daaruit kruip. Dit bly dan 'n rukkie sit om uit te droog, en strek sy vlerke deurdat daar bloed in die are gepomp en die agterlyf met lug gevul word. Oortollige lug en water word deur die anale opening uitgeskei totdat die liggaam die gewenste vorm het. 

Benewens die naaldekokers (suborde "Anisoptera") en die waterjuffers (suborde "Zygoptera") word nog 'n derde groep, die sogenaamde oernaaldekokers (suborde "Anisozygoptera"), onderskei. Van hierdie suborde is daar slegs twee spesies wat vandag nog lewe, en hulle word slegs in Oos- en Suidoos-Asië aangetref. 

Een van die volopste naaldekokers in Suider- en Oos-Afrika is die blounaaldekoker ("Orthretrum caffrum"). Hierdie spesie lê sy eiers op die wateroppervlak en kan maklik van die talle ander "Orthretrum"-spesies wat in Suider-Afrika voorkom, onderskei word op grond van die ses dun wit strepies op die bors - twee voor en twee aan elke kant. Waterjuffers van die genus "Lestes", waarvan daar verskeie spesies in Suider-Afrika is, is goed aangepas in gebiede met 'n kort reënseisoen deurdat die eiers vir lang tye in droë panne, ensovoorts kan oorleef. Wanneer daar genoeg water is, groei die larwes so vinnig dat hulle binne 'n paar weke in volwasse waterjuffers ontwikkel.

Naaldekokers sien beter as die meeste ander insekte. Hul kop bestaan omtrent net uit twee reuse-saamgestelde oë. Elke oog lyk soos tralienetwerk, want dit het tot 30 000 lense. 'n Naaldekoker gebruik sowat 80 persent van sy brein om al hierdie visuele inligitng te verwerk. Omdat hulle so te sê agter hulle kan sien, kan hulle die bewegings van ander insekte te oplet en botsings in die lug vermy. Hulle kan meer kleure as mense sien. 

Die meeste naaldekokersmannetjies kan vreeslik meeding oor die plekke waar hulle verkies om te paar. Die mannetjie en wyfie kan na die boomtopp vlieg om te paar, en ander naaldekokerspesies paar sommer al vliegend. 

Naaldekokers is briljante vlieërs en het vier vlerke. Hulle kan elke paar vlerke saam of apart klap en hul agtervlerke kan uit pas met die voorstes klap. Hulle klap hul vlerkies sowat 50-90 keer per sekonde. 

Naaldekokers kan reguit, agteruit, op en af vlieg, stop en fladder en sigsag en haarnaalddraaie teen volle spoed of in stadige aksie uitvoer. Hulle kan 'n lugskou soos geen ander insek hou. 

Hulle kan teen 'n spoed van 100 liggamslengte per sekonde vlieg, of tot 48km/h.

Naaldekokers is waardevolle, ratse roofinsekte: hulle eet muskiete, wat 'n groot las vir die mens en ander diere is. Hulle eet ook ander klein insekte soos vlieë, bye, miere en skoenlappers. 

As nimfes (larwe-staduim) vreet hulle muskietlarwes, waterinsekte, wurms of selfs paddavissies en ander klein vissies. Volwasse naaldekokers gebruik die mandjievorm wat hule pote maak om insekte te vang terwl hulle vlieg en hou daarvan om muggies, vlieë, muskiete en ander klein vlieënde insekte te vreet. 'n Naaldekoker kan binne sowat 'n halfuur kos gelykstaande aan sy eie gewig opvreet.

Hul vyande is voëls, spinnekoppe, paddas en groter naaldekokerspesies. Visse, paddas en watersalamanders maak jag op nimfe. Naaldekokers se uitstekende sig en ratsheid help hulle om uit hul vyande se kloue te bly.


</doc>
<doc id="37084" url="https://af.wikipedia.org/wiki?curid=37084" title="Mantis">
Mantis

'n Mantis, voorheen meer bekend as 'n hottentotsgot, is 'n insek wat tot die orde Mantodea behoort. Daar is ongeveer 2 200 verskillende spesies, versprei oor nege families. Hierdie insekte word dwarsoor die wêreld in matige en tropiese habitatte aangetref.

Die mantis se naaste verwante ordes is die termiete (Isoptera) en kakkerlakke (Blattodea); hierdie drie groepe word soms saam as een orde geklassifiseer, eerder as drie ordes wat tot dieselfde superorde behoort.

Die mantis is 'n vleisetende insek met vier vlerke, 'n besonder lang voorborsstuk en voorpote met hake. Die voorpote word omhoog gehou en gebruik om die insek se prooi te vang en vas te hou. Hulle vreet veral insekte en ander klein goed, maar ook soms klein voëltjies.

Hottentotsgotte (orde "Dictyoptera)" is roofinsekte (klas "Insecta") wat ook as bidsprinkane bekend staan vanweë die kenmerkende manier waarop hulle hul voorpote onder hul borsstukke invou. Hottentotsgotte is egter nie sprinkane nie, maar verwant aan die kakkerlak – al lyk hulle uiterlik nie na mekaar nie. Afgesien van die opvallende voorpote waarmee die hottentotsgot sy prooi vang, is die sterk, verlengde borsstuk en die beweeglike driehoekige kop sy belangrikste kenmerke. Die wyfies vreet die mannetjies gewoonlik tydens paring op.

Hottentotsgotte (orde "Dictyoptera", familie "Mantodea"), in die omgang dikwels ook hotnotsgot genoem, behoort tot die klas "Insecta". Hulle is roofinsekte wat verwant is aan die kakkerlak (orde "Blattaria)". Van die grootste spesies kan tot 16 cm lank word, maar die meeste spesies is heelwat kleiner. Hulle kom hoofsaaklik in die trope en subtrope voor. Ongeveer 2 000 spesies is vandag bekend.

Hottentotsgotte is oor die algemeen lang, slanke insekte met opvallende verlengde voorborssegmente (protoraks) waaraan die voorpote geheg is en waarop die kop gedra word. Die middelste (mesotoraks) en agterste borssegment (metatoraks) besit elkeen 'n paar lang, dun looppote en ŉ paar vlerke. Dit vorm min of meer ŉ geheel met die agterlyf. Die gedeelte sorg vir voortbeweging en voortplanting, terwyl die voorste gedeelte vir voedselvoorsiening gebruik word. 

Die voorpote is besonder sterk ontwikkel. In die rustende posisie word hulle op kenmerkende manier onder die borsstuk gehou. Ondanks die voorpote se ingewikkelde bou, bevat dit al die onderdele van 'n normale insektepoot. Die heup (koksa) is baie lank en beweeglik, wat meebring dat die poot ver na voor gestrek kan word. Die dy (femur) is deur middel van die dyring (troganter) aan die heup verbind en het skerp stekels aan die onderkant. 

Dit vorm saam met die skeen (tibia), wat ook stekels het en in 'n skerp haak eindig, die eintlike vangapparaat. Die skeen eindig in ŉ normale voet (tarsus) van 5 litte (tarsalia). Die betreklik klein kop het, behalwe 3 puntoë (oselli), ŉ paar groot saamgestelde oë wat die kop vanweë hulle ligging 'n driehoekige vorm gee. Die voelers is meestal draadvormig. Mannetjies het egter soms kamvormige voelers. Die monddele is van die sogenaamde bytend-kouende soort en stem in baie opsigte met die van kakkerlakke ooreen. 

Die meeste hottentotsgotte het goed ontwikkelde vlerke, maar by ŉ aantal spesies is dit baie kort. By sommige genera is die wyfie-hottentotsgot selfs heeltemal sonder vlerke. Die smal voorvlerke is stewiger as die agtervlerke, wat baie breed is omdat die agterste gedeelte beter ontwikkel is. In rus word die gedeelte soos 'n waaier opgevou sodat die agtervlerke heeltemal deur die smal voorvlerke bedek kan word. Die agterlyf bestaan uit 10 segmente. Mannetjies se agterlywe is slank, maar die wyfies is dikwels baie breed, ten einde die eiertjies te huisves. Die laaste segment het 'n paar gelede aanhangsels (cerci). Die voortplantingsorgane is op die punt van die agterlyf.

Hottentotsgotte maak jag op ander insekte, en hul jagmetode is baie passief. Dikwels wag hulle vir lang tydperke bewegingloos totdat die prooi in die nabyheid is, of hulle loop met 'n kenmerkende skommelbeweging stadig in die rigting van hulle prooi, wat hulle as 't ware bekruip. Sodra die prooi binne trefafstand is, word die voorpote blitsvinnig na vore geskiet en die slagoffer met die tang vol stekels wat deur die dy en skeen gevorm word, gegryp. Die oë speel by die vang van die prooi 'n belangrike rol. Omdat hulle ver uitmekaar sit en vanweë die beweeglikheid van die kop op die prooi vasgenael kan word, is die hottentotsgot in staat om die afstand tussen hom en die prooi noukeurig te peil. Die insek word onmiddellik na dit gevang is, opgevreet. Wanneer 'n mannetjie 'n wyfie van dieselfde spesie ontmoet, word sy voortplantingsdrang dadelik geaktiveer. Om nie self opgevreet te word nie, moet die mannetjie die wyfie baie versigtig van agter nader. Wanneer hy op die wyfie spring, klou hy op haar rug vas. 

Indien die mannetjie nie vin nig optree nie, word hy terstond deur die wyfie opgevreet. Indien die sprong suksesvol is, volg 'n kort liefdespel met die voelers. Daarna volg die eintlike paring, wat 'n paar uur kan duur. Die mannetjie dra sy sperma in die vorm van 'n sakkie na die vroulike geslagsopening oor. Na paring word die mannetjie altyd deur die wyfie opgevreet. Sy begin dikwels selfs tydens paring al met haar "maaltyd". Die mannetjie, teen die tyd sonder kop en voorbors, voltooi die bevrugting nietemin.

Die wyfie begin reeds gou na paring am die eerste eierkapsule, wat 100 tot 200 eiertjies kan bevat, te lê. Die pakkie (oöteek) bestaan uit 'n skuimagtige massa wat vinnig hard word na die eiertjies gelê is. Die onderskeie spesies het verskillende eierkapsules en kan gewoonlik daaraan uitgeken word. Hoewel die wyfie gewoonlik net een keer paar, kan sy verskeie eierkapsules lê. Na verloop van tyd broei die eiertjies uit en verlaat die jong larwes die kapsule. Die tydsduur vir die uitbroei van die eiertjies hang hoofsaaklik van die temperatuur af. Die larwes is reeds soos die volwassenes gebou, maar het nag geen vlerke of geslagsorgane nie (onvolkome gedaanteverwisseling). 

Die larwes begin dadelik na voedsel soek. Aanvanklik is hulle op klein insekte soos bladluise en klein vlieë aangewese, maar hulle vervel mettertyd en word aansienlik groter. Die proses herhaal hom 'n paar keer totdat die insekte na 5 tot 7 vervellings volwasse is. Die meeste hottentotsgotte is, wat vorm en kleur betref, besonder goed by hul omgewing aangepas – tot voordeel van hul eie jagmetode en veiligheid. Baie hottentotsgotte is groen en enkele spesies het 'n bladvormige verbreding aan die protoraks en pote. 

Ander het weer verbrede vlerke wat bruin en gekrul is, sodat hulle baie, na verdorde blare lyk. Daar is ook spesies waarvan die larwes dieselfde kleur het as die blomme waartussen hulle gewoonlik beweeg, en waar hulle vir insekte op die uitkyk kan wees. Daar is ook spesies waarvan die liggaam lank en dun is, en wat oorwegend bruin van kleur is. Hulle lyk byna soos lopende takke en is tussen die plantegroei feitlik onsigbaar. Sommige spesies in Suidoos-Asië en Australië is glansend metaalgroen van kleur. In die woestyngebiede van Afrika kom spesies voor wat baie kort en breed gebou is en met hulle lang pote baie vinnig kan loop. Baie hottentotsgotte vertoon ŉ dreigende of verskrikte houding wanneer hulle gesteur of aangeval word. Hulle lig hut bolywe op en sprei hulle angswekkende vangpote en vlerke plotseling en dreigend uit. By 'n aantal soorte word vlekke op die agtervlerke en voorpote ontbloot wat die skrikbeeld versterk. Een van die bekendste voorbeelde is die duiwelsblom ("ldolum diabolicum") uit Oos-Afrika.

Daar word 8 families en 32 sub-families onderskei, waarvan die familie Mantidae met 21 subfamilies verreweg die grootste is. Die bekendste en wydste verspreide spesie is ongetwyfeld die Mantis religiosa, wat in Suid-Europa voorkom en ook in Japan aangetref word. Van die algemeenste spesies wat in Afrika voorkom, is die groot, groen hottentotsgot, die Sphodromantis gastrica, wat in groen bome en bosse woon, waar hulle hoofsaaklik van ruspes leef. Ander spesies is die liggroen Miomantis en die bruin hottentotsgot, die Tarachodes perloides



</doc>
<doc id="37090" url="https://af.wikipedia.org/wiki?curid=37090" title="Lieweheersbesie">
Lieweheersbesie

Die lieweheersbesie of liewenheersbesie (ook soms 'n skilpadbesie of skilpadkewer genoem) is lid van die familie "Coccinellidae". Daar is meer as 5 000 spesies van hierdie soort kewer, wat dwarsoor die wêreld versprei is. Lieweheersbesies is klein insekte van tussen 1 en 10 mm lank. Hulle is gewoonlik geel, oranje of rooi met rooi kolletjies op hul vlerkdoppe en hul pote, kop en voelers is swart. Sommige spesies is egter meestal of heeltemal swart, grys of bruin en word nie maklik deur die leek as lieweheersbesies herken nie. Daar is ook ander klein kewers wat wel vir lieweheersbesies aangesien word, maar wat dit nie is nie.
Lieweheersbesies word as nuttige insekte beskou, siende dat hulle plantluise en ander insekte vreet wat plae in tuine, boorde, op plase en soortgelyke plekke is. In sommige plekke word hulle doelbewus losgelaat as 'n natuurlike metode van plaagbeheer. Lieweheersbesies sal ook hul eiers naby plantluiskolonies lê sodat die pasgebore larwes 'n beter kans het om hul prooi te vind.

Lieweheersbesies of skilpadbesies (familie "Coccinellidae") is klein, halfbolvormige kewertjies met kort pote en helderkleurige dekskilde. Die meeste larwes en volwasse kewers eet skadelike insekte en word wêreldwyd vir biologiese plaagbestryding aangewend. Volwasse kewers kan 'n paar jaar oud word en oorwinter dikwels in groot getalle in beskutte plekke. Sowat 5 000 spesies is beskryf (300 in Suid-Afrika). Lieweheersbesies (familie "Coccinellidae") se benaming dateer uit die Middeleeue, toe die goggatjies aan die Maagd Maria opgedra was (Beetles of Our Lady – Ladybird beetle). Skilpadbesies, Soos hulle ook bekend staan, is 'n ou Europese volksmedisyne wat vir koliek, tandpyn en masels voorgeskryf is. 

Lieweheersbesies verkies sonnige plekke en oorwinter dikwels in groot getalle in droë, beskutte plekke, byvoorbeeld in skeure, grotte of onder droë boom bas. Wanneer die swerms jaar na jaar op dieselfde plek oorwinter, word hulle soms (veral in Amerika) gevang en vir plaagbestrydingsdoeleindes aan boere verkoop. 

Die meeste lieweheersbesies leef van sagte insekte soos plantluise, dopluise en witluise. In die opsig is hulle baie voordelig vir biologiese plaagbestryding en word wêreldwyd vir die doel gebruik. 'n Larwe vreet tussen 200 en 500 plantluise tydens 'n eksperiment het een spesifieke larwe 90 volwasse dopluise en 3 000 dopluislarwes gevreet. 

Aangesien die kewers binne 4 tot 6 weke volgroei is, kan verskeie generasies in een seisoen vir plaagbestryding aangewend word. Van die bekendste plantluisbestryders is die spesies "Hippodamia convergens" en "Adalia flavomaculata". Laasgenoemde help om onder meer die koringluisplaag in Suid-Afrika te beheer. "Rodolia cardinalis" is 'n baie bekende dopluisbestryer. Die donkerpers en swart kewer kom oorspronklik uit Australië en is teen die einde van die vorige eeu gebruik om 'n dopluisplaag in die Kaliforniese sitrusboorde te bestry. 

Die met ode was so geslaag dat die kewer ook na Suid-Afrika gebring is. "Exochomus flavipes" is nog 'n baie nuttige spesie wat 'n verskeidenheid van skadelike insekte vreet. Sommige lieweheersbesies (subfamilie "Epilachninae") vreet ook plante. Die kewers is meestal oranje of swart en hulle liggame is met haartjies bedek. Hulle kom in Suid-Afrika voor en kan dikwels skade aan gewasse soos aartappels, mielies of lede van die komkommerfamilie ("Cucurbitaceae") aanrig. 

Die Europese "Subcoccinella Viginti-quatrepunctata" is skadelik vir klawer, terwyl die Mexikaanse boontjiekewer, "Epilachna varivestes", skade aan onder meer bone aanrig. Nog 'n skadelike plantvreter is die kalbaskewer "Epilachna borealis". Die lieweheersbesies se veelkleurige dekskilde bied aan hulle ŉ mate van beskerming, omdat dit vyande soos paddas waarsku dat die kewer sleg smaak. Die rooi en swart Cheilomenes lunata, wat dwarsoor Afrika voorkom, skei byvoorbeeld 'n geel vloeistof met 'n bitter smaak uit hulle pootgewrigte af.

Hoewel lieweheersbesies selde groter as 10 mm word, is hulle opvallend vanweë hul groot kleurryk gestippelde dekskilde. Van bo gesien is die kewers bolvormig en onder is hulle plat. Hulle lyk dus soos miniatuurskilpadjies, vandaar die naam skilpadbesies. Net soos ander insekte het hulle 'n kop, ŉ borsstuk en 'n agterlyf. Die kop is baie klein met 'n kenmerkende gladde, skuins plaatjie vir 'n voorkop. 

Op die voorkop is 2 paar baie kort voelers met verdikte punte, wat soos knuppels lyk. Reukselle wat die kewer in staat stel om kos op te spoor asook om 'n geskikte paarmaat te vind, kom in die voelers voor. Daar is ook 2 saamgestelde oë, en bytende monddele met ŉ bolip (labrum) aan die voorkop. Aan die borsstuk (toraks) is 3 paar kort pote en 2 paar vlerke. Die laaste lid van die pote is van 'n kloutjie voorsien en die voorlaaste lid (tarsus) is in 3 tarsale lede verdeel. 

Glanskewers (familie "Chrysomelidae"), wat bedrieglik baie na lieweheersbesies lyk, het daarenteen 4 tarsale lede. Soos by alle kewers, is die voorste paar vlerke verhard tot dekskilde (elytra) wat in die driehoekige skutellum bymekaarkom. Die elytra is aan die harde 2e segment van die borsstuk (pronotum) vas en beskerm die vliesagtige agtervlerke asook die sagte agterlyf. Op die dekskilde is

aantreklike, veelkleurige kolletjies wat by elke spesie verskil. Die bewering dat lieweheersbesies se ouderdom volgens die aantal swart kolletjies op hulle dekskilde bepaal kan word, is onwaar. Die agterlyf is in 5 segmente verdeel en dit is op grond van die kenmerk dat lieweheersbesies onder die "Polyphaga", die grootste kewerorde, geklassifiseer word. Die geslagsopening is agteraan die agterlyf.

Tydens haar lewensduur kan die wyfie etlike honderde eiers lê. Dit word meestal in hopies aan die onderkant van blare na aan plantluiskolonies gelê sodat die larwes wat uitbroei, direk voedsel tot hulle beskikking kan hê. Larwes se pote en gevoelsintuie is om die rede swak ontwikkel, maar hulle het sterk bokake. Hulle broei na sowat 2 weke uit en is lank, maer en swak, met stekels of knoppe. 

Hulle is baiekeer grys of swart, maar kan ook allerlei gekleurde patrone hê. Sommige larwes, byvoorbeeld die van die genus "Ortalia", is met ŉ waslagie bedek. Na sowat 3 vervellings word die larwes papies, wat met 'n dik chitienlaag omring is. Hulle vorm nie kokonne soos vlinders nie. Die papiestadium duur ongeveer 10 dae, waartydens die kewer se kleur al hoe donkerder word. Na die gedaantewisseling (metamorfose) verskyn die volwasse kewer, wat 'n paar jaar oud kan word. 

Sowat 5 000 spesies Iieweheersbesies is beskryf (300 in Suid-Afrika). Die kewerfamilie is een van die bekendstes van die orde Coleoptera. Spesies word dikwels volgens die kenmerkende kolletjies op die kewer se dekskilde beskryf, byvoorbeeld die bekende rooi "Coccinella septempuncfafa", wat 7 swart kolle het, of die "Coccinella novempunctata", wat 9 kolle het. Thea vigintiduopunctafa is 'n geel kewer met 22 swart kolle. Adalia bipunctata (2 kolle) het 30 verskillende kleurskakerings. 

Sommige spesies wissel besonder baie ten opsigte van kleurskakerings en word daarvolgens benoem. "Adalia concolor" is byvoorbeeld 'n egalige rooi kewertjie, terwyl "Adalia lugubris" weer heeltemal swart is. Een van die interessantste lieweheersbesies is "Anatis ocelafa". Die kewer is rooi met swart kolle en het 'n ligte sirkel op die dekskild wat soos 'n oog lyk. Hy leef op naaldhout. Nog 2 spesies wat op naaldhout voorkom, is "Chilocorus bipustulatus" en "Exochomus quadripustulatus" - swart kewers met rooi kolle.




</doc>
<doc id="37103" url="https://af.wikipedia.org/wiki?curid=37103" title="Samies">
Samies

Samies (soms ook Sami of Saami) is die naam wat algemeen gebruik word vir 'n groep Oeraalse tale wat deur die Sami in Lapland in die noordelike dele van Finland, Noorweë, Swede en Noordoos-Rusland gepraat word. Die Samiese tale vorm 'n tak binne die Finse groep van die Fins-Oegriese tale in die Oeraalse taalfamilie. Tradisioneel word Samies as verwant aan die Oosseefinse tale gesien met 'n gemene Proto-Fins-Samiese taal as oorsprong. Daar is egter ook vakkundiges wat meen dat getuienis vir 'n Fins-Samiese prototaal nie strek genoeg is nie en dat die ooreenkomste tussen die tale deur later kontak veroorsaak is.

Die Samie-tale word in twee hoofgroepe verdeel: die westelike en oostelike groepe. Die groepe kan verder onderverdeel words in verskeie subgroepe. Die Samie tale vorm gedeeltelik 'n dialekkontinuum waarvolgens aangrensende tale tot 'n groot mate onderling verstaanbaar is. Tale wat verder van mekaar geleë is, is egter oor die algemeen nie onderling verstaanbaar nie. Skerp taalgrense word egter aangetref tussen byvoorbeeld Noordelike Samie, Inari Samie en Skolt Samie.


</doc>
<doc id="37107" url="https://af.wikipedia.org/wiki?curid=37107" title="Võro">
Võro

Die Võro taal (Võro: "võro kiil", Estnies: "võru keel") is 'n taal wat tot die Oosseefinse tak van die Fins-Oegriese tale in die Oeraalse taalfamilie behoort. Dit word tradisioneel as 'n dialek van in die Suid Estniese dialekte groep van die Estniese taal beskou. Võro het egter vandag sy eie literêre taal en onderstreuners streef daarna om amptelike status as outochtone streekstaal van Estland te bewerkstellig. Võro het ongeveer 70 000 sprekers, meestal in Suidoos-Estland in die agt gemeentes van die historiese Võru Graafskap: Karula, Harglõ, Urvastõ, Rõugõ, Kanepi, Põlva, Räpinä en Vahtsõliina. Hierdie gemeentes het tans hulle middelpunt in die Võru en Põlva graafskappe met dele wat strek tot in die Valga en Tartu graafskappe. Sprekers word ook aangetref in die stede Tallinn en Tartu en in ander dele van Estland.


</doc>
<doc id="37108" url="https://af.wikipedia.org/wiki?curid=37108" title="Heuningby">
Heuningby

Die heuningby ("Apis mellifera") is 'n insek wat dwarsoor die wêreld versprei is. Heuningbye word deur deur die mens benut vanweë die heuning en byewas wat hulle produseer, asook vir die bestuiwing van gewasse (veral vrugte). Byebevolkings wat vir menslike gebruik aangewend word, word deur byeboere aangehou en onderhou.

In Europa bestaan daar twee geneties verskillende bevolkings. Uit DNS-analises blyk dit dat hierdie twee bevolkings nouer verwant aan die Afrika-heuningby is as aan mekaar.

Heuningbye beskik oor 'n interne biologiese klok wat hulle in staat stel om beter te kan navigeer en hul take te kan verdeel. Hulle is uiters sosiale insekte en woon in gemeenskappe wat uit ongeveer halfmiljoen bye bestaan. Verreweg die meeste lede van hierdie gemeenskappe is steriele vroulike werkerbye. Slegs 'n paar honderd bye in die bevolking is mannetjies, ook genoem hommels. 'n Hommel se taak is om met 'n koningin te paar ('n aantal van hulle met een koningin op haar "bruidsvlug) en dié vrugbare wyfie se taak is om daarna lewenslank eiers te lê ten einde die byegemeenskap se voortbestaan te verseker.




</doc>
<doc id="37112" url="https://af.wikipedia.org/wiki?curid=37112" title="Groefby">
Groefby

Die groefbye ("Halictidae") is 'n byfamilie wat uit klein (> 4 mm) tot mediumgrootte (> 8 mm) bye bestaan. Groefbye het gewoonlik 'n donker kleur en dikwels 'n metaalglans. Verskeie spesies is volkome of deels groen, en sommige is rooi. 'n Aantal het geel merke, veral die mannetjies wat gewoonlik geel gesigte het – 'n kenmerk wat by verskeie byfamilies voorkom.

Groefbye word dikwels deur sweet gelok.


</doc>
<doc id="37114" url="https://af.wikipedia.org/wiki?curid=37114" title="Savo-dialekte">
Savo-dialekte

Die Savo-Dialekte (Fins: "savolaismurteet") is 'n groep dialekte van die Finse taal. Te same met die Suidoos-Finse dialekte vorm dit die Oos-Finse dialekte.

Die Savo-Dialekte word in 'n groot deel van Oos-Finland gepraat. Benewens die eintlike Savostreek omvat die dialekgebied ook Noord-Karelië, Kainuu, Koillismaa, Noord- en Oos-häme en oostelike Südösterbotten. Die wye verspreiding van die Savo-Dialekte is veral te wyte aan die vestiging van onbewoonde gebiede deur boere van Savo deur kap en brand ("Kaskiviljely") tegnieke vanaf die 16de eeu. Die Woudfinne in Värmland in Swede en in Noorweë het ook 'n Savo-dialek gepraat.

Die Savo-Dialekte kan in die onderstaande groepe verdeel word:

Die verskille tussen die Savo-Dialekte en die Finse standaardtaal is hoofsaaklik fonologies van aard. Verder is die Savo-Dialekte geensins eenvormig. Die belangrikste eienskappe van die Savo-Dialekte is:

Fonologie

Morfologie



</doc>
<doc id="37115" url="https://af.wikipedia.org/wiki?curid=37115" title="Malkopby">
Malkopby

Die naam malkopby of messelby word algemeen gebruik vir byespesies in die genus "Osmia". Malkopbye bou hulle neste in amper enige beskikbare gaatjie, hoofsaaklik in hout, maar selfs leë slakdoppe is al gebruik. Die nes word slegs met een materiaal gebou, en die by gebruik modder om afsonderlike kompartemente in sy nes te bou (vandaar die naam "messelby").

Malkopbye word toenemend deur mense aangehou en geteel, vir die bestuiwing van vrugtebloeisels in die vroeë lente. Hulle word soms as 'n alternatief, maar toenemend as 'n aanvulling, vir heuningbye gebruik.

Anders as heuningbye, is malkopbye nie sosiale bye nie: elke wyfie is vrugbaar en bou haar eie nes en daar is geen werkersbye nie. Hulle produseer ook nie heuning of byewas nie.

Hierdie bye kan gelok word deur vlak gate in 'n blok hout te boor. Omrede dat hulle nie heuning het om te beskerm nie, sal hulle mens slegs steek indien hulle voel hulle lewe is in gevaar (byvoorbeeld wanneer 'n by tussen 'n mens se vingers vasgehou en gedruk word). Hulle is dus gewilde tuininsekte, siende dat hulle plante bestuif en nie 'n bedreiging vir kinders of troeteldiere inhou nie.

Malkopbye is gewoonlik 'n metaalgroen of -blou, alhoewel daar baie spesies is wat swarterig is.


</doc>
<doc id="37118" url="https://af.wikipedia.org/wiki?curid=37118" title="Pous Innocentius VII">
Pous Innocentius VII

Innocentius VII was die 204de pous van die Rooms-Katolieke Kerk van 1404 tot 1406 in Rome gedurende die Westerse Skisma. Tydens sy bewind het Teenpous Benedictus XIII in Avignon regeer.

Pous Innocentius VII is gebore as Cosimo de’ Migliorati in 1336 in Sulmona, Italië. Hy onderskei homself as regsgeleerde in sowel siviele as kerkreg. Hy doseer regte aan die universiteite van Perugia en Padua. Sy leermeester Giovanni da Legnano stuur hom na Rome waar Pous Urbanus VI hom in die kurie aanstel. Die pous stuur hom vir tien jaar na Engeland as pouslike belastinggaarder. In 1386 maak die pous hom biskop van Bologna en op 5 Desember 1387 aartsbiskop van Ravenna. Op 18 Desember 1389 maak Pous Bonifatius IX hom kardinaal-priester van Santa Croce in Gerusalemme en in 1396 word hy Camerlengo (kamerheer) van die Rooms-Katolieke Kerk. Op 17 Oktober 1404 volg hy Pous Bonifatius IX op en word gekroon op 11 November 1404. Hy regeer tot sy dood op 6 November 1406 en word opgevolg deur Pous Gregorius XII.
Die naam ‘Innocentius ’ beteken 'onskuldige'.

Toe Pous Bonifatius IX sterf, was 'n delegasie van Teenpous Benedictus XIII in Rome aanwesig. Die kardinale van Rome vra die delegasie of Benedictus sou aftree as hulle nie 'n nuwe pous in Rome kies nie om sodoende die Westerse Skisma te beëindig. Toe die afvaardiging hulle meedeel dat Benedictus nooit sou aftree nie (hy het ook nie), het hulle self 'n nuwe pous verkies. Hulle het egter eers 'n eed gesweer waarin elkeen beloof het dat indien hy verkies word, hy alles sal doen om die Skisma te beëindig al moes dit abdikasie wees.

Pous Innocentius VII is eenparig verkies deur agt kardinale op 17 Oktober 1404. Daar was ’n opstand deur die Ghibellynse party toe die nuus bekend geword het, maar die is gou onderdruk deur koning Ladislaus van Napels. Vir sy dienste aan die pous het die koning die pous laat belowe om nie 'n ooreenkoms met Teenpous Benedictus te sluit wat Ladislaus se regte in Napels, wat betwis is deur Karel II van Anjou, sou benadeel. Dit het die pous gepas omdat hy nie van plan was om enige ooreenkoms met die teenpous in Avignon aan te gaan nie.

Innocentius het 'n groot fout gemaak toe hy sy onwaardige nefie Ludovico Migliorati, 'n huursoldaat, as kardinaal benoem het. Op 6 Augustus 1405 het Ludovico elf lede van die Romeinse adel, wat van 'n vergadering met die pous teruggekeer het, vermoor in sy eie huis en hulle liggame deur die vensters van die Santo Spirito hospitaal op die straat gegooi. Dit het 'n opstand veroorsaak en die pous en sy gevolg het na Viterbo gevlug. Tydens die vlug het Ludovico ook nog probeer om die vee van die stad te steel. Die inwoners het die pouslike gevolg aangeval en dertig mense gedood. Onder die slagoffers was die ab van Perugia wat voor die pous se oë doodgemaak is.

Koning Ladislaus moes die pous weer beskerm en in Januarie 1406 is die opstand onderdruk en die pous kon op 13 Maart 1406 na Rome terugkeer. Die pous beloon die koning deur hom markies en graaf van Fermo te maak. Ladislaus was egter nie tevrede met die beloning van die pous nie en wou sy mag oor die pouslike staat uitbrei. Sy troepe wat die Engeleburg (Castell’ di Sant’ Angelo) beset het, het herhaalde strooptogte in Rome uitgevoer. Die pous het Ladislaus geëkskommunikeer, waarop die koning sy troepe teruggetrek het.

Die pous het 'n ander nefie van hom, Giovanni Migliorati aangestel as sy opvolger as aartsbiskop van Ravenna.

Kort na die verkiesing het Innocentius begin om 'n konsilie te belê. Hy het egter die opstande in Rome gebruik as voorwendsel om die konsilie te vertraag. Koning Karel VI van Frankryk, teoloë van die Universiteit van Parys, Rupert III koning van Duitsland het daarop aangedring as 'n metode om die Skisma te beëindig. Pierre d’Ailly en Jean Gerson het 'n teorie onderskryf waarin die pous ondergeskik sou wees aan 'n konsilie. Innocentius het verklaar dat hy nie die veiligheid van Benedictus kon waarborg nie en laasgenoemde was maar te bly om dit as voorwendsel te gebruik om nie na Rome te gaan nie.

Die pous is onverwags dood op 6 November 1406 en hoewel daar gerugte was van vergiftiging, is nooit enige bewys daarvoor gevind nie.


Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="37120" url="https://af.wikipedia.org/wiki?curid=37120" title="Victoria-krater">
Victoria-krater

Victoria is 'n impakkrater op Mars, geleë by 2,05°S, 5,50°W in die streek Meridiani Planum. Die krater is deur NASA se Opportunity-swerwer ontdek. Die krater is rofweg 730 m wyd en agt keer groter as 'n ander groot krater op Mars, Endurance. Die krater is nie-amptelik vernoem na een van die vyf skepe van Ferdinand Magellaan, die eerste skip wat om die aardbol geseil het. Dit is amptelik vernoem na die hoofstad van Seychelles. Langs die rand van die krater is talle dagsome, vernoem na baaie en kape wat Magellaan ontdek het.

Die Opportunity-swerwer het 21 maande lank gereis voor dit die rand van Victoria uiteindelik op 26 September 2006 bereik het.


</doc>
<doc id="37123" url="https://af.wikipedia.org/wiki?curid=37123" title="Aardhommel">
Aardhommel

Die aardhommel is een van die volopste hommelbyspesies in Europa. Hulle word gekenmerk deur die wit onderkante van hulle mae. Die koninginby is 2–2,7 cm lank, terwyl die werkers 1½–2 cm lank is. Aardhommels is nie so sosiaal soos heuningbye nie, maar meer sosiaal as groefbye.

Die koningin bou 'n nes wat so groot soos 'n mens se vuis is, waarin tot 50 werkerbye kan lewe. Aan die einde van die jaar sal die hele swerm vrek en net die jong koninginne oorbly.

Aardhommels kan hul weg terug na hulle nes vind van 'n afstand so ver as 13 km.



</doc>
<doc id="37127" url="https://af.wikipedia.org/wiki?curid=37127" title="Witrenoster">
Witrenoster

Die witrenoster ("Ceratotherium simum") is een van die twee renosterspesies wat in Afrika voorkom (die ander een is die swartrenoster). Hy het 'n wye mond met 'n breë bolip wat hy gebruik om te wei en is die sosiaalste van die renosterspesies. Dit is die volopste renostersoort in die wêreld.

Daar is twee subspesies: die Suidelike witrenoster, waarvan daar aan die einde van 2010 'n beraamde 20 170 individue in die natuur voorgekom het, en die Noordelike witrenoster, wat baie skaars is.

Die noordelike subspesie het waarskynlik slegs enkele individuele renosters oor. Vier daarvan is in 'n natuurreservaat in Kenia. Daar is berigte van 'n paar moontlike Noordelike witrenosters in 'n afgeleë deel van Suid-Soedan, alhoewel dit nog nie bevestig is nie. In April 2003 was daar nog 30 renosters in die Garamba Nasionale Park in die Demokratiese Republiek van die Kongo. Hulle aantalle het egter vinnig afgeneem na 'n groot toename in stroping. In 2006 is daar nog vier van hulle gesien, maar in die jare daarna is daar geen tekens gekry dat daar nog renosters in die gebied is nie. Daarom word dié bevolking beskou as uitgesterf.

'n Volwasse witrenoster het gemiddeld 'n massa van 2 000 – 2 400 kg (bulle) en 1 400 – 1 600 (koeie). Hy het 'n skofhoogte van 1,8 m. Sy voorste horing kan tot 158 cm lank word en sy tweede horing tot 56 cm. As die witrenoster begin storm, kan hy 'n spoed van 40 km/h behaal.

Die wyfie is vir 18 maande dragtig, waarna sy aan 'n enkele kalfie geboorte skenk. Witrenosters het 'n moontlike lewensduur van 45 jaar.

Alhoewel die dier "witrenoster" heet, is hy hoegenaamd nie wit nie, maar eerder donkergrys. Dit is ook nie moontlik om die witrenoster van die swartrenoster te onderskei op basis van kleur nie, maar eerder deur hulle bolippe: terwyl die witrenoster 'n breë bolip het waarmee hy gras vreet, het die swartrenoster 'n gepuntde bolip waarmee hy blare van die takkies trek.



</doc>
<doc id="37132" url="https://af.wikipedia.org/wiki?curid=37132" title="Bergkwagga">
Bergkwagga

Die bergkwagga ("Equus zebra") is 'n bedreigde sebraspesie wat in Suidwes-Angola, Namibië en Suid-Afrika voorkom. Daar is twee subspesies: die Kaapse bergkwagga ("E. z. zebra") en Hartmannse bergkwagga ("E. z. hartmannae"), alhoewel daar voorgestel is dat laasgenoemde as 'n aparte spesie beskou moet word. Die Kaapse bergkwagga is net-net van uitwissing gered deur die stigting van die Nasionale Bergkwaggapark in 1937. Dit word deur die IUBN geklassifiseer as 'n kwesbare spesie.

Bergkwaggas het 'n gemiddelde hoogte van 120 cm en kan 'n spoed van 65 km/h behaal wanneer hulle hardloop. Dit is maklik om die bergkwagga van die bontkwagga te onderskei: anders as by die bontkwagga het die bergkwagga 'n duidelike keelvel. Hy het ook geen skaduweestrepe nie en sy strepe strek ook nie om sy pens nie. Die strepe op sy bene strek reg om die bene en is duidelik tot op die hoewe.

Die merrie is 12 maande dragtig, waarna sy geboorte aan 'n enkele vulletjie skenk. Bergkwaggas het 'n moontlike lewensduur van 35 jaar.



</doc>
<doc id="37136" url="https://af.wikipedia.org/wiki?curid=37136" title="Bontkwagga">
Bontkwagga

Die bontkwagga ("Equus quagga", vroeër "Equus burchelli") is die algemeenste en wydsverspreide kwagga. Vroeër kon die bontkwagga van die suide van Ethiopië deur Oos-Afrika tot so ver suid as Angola en die ooste van Suid-Afrika aangetref word. Tans is die verspreiding egter meer beperk weens menslike aktiwiteite, maar dit is steeds volop in natuurreservate. Die dier staan ook bekend as die "vlaktekwagga", "bontsebra" en "Burchellse kwagga".

Die bontkwagga kan geïdentifiseer word aan sy swart strepe wat om die pens strek en die duidelike skaduweestrepe tussenin. Gewoonlik kan ligte kastaiingbruin strepe op die boud waargeneem word. Anders as by die bergkwagga is die bene se strepe slegs oor die buitekant en is hulle nie so duidelik van die knieë af ondertoe nie. Die bontkwagga het ook geen keelvel nie. 'n Volwasse bontkwagga het 'n gemiddelde massa van 300–400 kg en 'n hoogte van ongeveer 130 cm.

Slegs die dominante hings paar met die merries. Die merrie is vir 12 maande dragtig, waarna sy aan 'n enkele vulletjie geboorte skenk. Binne een maand begin die vulletjie reeds op gras wei, maar word eers na ses maande gespeen. Na een en 'n half tot drie jaar is die dier geslagsryp.

'n Bontkwagga het 'n moontlike lewensduur van 35 jaar.




</doc>
<doc id="37138" url="https://af.wikipedia.org/wiki?curid=37138" title="Dialek">
Dialek

'n Dialek (van die Griekse woord διάλεκτος, "dialektos" wat "met mekaar praat" beteken) is 'n variëteit van 'n taal wat kenmerkend van 'n besondere groep van die taal se sprekers is. Die term word meestal gebruik vir streekstaalpatrone, maar 'n dialek kan ook deur ander faktore, soos sosiale stand, bepaal word.

'n Dialek wat met 'n sosiale stand geassosieer word staan as 'n sosiolek bekend. Ander taalvariëteite sluit in: standaardtale, wat gestandaardiseerde vorme is wat vir openbare gebruik ontwikkel is; vaktale, wat gekenmerk word deur verskille in woordeskat; omgangstaal; patois; pidgins, kreole en argots. Die spesifieke spraakpatroon van 'n individu staan belend as 'n idiolek.

Dialekte, soos alle taal variëteite, is stelselmatig met konsekwente reëls en beperkings op leksikale (woordeskat), fonologiese (uitspraak) en grammatikale vlak. 'n Dialek word dus van ander dialekte of standaardtale onderskei op grond van konsekwente verskille in woordeskat, grammatika, en uitspraak, insluitend prosodie. Waar die onderskeid slegs in terme van uitspraak gemaak word, word daar van 'n aksent eerder as 'n dialek gepraat.

In taalkunde is die term dialek 'n neutrale term wat verwys na die stelselmatige taalgebruik deur 'n groep sprekers en dra dit geen negatiewe konnotasies soos wat soms in alledaagse gebruik geïmpliseer word nie (byvoorbeeld waar bedoel word "nie-standaard" of "substandaard" spraak). Taalkundige praat almal ten minste een dialek. By die studie van taal, en dialekte in besonder, word die hooffokus op gesproke taal geplaas aangesien geskrewe taal waardevolle inligting oor die uitspraak en klankstelsel van 'n taal of dialek ontbreek en omdat gesproke taalvaardigheid universeel is terwyl die gebruik van geskrewe taal beperk is tot geletterdes.

'n Dialek word van 'n taal onderskei op grond van taalkundige or maatskaplik-politiese oorwegings.

Taalkundig is een van die belangrikste kriteria die mate van oorvleueling tussen taalvariëteite – dit wil sê die mate waartoe woordeskat, grammatika en uitspraak ooreenkom. Daar bestaan egter nie 'n presiese definisie wat bepaal hoe groot die verskil moet wees om te bepaal of 'n variëteit 'n aparte taal of slegs 'n dialek is nie. Een benadering tot die probleem is om die onderlingeverstaanbaarheid van taalvariëteite te oorweeg. Die idee is dat sperekers van verskillende dialekte in dieselfde taal mekaar kan verstaan terwyl dieselfde nie vir verskillende tale geld nie. Volgens die kriterium is Meksikaanse Spaans en Argentynse Spaan dus Spaanse dialekte aangesien sprekers mekaar sonder veel moeite kan verstaan. Spaans en Frans is egter verskillende tale aangesien moedertaal sprekers wat nie die ander taal geleer het nie, mekaar nie kan verstaan nie as gevolg van die groter verskil in woordeskat, grammatika en uitspraak. Onderlinge verstaanbaarheid is egter moeilik bepaalbaar en baie keer subjektief.

Onderlingeverstaanbaarheid word byvoorbeeld deur Ethnologue toegepas om tussen "tale" en "dialekte" te onderskei. Meer spesifiek pas Ethnologue die volgende kriteria toe:

Laasgenoemde kriterium kan as 'n polities-maatskaplike eerder as taalkundige oorweging beskou word.

'n Ander soort kriterium wat gebruik kan word om te bepaal of 'n variëteit 'n taal of 'n dialek is, is die maatskaplike of politiese eenheid van die spraakgemeenskap onder beskouing. 'n belangrike voorbeeld in die konteks is die Noord-Germaanse tale Sweeds, Noors en Deens wat in die nasiestate Swede, Noorweë en Denemarke gepraat word. Hierdie tale is nou verwant en sprekers van die onderskeie tale kan geredelik met mekaar kommunikeer sonder om die ander se taal aan te leer. Volgens suiwer taalkundige oorwegings behoort dit dan as dialekte van een taal beskou te word, maar die tale, wat ook amptelike tale van die onderskeie lande is, vorm elkeen 'n hegte maatskaplike en politiese eenheid, die talke het verskillende spellingkonsvensies en hulle eie letterkundige tradisies.

Die teenoorgestelde word in Japan opgemerk waar die ouer generasie wat op die Ryukyu Eilande woon se spraakvariëteit op grond van onderlingeverstaanbaarheid in verskeie tale verdeel sou kon word. Die variëteite word egter almal as dialekte van Japannees beskou as gevolg van die politieke eenheid van Japan, net soos wat die dialek wat in Osaka gepraat word as 'n dialek van Japannees gesien word.


</doc>
<doc id="37139" url="https://af.wikipedia.org/wiki?curid=37139" title="Peterborough">
Peterborough

Peterborough is 'n stad in die ooste van Engeland (in die Verenigde Koninkryk). Die stad het 'n bevolking van 163 300 in 2007. 'n Aantal nedersettings in oorsese lande is genoem na Peterborough, waaronder drie elk in die Verenigde State van Amerika en Kanada en twee in Australië.

Die oudste nedersetting in die huidige stadsgebied van Peterborough was die dorpie "Medeshamstede". Later is die naam verander na "Burgh" en uiteindelik "Peterborough".

Peterborough is een van die grootste stede in die ooste Engeland. In 2007 was 87,2% van sy bevolking Blankes, 7,9% Indiërs, 2,1% Swartes, 1,1% Sjinese, en 1,8% ander.



</doc>
<doc id="37144" url="https://af.wikipedia.org/wiki?curid=37144" title="Geronde geslote voorklinker">
Geronde geslote voorklinker

Die Geronde geslote voorklinker is 'n soort klinkerklank wat in sommige gesproke tale gebruik word. Die simbool in die Internasionale Fonetiese Alfabet wat die klank voorstel is , en die ekwivalente X-SAMPA simbool is y. 

In meeste tale is die klinker endolabiaal (saamgepers). In 'n paar gevalle is dit egter eksolabiaal (met saamgepersde lippe).


Meeste tale met geronde voor en agter klinkers gebruik verskillende labialisasie, "eksolabiale" of "saamgepersde" agterklinkers en "endolabiale" of "verkorte" voorklinkers. 'n Paar tale, soos die Skandinawiese tale (Sweeds, Deens en Noors), het voorklinkers met die tipiese eksolabiale ronding agterklinkervorm of. Een van dié, Sweds, onderskei selfs die twee tipes ronding in voorklinkers. (Sien Naby-geslote naby-voor geronde klinker, met Sweedse voorbeelde van beide tipes ronding.)

Aangesien daar geen diakritiese tekens in die IFA is om endo- en ekso-labiale ronding te onderskei nie, word ou diakritiese teken, , vir labialisasie hier as 'n ad hoc simbool gebruik vir die eksolabiale geval.



</doc>
<doc id="37145" url="https://af.wikipedia.org/wiki?curid=37145" title="Jackson, Mississippi">
Jackson, Mississippi

Jackson is die hoofstad en grootste stad van die deelstaat van Mississippi. Dit het 'n bevolking van 172 638 en 576 382 in die metropolitaanse gebied in 2013 gehad. Jackson is in 1822 gestig en na Andrew Jackson, die sewende president van die Verenigde State, genoem.

Die byname van Jackson is "Crossroads of the South" en "The City of Grace and Benevolence.



</doc>
<doc id="37154" url="https://af.wikipedia.org/wiki?curid=37154" title="Pous Gregorius XII">
Pous Gregorius XII

Gregorius XII was die 205de pous van die Rooms-Katolieke Kerk van 1406 tot 1415 en een van die min pouse wat vrywillig afgetree het. Sy aftrede het 'n einde gemaak aan die Westerse Skisma.

Pous Gregorius XII is gebore as Angelo Correr (of Corraro) ongeveer in 1325 in Venesië, Italië, die seun van Niccolò di Pietro en sy vrou Polissena. Hy studeer teologie en word aangestel as die kanunnik van die katedraal van Venesië. Op aandrang van die senaat van Venesië, word hy op 23 Maart 1377 aangestel as diaken van die kerk van Corona. Hy word ook professor in teologie aan die universiteit van Bologna. Op 1 Desember 1390 word hy aangestel as Latynse Patriarg van Konstantinopel. Op 12 Junie 1405 bevorder Pous Innocentius VII hom tot kardinaal-priester van San Marco in Rome. Op 30 November 1406 volg hy Pous Innocentius VII op en word gekroon op 19 Desember 1406. Hy regeer tot sy aftrede op 18 Oktober 1415 en sterf as kardinaal-biskop van Ponto Santa Rufina op 18 Oktober 1417. Hy word opgevolg deur Pous Martinus V.

Die naam ‘Gregorius’ beteken 'wagter'.

Pous Gregorius XII is verkies in 'n tyd van groot verdeeldheid in die Rooms-Katolieke Kerk, die Westerse Skisma. Hy is gesteun deur verskeie Italiaanse prinse en koning Ladislaus van Napels. Ladislaus het sy erkenning as koning te danke gehad aan die pous van Rome. Die Teenpous Benedictus XIII in Avignon het egter ook baie steun gehad. By die begin van die konklaaf is bepaal dat die oplossing van die probleem van die Westerse Skisma eerste prioriteit sou geniet. Alle kardinale het belowe om indien die probleem opgelos sou word, die verkose pous en Benedictus of sy opvolger sou aftree sodat 'n nuwe pous gekies kon word om die geskil te besleg.

Aanvanklik het Gregorius na sy verkiesing toenadering gesoek by Benedictus. In 'n brief gedateer 12 Desember 1406 stel Gregorius Benedictus in kennis van sy verkiesing en dui aan dat hy sou aftree as Benedictus dieselfde sou doen. 'n Vergadering is gereël in Savona, Italië. Gregorius se familie en koning Ladislaus het die pous egter verhinder om dit by te woon. Gregorius was self ook bang dat die teenparty van Benedictus hom gevange sou neem. Benedictus het ook aangedui dat hy nie sou bedank nie.

Die stagnasie het die kardinale ontevrede gemaak en hulle het Gregorius aan sy belofte herinner. Om te verhinder dat die kardinale agter sy rug iets aan te vang het die pous 'n vergadering op 4 Mei 1408 in Lucca en verbied hulle om die stad te verlaat. Om sy steun in die kollege van kardinale te vergroot stel hy vier nuwe kardinale aan waarvan twee sy familielede was. Onder die nuwe kardinale was ook die latere Pous Eugenius IV. Die aanstellings was teenstrydig met sy belofte om nie nuwe kardinale aan te stel nie.

Sewe kardinale het in die geheim uit Lucca vertrek en gaan onderhandel met die (pseudo-) kardinale van Benedictus. Hulle besluit om 'n konsilie in Pisa te hou waar beide pouse aanwesig sou wees. Deur die twee bestaande pouse dan af te set sou die kardinale dan gesamentlik 'n nuwe pous kies. Gregorius en Benedictus het egter nie die konsilie bygewoon nie. Die kardinale set toe beide af op 5 Junie 1409 onder beskuldiging van skeuring, kettery en meineed. Hulle verkies toe Petrus Philargus as Teenpous Alexander V op 26 Junie 1409. Nou was daar drie pouse te wete:

Gregorius stel nog tien ander kardinale aan en hou 'n konsilie in Cividale del Friuli by Aquileia op 6 Junie 1409, wat sleg bygewoon word deur biskoppe. Die konsilie veroordeel Benedictus en Alexander as kerkskeurders, maar dit het nie veel gevolg gehad nie.

Uiteindelik bring die konsilie van Konstanz (1414 – 1418) wat op aandrang van keiser Sigismund van die Heilige Romeinse Ryk bymekaar geroep is, die oplossing vir die probleem. Gregorius XII het die konsilie goedgekeur sodat besluite wettig sou wees en is op die byeenkoms verteenwoordig deur Carlo I Malatesta. Op 4 Julie 1415 dien Malatesta Gregorius se bedanking in en dit word deur alle kardinale aanvaar. Die kardinale wat Gregorius aangestel het bly kardinale, tot groot verligting van die Correr-familie. Ook Benedictus XIII word afgeset en hy lewe in ballingskap in Spanje tot sy dood in 1423. Ook Teenpous Johannes XXIII die opvolger van Alexander V word afgeset op 20 Maart 1417 en lewe in ballingskap. Sodoende kom 'n einde aan die Westerse Skisma.

Gregorius word benoem tot kardinaal-biskop van Port Santa Rufina. Daar is besluit om geen nuwe pous te kies totdat Gregorius oorlede is. Gregorius sterf op 18 Oktober 1417 en word op 11 November 1417 opgevolg deur Pous Martinus V.


Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="37156" url="https://af.wikipedia.org/wiki?curid=37156" title="Preston">
Preston

Preston is 'n stad in die noordweste van Engeland (in die Verenigde Koninkryk), tussen Bolton en Blackpool. Die stad het 'n bevolking van 131 900 in 2007. Daar is ook 16 plekke in die Verenigde State van Amerika, twee plekke in Kanada, twee in Australië en 3 in Skotland wat na Preston genoem is.

In die Domesday Book, was Preston genoem "Prestune" in 1086.

Preston was die 50ste stad in die Verenigde Koninkryk. In 2006 was 84,6% van sy bevolking Blankes, 11,6% Indiërs, 1,1% Swartes, 0,8% Sjinese.


</doc>
<doc id="37159" url="https://af.wikipedia.org/wiki?curid=37159" title="Jan Lion Cachet">
Jan Lion Cachet

Prof. Jan Lion Cachet (29 November 1838, Amsterdam – 21 September 1912, Potchefstroom) was ’n predikant en professor in die Gereformeerde Kerk en ’n vroeë Afrikaanse skrywer en digter.
Cachet is gebore uit Joods-Portugese ouers as jonger broer van Frans Lion Cachet. In 1849 het die gesin oorgegaan tot die Christendom. In 1861 emigreer Cachet na Suid-Afrika as onderwyser. Hy het ’n hom as predikant bekwaam en later ’n professor geword aan die Teologiese Skool op Burgersdorp, waarvan prof. Dirk Postma die rektor was. In 1905 het hy saam met die teologiese skool na Potchefstroom verhuis en ’n paar jaar daarna is hy oorlede.

Dr. B. Spoelstra beskryf Cachet in die "Suid-Afrikaanse Biografiese Woordeboek" as 'n ernstige, stigtelike en boeiende verkondiger van die evangelie; hy is spesiaal deur die staatspresident, pres. Paul Kruger, ook lidmaat van die Gereformeerde Kerk, geroep om op 27 Augustus 1899 in Pretoria 'n biduur met die oog op die dreigende oorlog te lei. As professor was hy die gemoedelike en toeganklike wat met sy wye Skrifkennis, liefde vir die geskiedenis en praktiese lewenskuns predikante vir diens aan kerk en volk gevorm het, pleks van teoloë. Hy was trots om Jood, Nederlander en Afrikaner te wees, 'n veelsydige en belese mens, 'n skerp en simpatieke waarnemer met kritiese sin, 'n stille leier op kerklike, politieke, opvoedkundige en kulturele gebied, gelykmatig en beheers van temperament, soms geneig tot swaarmoedigheid, maar getemper deur geestigheid en vriendelikheid. In die omgang was hy nederig, opvallend eenvoudig geklee, 'n roepingsbewuste kerkman en volksman.

In Februarie 1909 ontvang hy van koningin Wilhelmina van die Nederlande die offisierskruis in die Orde van Oranje-Nassau. Hy word veral onthou vir sy gedig, ""Di Afrikaanse Taal"", wat in 1896 in Ons Klyntji verskyn, en later in sy prosawerk "Sewe duiwels en wat hulle gedoen het" gepubliseer is.

Jan Lion Cachet is op 29 November 1838 by Krom Boomssloot 3, Amsterdam, gebore as een van vyf kinders en die derde seun. Sy geslagsregister gaan terug tot in die agtiende eeu. Die Jood Lion (Levie) Calman het met sy seun vanaf die Groot Glogau aan die Oder in Silezië (Pole) vertrek om hulle in Nederland te gaan vestig. Hy was ’n kasjetsnyer van beroep en toe sy seun Calman Lion op 13 Desember 1811 tydens die regering van Napoleon I ’n van moes aanneem, aanvaar hy die van Cachet, alhoewel hy op daardie stadium die eienaar van ’n tabakbesigheid was. Calman Lion se jongste seun, Salomon, is in 1833 met ’n ortodokse Jodin, Rachel Aletta Hamburger, getroud en hulle is Jan se ouers. Een van sy ouer broers is ds. Frans Lion Cachet, wat later NG predikant in Transvaal was, en sy ander broer is Carel. In 1849 gaan die hele familie, net soos die Hollandse digter Isaac da Costa, onder invloed van die Hollandse Réveil-beweging na die Christendom oor en word hulle op 30 September 1849 in die Noorder-Kerk in Amsterdam gedoop. Jan gaan skool by Isaac da Costa se skool en ontvang daarna opleiding as sendeling aan die seminarie van die Vrye Skotse Kerk in Amsterdam. Hy bekwaam hom in 1857 as godsdiensonderwyser en gee tot 1860 onderwys in die skool van die Havenlooze in Amsterdam.

Cachet kom in Januarie 1861 na Suid-Afrika na aanleiding van 'n oproep deur dr. William Robertson om onderwysers en katkiseermeesters uit Europa vir die NG Kerk. Sy oudste broer en studiemaat, Frans Lion Cachet, was toe reeds in Suid-Afrika werksaam is. Hy gee ongeveer twee maande onderwys in die Kaap aan die skool Tot Nut van 't Algemeen en dan tot Maart 1862 aan ’n kerkskooltjie (die Nederduits Gereformeerde Kweekskool) in Breëstraat. Die Kaap is in hierdie tyd egter grootliks onder die invloed van die liberale beweging in die kerk, waar hy hom ontuis voel. Hy gaan dus in April 1862 na Ladysmith in Natal en gee hier onderwys op ’n plaasskool en daarna private onderwys in die distrik. Op sy eie bestudeer hy verskillende tale en word so Frans, Duits en Engels magtig. Op Ladysmith gaan hy van die NG Kerk oor na die Gereformeerde Kerk en besluit in 1865 om hom as predikant te bekwaam. Ná privaat studie onder ds. Dirk Postma (toe nog predikant van Rustenburg) word hy op 27 Julie 1868 toegelaat om as predikant van die Gereformeerde Kerk op Rustenburg bevestig te word.

In 1869 word hy aangestel as predikant van Burgersdorp en bedien hier tot aan die einde van 1874. Hy word in hierdie tyd saam met Dirk Postma dosent aan die nuut gestigte Teologiese Skool Burgersdorp, wat in 1869 met vyf studente begin. In 1873 begin hy "De Maandebode" as nieamptelike blad van die kerk, 'n voorganger van die Kerk se amptelike orgaan, "Die Kerkblad". Hierin verskyn gereelde bydraes van hom, veral gerig op die kinders. Hierna staan hy in die bediening as predikant van Philipstown (1875–1883) en Steynsburg (1883–1891). Terwyl hy in die Kaapkolonie is, laat hy ook sy invloed op politieke gebied geld en was hy onder andere medestigter van die Afrikanerbond en werk hy mee aan die opstel van die grondwet van hierdie bond. Hy word meermale versoek om hom verkiesbaar te stel vir die Kaapse parlement, maar weier omdat hy hom nie aan die Britse regering wil onderwerp nie. Hy was 'n vurige voorstander van 'n Afrikaanse vertaling van die Bybel en was sedert 1886 behulpsaam met die beplanning daarvan. Op sy voorstel word die Statebybel as grondslag geneem.

Ná die dood van Dirk Postma in 1890 keer hy terug na Burgersdorp as waarnemende professor in die Teologie tot hy in 1894 sy vaste aanstelling as professor van die Gereformeerde Sinode van Reddersburg kry. Aan die Teologiese Skool was Totius een van sy studente. As enigste hoogleraar was dit sy taak om die hele terrein van die teologie te dek en klas in al die vakke te gee. Hy behartig in hierdie tyd ook die redakteurskap van die koerant "De Stem" op die dorp. Met die eerste Afrikaanse Taalkongres wat op 15 en 16 Januarie 1896 in die Paarl gehou is, lewer hy 'n lesing oor die aard van Afrikaans. Hier lewer hy ook waardevolle insette oor die vertaling van die Bybel, die oprigting van ’n eie tydskrif ("Ons Klyntji") en van 'n eie woordeboek. Volgens die eerste uitgawe van "Ons Klyntji" in Maart 1896 is die naam van hierdie tydskrif deur hom voorgestel.

Die agting wat daar vir sy bediening was, word onder andere daarin weerspieël dat president Paul Kruger hom spesiaal uitnooi om op 27 Augustus 1899 in Pretoria ’n bidstond oor die dreigende oorlog met Engeland te lei. Tydens die Tweede Vryheidsoorlog word hy in 1901 weens hoogverraad in hegtenis geneem en in die tronk op Burgersdorp toegesluit omdat hy die rebellie sou steun en ongeoorloofde kontak maak met die Transvalers. Die werklikheid was dat hy hom geroepe geag het om die Woord te verkondig aan afgeleë Boerekommando’s. Goedgesinde Engelse stel toe 'n petisie op vir sy vrylating en weens ’n gebrek aan bewyse teen hom, word hy ná ses weke vrygelaat. Tydens die oorlog was die Teologiese Skool se voortbestaan voortdurend in die weegskaal. Benewens sy eie inhegtenisneming is twee kuratore ook weens hoogverraad in hegtenis geneem. Sy eie seun Calman Efraim (ook ’n voormalige student van hom), drie studente, onder wie Japie Maré, en nog 'n oudstudent het in die Driejarige Oorlog gesneuwel. Ná Calman se dood in 1901 op Poortjie naby Steynsburg, skryf Cachet die hartroerende gedig "Leg hem neder naast zijn moeder".

Die Teologiese Skool is in 1905 na Potchefstroom verskuif, hoofsaaklik deur Totius se toedoen, en hy en sy gesin verhuis dan na hierdie dorp, waar hy in Mei 1911 as hoogleraar opgevolg word deur Totius. Hoewel hy in hierdie tyd meermale versoek word om hom vir die parlement verkiesbaar te stel, weier hy om onder die Britse kroon in hierdie amp te dien. Hy lewer egter belangrike insette op die gebied van die onderwys, waar hy ’n sterk voorstander is van Christelik-nasionale onderwys en die Smuts-wet van 1907 in hierdie verband aanval met sy geskrif "Niet om te twisten, maar om gewetens wil". In 1909 is hy stigterslid van die Suid-Afrikaanse Akademie vir Taal, Lettere en Kuns in Bloemfontein.

Die Dorslandtrekkers na Suidwes-Afrika en Angola, met wie hy die afkeer van die modernistiese pres. T.F. Burgers van die ZAR gedeel het, beroep hom in 1877 vir die "trekkende gemeente der Gereformeerde Kerk van Zuid-Afrika". Hy bedank, maar probeer tevergeefs terwyl hy nog op Philipstown predikant was, om in opdrag van 'n Kaapse noodlenigingskomitee onder leiding van Jan Hendrik Hofmeyr en ds. W.P. de Villiers en andere, die trekkers in die Kaokoveld in Suidwes-Afrika te bereik (1879–'80). Hy slaag met 'n tweede poging (1881), besoek hulle selfs by hul woonplek op St. Januario, Humpata, in Angola, en dien daarna as kerklike en nasionale informant en skakel vir hulpverlening aan die Dorslandtrekkers.

Dr. B. Spoelstra skryf: "Hierdie merkwaardige bekeerde Jood uit Nederland styg tot 'n Afrikaanse nasionale figuur vanweë sy vereenselwiging met kerk en volk, sy ruim geestelike blik en sy profetiese visie in die toekoms van 'n onmondige Afrikaanse volk en taal." As vurige ondersteuner van en medewerker aan die Afrikanerbond van ds. S.J. du Toit behartig hy gedurende die 1880's in "Die Afrikaanse Patriot" (volgens Spoelstra die "eerste mondstuk van doelbewuste nasionale Afrikanerpolitiek") die rubriek "Zwart pilletjies" waarin hy medisyne vir nasionale siektes voorskryf.

Hy was die politieke raadgewer van die distrik Albert (waarvan Burgersdorp die setel is) waar juis in dié tyd die nasionale bewussyn onder Afrikaners kenmerkend is, en vaste medewerker en selfs redakteur van die plaaslike koerant, "De Stem". Hy was 'n doelbewuste kampvegter in die Eerste Afrikaanse Taalbeweging om Afrikaans van spreektaal tot skryftaal te verhef. Onder verskeie skuilname dig en skrywe hy: Ou oom Jan, Pastor, Junior, Neef Jan, Neef Jan wat versies maak, Jan die versiemaker, N.N., en nog ander.

In Mei 1886 adviseer hy die aksiekomitee vir 'n Afrikaanse Bybelvertaling om die geoutoriseerde Nederlandse teks te vertaal om kerklike beroering te voorkom, en bepleit op die Eerste Afrikaanse taalkongres in die Paarl (15 en 16 Januarie 1896) dat die Bybelvertaling van die kerke self moet uitgaan. Cachet het ook 'n leidende aandeel geneem aan hierdie kongres wat ook die Afrikaanse tydskrif Ons Klyntji oprig.

In die Tweede Afrikaanse Taalbeweging word hy in 1909 'n stigterlid van die Zuid-Afrikaanse Akademie voor Taal, Letteren en Kunst.

Onder die skuilnaam “Neef Jan wat versies maak” skryf hy ’n aantal (veral Dacostiaans-godsdienstige) gediggies in Nederlands en Afrikaans en hy is een van die eerste medewerkers aan "Di Patriot". Sy belangrikste gedig is seker die allegoriese “"Di Afrikaanse taal"”, wat vir die eerste keer in 1896 in "Ons Klyntji" gepubliseer word en daarna gereeld in bloemlesings opgeneem word. Hierin word die verwantskap tussen Afrikaans, Hollands en Engels allegories aangedui deur die Boerenooi, haar Hollandse suster en Engelse niggie.

Ander bekende gedigte is "Op, op met die Vierkleur" (wat later deur professor J. de Villiers getoonset word en ná die Eerste Vryheidsoorlog bekend en gewild word as vlaglied), "Die Vierkleur in gevaar!" (geskryf toe dit duidelik was dat die Anglo-Boereoorlog dreig om uit te breek), "Jesus’ Hemelvaart" en "Jesus is omhoog gevare".

Hy skryf ook gedigte in Engels, onder meer die lang, moraliserende gedig "Vita Christi" oor die lewe van Christus.

Soos reeds uit die titels afgelei kan word, is die vernaamste temas van sy gedigte nasionaliteit, taal en godsdiens. Behalwe vir "Di Afrikaanse taal" (wat in verskeie bloemlesings opgeneem word, insluitende "Groot verseboek", "Die Afrikaanse poësie in ’n duisend en enkele gedigte", "Afrikaanse letterkunde", "Eerste stemme", "Digters en digkuns", "Uit ons letterkunde", "Patriot-digters" en "Die junior digbundel") verval sy digkuns egter redelik gou in die vergetelheid. "Die Afrikaanse liedjiessinger" verskyn aanvanklik in "Ons Klyntji" van Junie 1896 en word later in "Die junior digbundel" opgeneem.

Op prosagebied skryf hy enkele stukke oor die politiek, die taal en die godsdiens. In "Di Patriot" versorg hy die politieke rubriek “"Zwarte pilletjes"” en hy val in 1907 ook die Transvaalse skoolwet aan in die pamflet "Niet om te twisten,maar om des Gewetens wil", omdat die wet nie vir moedertaalonderwys voorsiening maak nie. Hy skryf twee Nederlandse godsdienstig-historiese romans, "Het huisgezin van den Hugenoot: een verhaal uit den tijd van Lodewijk XIV" en "Getrouw tot den dood: een verhaal uit den Camisardenkrijg." Hierdie romans meng ’n tikkie romantiek met die geskiedkundige agtergrond, maar bevat weinig karakterbeelding. Hy publiseer ook ’n "Geskiedenis van die Hugenote van die jare 1521 tot 1698" (onder die skuilnaam Pastor) in Afrikaans (1885) en Nederlands (1886). In humor-realistiese trant lê hy rekenskap af van "Een bezoek bij de Afrikaansche emigranten te St. Januario Humpata" (1882), wat opgeneem word in D. Postma jr. se "Eenige schetsen voor eene geschiedenis van de trekboeren te St. Januario Humpata" (1897). Tydens sy dienstyd op Potchefstroom is hy skrywer van die godsdienstige brosjure "Waarom zingt de Gereformeerde Kerk alleen de Psalms?" By geleentheid van die vyftigjarige jubileum van die Gereformeerde Kerk in Suid-Afrika in 1909 stel hy ’n "Gedenkboek van het 50-jarig bestaan der Gereformeerde Kerk van Zuid-Afrika, AD 1859–1909" op.

Die werk waarvoor hy egter bekendheid verwerf, is "Sewe duiwels en wat hulle gedoen het", wat eers vanaf 1882 in "Di Patriot" onder die skuilnaam Oom Jan verskyn en dan apart gedruk word ("Di drankduiwel 1882"; "Di geldduiwel" 1882; "Di liegduiwel" 1883; "Di praatduiwel" 1884 en "Di spogduiwel" 1892), waarna dit in 1907 saam met nog twee novelles gebundel word. Die laaste twee, "Di Afgunsduiwel" in 1897 en "Di Baasduiwel" in 1899, is aanvanklik in "Ons Klyntji" gepubliseer. In hierdie verhale beeld Cachet op onderhoudende wyse (en met humor) die werksaamhede van die verskillende duiwels in ’n werklikheidsgerigte milieu uit. Telkens word die hoofsonde in ’n hoofkarakter beliggaam en dan word van die gevolge vir hierdie karakter vertel. Die stukke het elkeen ’n duidelike didaktiese doel: Die geldduiwel se les is om nie geld te dien en bo alles te begeer nie, want gierigheid is die wortel van alle kwaad; in die drankduiwel maak drank rehabilitasie baie moeilik, omdat die wysheid in die kan is wanneer die wyn in die man is; met die liegduiwel is daar die les dat al is die leuen nog so snel, die waarheid agterhaal hom wel; die praatduiwel is laster wat die siel en dikwels ook die liggaam vermoor; die spogduiwel se swakte laat jou afdwaal van die voorvaderlike sedes en om terug te keer tot nederigheid is nie maklik nie; die les in die afgunsduiwel is om nie afgunstig te wees nie, want wanneer jy ’n gat vir iemand anders grawe, val jy self daarin; die baasduiwel is huigelary en jy moenie ’n geveinsde tong hê nie, want dit is ’n teken dat jou verstand nie in ooreenstemming werk met jou opregte gevoel nie. Die taal is vol idiomatiese uitdrukkings en die stukke bevat groot volkswysheid, wat deur middel van ’n storie (met heelwat humor tussenin) sy boodskap oorbring. Die didaktiese oogmerk verhinder egter die karakters om ware mense te wees en hulle word deurgaans eensydig geteken as goed of sleg. Hierdie stukke word deur verskeie kenners as die hoogtepunt van die Afrikaanse prosa van die Eerste Afrikaanse Taalbeweging beskou en F.V. Lategan beskou dit ook as die aanvang van die kortverhaalvorm in Afrikaans. "Die liegduiwel" word opgeneem in die versamelbundel "Kernbeeld van die Afrikaanse kortverhaal" onder redaksie van F.V. Lategan en "Die afgunsduiwel" deur D.F. Malherbe in "Afrikaanse letterkunde".

Hy was ’n pionier en stryder vir Vrye Christelike laer en middelbare skole en vir Christelike hoër onderwys soos sy oudstudent Ferdinand Postma dit later sou help verwesenlik. Sy vergesigte en beginselprogram spreek uit gepubliseerde geleentheidsredes soos dié op 30 November 1889, by die herdenking van die ontstaan van die Gereformeerde Kerk se teologiese skool; "Vier gelegenheids redevoeringen. . ." (Paarl, 1894), sy "Wie veracht den dag der kleine dingen? Afscheidswoord, 14 April 1911" (1911), en sy kritiek teen die Transvaalse onderwyswet van genl. J.C. Smuts vanuit Christeliknasionale standpunt: "Niet om te twisten, maar om des gewetens wil: eenige bezwaren tegen het Transvaalsche schoolwet-ontwerp" (Potchefstroom, 1907). Op vakgebied lewer hy die "Gedenkboek der Gereformeerde Kerk van Zuid-Afrika 1859–1909" (Potchefstroom, 1909), en apologetiese brosjures soos "Eenige opmerkingen over het boekje 'Mijne overkomst tot de Nederduitsch Gereformeerde Kerk in Zuid-Afrika verklaard door M.P.A. Coetsee jr.' " (Paarl, 1894) en (saam met dr. J.D. du Toit) "Waarom zingt de Gereformeerde Kerk alleen de Psalmen?" (1909).

Hy was in 1907 een van die stigters van die Voorbereidende Skool op Potchefstroom, voorloper van die Potchefstroom Gimnasium.

Prof. Cachet het in 1908 60 geword. Ná die verplasing van Burgersdorp af het alles van 1905 af normaal aan die Teologiese Skool op Potchefstroom verloop. In 1909 vier die Gereformeerde Kerk sy halfeeufees op Rustenburg. Die Nederlandse Konsul-Generaal wat Haar Majesteit koningin Wilhelmina van die Nederlande in Suid-Afrika verteenwoordig, was met ’n besonderse doel ook op die fees teenwoordig. Hy moes uitvoering gee aan koningin Wilhelmina se koninklike besluit no. 53 van 2 Januarie 1909, waardeur aan prof. Jan Lion Cachet die Officierskruis in de Orde van Oranje-Nassau toegeken word. Hierdie Orde, by wet ingestel op 4 April 1892, strek tot vererende onderskeiding van persone wat hulle teenoor die koningin of die staat of teenoor die maatskappy besonder verdienstelik gemaak het. Dit was 'n besondere eer wat Cachet te beurt geval het, maar deur hom ook die Gereformeerde Kerk en die Teologiese Skool.

Vir Cachet was dit 'n aandoenlike oomblik. Hy het daardie dag gesê: “By hierdie eerbewys buig ek my nederig voor my God, wat dit my laat geniet het." Maar dit was ook 'n eer vir die Afrikanervolk. Cachet het dit gestel uit dié onderskeiding moenie afgelei word dat hy nog Hollander is nie; inteendeel. “Ik ben Afrikaner geworden en hier zal waarschijnlik mijn graf zijn," hy het gesê in sy antwoord by die ontvangs van die Orde. Op die volgende Sinode, 1910, het ook die voorsitter die hartlike gelukwensing en erkentlikheid vir sy dienste namens die kerkverband uitgespreek.

Weens ouderdom en siekte het prof. Cachet se kragte afgeneem. Uit die notules van die kuratorevergaderings is dit duidelik dat hy hom nie uit eie beweging kon losbreek van die werk en die skool wat vir hom dierbaar was nie. Op sy vergadering van 1 Desember 1909 het die kuratore baie taktvol besluit om by die sinode aan te beveel dat, vanweë die afnemende kragte van prof. Cachet, vir hom 'n assistent benoem sal word, wat dan tegelyk sy opvolger sou wees. Tydens die sinode, wat vanaf 7 Maart 1910 gesit het, is berig dat prof. Cachet gevra het om op 1 Mei 1911 af te tree. Die sinode het die kuratore toestemming verleen om die ontslag toe te staan.

Op 14 April 1911 lewer hy sy afskeidsrede oor "Wie veracht den dag der kleine dingen" (Sag. 4: 10a). Byna 26 jaar lank het prof. Cachet aan die skool gedien. Nie net hy nie, aldus Cachet, maar ook die kerk moet hom rekenskap gee van die 42 jaar van die skool se bestaan. Die verlede moet ons leer hoe ons in die toekoms moet werk. Cachet laat die verlede spreek. In vergelyking met die skoolpaleise deur die regering opgerig, met die leër van bekwame hoogleraars deur die regering besoldig, met die groot getal studente wat die universiteite besoek, lyk die skool so klein, so bitter klein en swak.

By die oprigting van die skool het hulle, aldus Cachet, gedink aan 'n Christelike universiteit. Daarom is dit ingerig om vir predikante sowel as ander beroepe op te lei. Die behoefte aan sodanige onderrig en aan 'n universiteit op Bybelse grondslag het nie verminder nie; inteendeel: “De tempel der wetenschap moet gebouwd worden, maar. geen wetenschap diê van God afvoert, maar eene die in nederigheid erkent dat zij is Gods dienares en dat haar hoogste eer is God te verheerlijken". Cachet vrees dat uit die universiteite weldra 'n stroom van ongeloof oor ons land sal heenspoel. God het die werk aan die skool geseën en volgens Cachet aan hulle “die het kleine niet veracht hebben, getoond, dat Hij het groote geven kan. Dat wij dan ook dankbaar Gods werk mogen erkennen".

Waarlik die tydperk van 42 jaar van die bestaan van die skool, volgens Cachet, was 'n tydperk van stryd, en niemand kon beter daarvan getuig as juis hy, wat in die voorhoede as professor en as kurator meegestry het nie. Die kerk kon veel meer doen, veel meer offer vir die skool as dit altyd besef het watter “genadegawe" God in en deur die skool aan die kerk gegee het. Hoe moeilik was dit soms om mense te beweeg om 'n klein gawe vir die skool af te sonder. Hy wat die skool lief-het, sal daarvoor offer en daarvoor bid. Cachet sien vir die skool 'n groot toekoms. “Ik zie reeds in mijn verbeelding mannen ten volle toegerust, wetenschappelijke mannen van de school uitgaan, en werken ten nutte van volk, land en kerk." Dit is geen ydele droombeeld, aldus Cachet, van 'n ou man op die rand van die graf nie: sy oë sou dit nie sien nie, maar wel die kinders en kindskinders. Hy sluit af deur te sê: “Moge de Heere in zijne genade onze kerk zeer nabij zijn, en het werk door de vaderen begonnen, door de kinderen laten voortzetten en voltooien".

Prof. Cachet is net 'n kort rustyd gegun waarin hy ook nog deeltydse diens aan die Teologiese Skool verrig het. Ds. Petrus Postma het sy begrafnisrede gehou na aanleiding van Spreuke 10:7. Almal het getreur oor hierdie nederige, eenvoudige dienskneg van Jesus Christus, 'n vader, 'n vriend. Hy was breed in kennis en wetenskap, sterk in die geloof, 'n steunpilaar vir kerk, skool en volk. Dr. J.D. du Toit noem hom by sy heengaan 'n “wegwyser": “Ons is soos pelgrims wat op 'n kruispunt gekom het en nie weet waarheen nie. Ons vra na die weg, maar sy stem is stil.” Dikwels het hy van die Teologiese Skool gespreek as sy kind. Soos 'n vader het hy dit bemin en oor die belange daarvan gewaak. Hy het fyn voelhorings gehad vir die belange van die skool en het dikwels in die verte 'n gevaar bespied wat vir ander onopgemerk gebly het. Sy heengaan is ook 'n verlies vir land en volk. Sy stryd vir die Afrikanervolk, Afrikaanse taal en vir Christelik-nasionale onderwys gee hom 'n eervolle en blywende plek in die vestiging en groei van die Afrikaanse gedagte in Suid-Afrika. Hierdie stryd het hy aangedurf as een van die oprigters van die Afrikanerbond. In die taalbeweging van die vorige eeu is hy 'n leidende figuur.

So skryf "De Zuid-Afrikaan" by sy heengaan oor hom: “Veelsydig was die invloed wat van hom, 'n kragtige persoonlikheid, uitgegaan het. Wie sal kan beskryf wat deur sy verlies gely word in sy huisgesin, in die skool, in die kerk, in die maatskappy.” Met die heengaan van Cachet is 'n periode van die Gereformeerde Kerk in Suid-Afrika afgesluit. Met hom, so het dr. Los dit gestel, is die Sturm und Drang-periode van die kerk beëindig. Met Dirk Postma en Jan Lion Cachet eindig die periode van die “Vaders", aldus dr. J.D. du Toit in later jare. Hulle plek in die kerk was dié van 'n vader. Albei het hulle daarop toegespits om in hulle opleiding werkers te vorm. Cachet was met sy lewenswysheid ’n man van die praktyk. Na almal het hy geluister en oor alle sake, ook die geringste daaronder, kon hy wyse, vaderlike advies gee. Hy was in die volle sin van die woord 'n vader van die skool, 'n vader van die studente. Sprekend is die beskrywing van dr. J.D. du Toit later jare in hierdie verband. “Hoe sal ek die leser kan inlig aangaande die ryke persoonlikheid prof. Cachet, om wie alles hier draai? Vir my persoon, en baie saam met my, is ek gedagtig aan die woord van Paulus: Al sou julle tienduisend leermeesters hê, dan het julle tog nie baie vaders nie. 'n Leermeester, 'n professor kan die kerk beroep, natuurlik in biddende opsien tot God. Maar 'n vader moet deur God gegee word. Eers kom dan ook die vaders en dan die leermeesters. In die kerkgeskiedenis: eers die patres en dan die doctores. So het dan ook die Gereformeerde Kerk in Suid-Afrika sy vaders Postma en Cachet gehad. Daarna het die professore gevolg. Vaders vanweë die krisistoestand."

By sy afsterwe het ds. Sietse Los van die Gereformeerde kerk Pretoria opgemerk: "Met prof. Cachet is een periode van de Geref. Kerk van Zuid-Afrika afgesloten. Met hem is de ‘Sturm-und-Drang’-periode der Kerk geëindigd. Vaders Postma en Cachet hebben gestreden. Paulus heeft geplant, Apollos heeft natgemaakt. God heeft de wasdom gegeven. Deze Apollos is nu heengegaan, naar de heerlikheid zijns Gods. Daarom moeten wij de dooden loslaten. Zij horen bij Christus. Maar gedenkt hem en zegt: ‘Zie, hier ben ik, Heere, bij het graf van Cachet. En ik zweer een dure eed, dat mijn goed, en mijn vlees, en mijn bloed, zijn voor uwe heilige zaak, O Heere, God onzer vaderen.’"

In 1913 besluit lede en erelede van die Gereformeerde Studentekorps Veritas Vincet om geld vir 'n fonds in te samel, waarvan die rente gebruik sal word om boeke vir die biblioteek te koop. Voor in elke boek sal aangeteken word "Cachet-biblioteek".

Hy trou in 1868 op Burgersdorp met Zwaantje Postma (oorlede 1875), oudste dogter uit ds. Dirk Postma se derde huwelik, op 11 Februarie 1850 met Ida Sijpkens (†30 Maart 1857). Haar oudste broer is drie weke ná sy geboorte in Julie 1851 oorlede, maar haar broers Petrus Postma (1854–1919), veral bekend as Gereformeerde leraar in Pretoria en pres. Paul Kruger se kapelaan en raadgewer, en Martinus Postma (1855–1926), eerste Gereformeerde predikant aan die Witwatersrand, het bekendheid verwerf. Die twee kinders uit hierdie huwelik is jonk oorlede. In 1877 trou hy met Catharina Viljoen (oorlede 1885), dogter van sy kollega ds. P.J. Viljoen, emeritus-predikant van Colesberg. Twee seuns en 'n dogter (Anna Mirjam, mev. H.J.J. van der Walt) is uit die huwelik gebore. Die oudste seun, 'n belowende student in die teologie, was kmdt. Calman Lion Cachet, wat op 13 Augustus 1901 op Poortjie, distrik Steynsburg, sneuwel. (Die ander seun het Petrus geheet.) Op 15 Maart 1901 word Cachet self op aanklag van hoogverraad deur die Britse militêre owerheid ses weke op Burgersdorp in die gevangenis opgesluit en daarna op borgtog van £3 000 uitgelaat, maar die aanklag word later teruggetrek. In 1889 trou Cachet op Venterstad met Martha Sophia Viljoen (oorlede 1939), 'n niggie van sy tweede vrou en dogter van Francois Jacobus Viljoen. Uit dié huwelik kom daar 'n seun en 'n dogter, later getroud met prof. J.C. van Rooy van Potchefstroom. Sy weduwee trou in 1922 met die vader van haar skoonseun.

Twee kinders:
Drie kinders:
Twee kinders:

Hy is aan sy woning oorlede en onder blyke van groot belangstelling op Potchefstroom begrawe.

Jan Lion Cachet se gedig "Di Afrikaanse Taal" (sic) het in 1896 in "Ons Klyntji" verskyn.

"Di Afrikaanse Taal"

Die Cachet-biblioteek aan die Teologiese Skool is na hom genoem. In 1909, tydens die jubileum van die Gereformeerde Kerk van Suid-Afrika, is die Offisierskruis in die Orde van Oranje-Nassau deur die Nederlandse koningin Wilhelmina aan hom toegeken in erkenning van sy verdienstelikheid teenoor die koningin, die staat en die maatskappy. Die Afrikaanse Skrywerskring vereer hom postuum in Augustus 1951 deur ’n gedenkplaat op sy graf op te rig.







</doc>
<doc id="37172" url="https://af.wikipedia.org/wiki?curid=37172" title="Koolwaterstof">
Koolwaterstof

In organiese chemie is 'n koolwaterstof 'n organiese verbinding wat uitsluitlik uit waterstof en koolstof bestaan. Daar word dikwels verkeerdelik na verbindings wat onsuiwerhede soos swael en stikstof ook bevat as koolwaterstowwe verwys. Streng gesproke is die terminologie slegs beperk tot die aromate, alkane, alkene en alkyne wat net uit koolstof en waterstof bestaan. In chemiese nywerhede word daar na koolwaterstowwe verwys as verbindings wat hoofsaaklik uit 'n raamwerk van koolstof en waterstof bestaan met ander elemente soms daaraan verbind.

Koolwaterstowwe word hoofsaaklik in ru-olie aangetref wat ontstaan het vanuit organiese materiaal wat ontbind het.

Koolwaterstowwe word as volg deur IUPAC se nomenklatuur vir organiese chemie gedefinieer:

Koolwaterstowwe kan gasse (bv. metaan en propaan), vloeistowwe (soos heksaan en benseen), wasse of laagsmeltende vastestowwe (bv. parrafienwas en naftaleen) of polimere (bv. poliëtileen, polipropileen en polistireen) wees. 

Koolwaterstowwe kan 'n wye verskeidenheid molekulêre strukture aanneem. Die struktuur kan wissel van reguit lineêre koolstofkettings met alkaan-, alkeen- of alkynverbindings. Die vermoë van koolstof om met ander koolstofatome te verbind maak ook meer komplekse verbindings moontlik soos in die geval van sikloheksaan en benseen waar sikliese- of ringverbindings voorkom.


</doc>
<doc id="37175" url="https://af.wikipedia.org/wiki?curid=37175" title="Victoria van die Verenigde Koninkryk">
Victoria van die Verenigde Koninkryk

Victoria (Alexandrina Victoria; 24 Mei 1819 – 22 Januarie 1901) was van 20 Junie 1837 koningin van die Verenigde Koninkryk van Groot-Brittanje en Ierland en van 1 Mei 1876 die eerste Keiserin van Indië van die Britse heerskappy tot met haar dood. Sy het 63 jaar en 7 maande regeer, langer as enige ander Britse monarg behalwe haar agter-agter-kleindogter Elizabeth II.

Hoewel sy die troon bestyg het in ’n tyd toe die Verenigde Koninkryk reeds ’n gevestigde grondwetlike monargie was waarin die monarg min politieke mag gehad het en invloed uitgeoefen het met die raad van die eerste minister, was sy steeds ’n baie belangrike simboliese figuur van haar tyd. Die periode van haar bewind is bekend as die Victoriaanse tydperk, ’n era van nywerheids-, maatskaplike, ekonomiese, politieke, militêre en tegnologiese vooruitgang in die Verenigde Koninkryk.

Victoria, wat feitlik ten volle van Duitse afkoms was, was die dogter van prins Edward, die Hertog van Kent en prinses Victoria van Sakse-Koburg-Saalfeld; die kleindogter van George III en die broerskind van haar voorganger, William IV. Sy is opgevoed deur haar oom, wat later koning Leopold I van België geword het.

Sy het huwelike vir haar 9 kinders en 42 kleinkinders oor die hele Europa gereël; dit het haar die titel "ouma van Europa" besorg. Sy was die laaste monarg van die Huis van Hannover; haar seun koning Edward VII het tot die Huis van Sakse-Koburg en Gotha behoort.

Koning William IV was die pa van 10 buite-egtelike kinders by sy minnares, die aktrise Dorothy Jordan, maar het geen kinders binne die huwelik gehad nie. Daarom was die jong prinses Victoria, sy broerskind, die vermoedelike troonopvolger. Die destydse wette het geen voorsiening gemaak vir ’n kind as monarg nie. Daarom moes ’n regent aangestel word ingeval Victoria die troon voor 18-jarige leeftyd bestyg. Die parlement het die Regentskapwet van 1830 aanvaar wat daarvoor voorsiening gemaak het dat Victoria se ma, die Hertogin van Kent, as regent sou optree indien dit nodig sou wees. Koning William het niks van die hertogin gehou nie en het by minstens een geleentheid gesê hy wil bly lewe tot Victoria 18 is om ’n regentskap te voorkom.

Prinses Victoria het haar toekomstige man, prins Albert van Sakse-Koburg en Gotha, in 1836 ontmoet toe sy net 17 jaar oud was. Prins Albert was haar neef; sy pa, Ernest, was haar ma se broer. As monarg moes Victoria hom die jawoord vra en hulle het in 1840 getrou. Hulle huwelik was baie gelukkig.

Op 24 Mei 1837 het Victoria 18 geword. Op 20 Junie van dié jaar is koning William op 71-jarige ouderdom aan sy hart dood en Victoria het koningin van die Verenigde Koninkryk geword. In haar dagboek het sy geskryf: "I was awoke at 6 o'clock by Mamma ...who told me the Archbishop of Canterbury and Lord Conyngham were here and wished to see me. I got out of bed and went into my sitting-room (only in my dressing gown) and alone, and saw them. Lord Conyngham then acquainted me that my poor Uncle, the King, was no more, and had expired at 12 minutes past 2 this morning, and consequently that I am Queen..." Sy is op 28 Junie 1838 gekroon en was die eerste monarg wat in Buckingham-paleis gewoon het.

Kragtens die Saliese wet mag geen vrou die troon van Hannover bestyg het nie en haar oom, die Hertog van Cumberland en Teviotdale, het William dus opgevolg as koning van Hannover – as Ernest Augustus I. (Hy was die vyfde seun en agtste kind van George III.) Aangesien die jong koningin toe nog ongetroud en kinderloos was, het hy ook die vermoedelike troonopvolger van die Verenigde Koninkryk geword tot met die geboorte van Victoria se eerste kind, Victoria, in 1840.
Met haar troonbestyging was die Whig-party, met die uitsondering van kort periodes, sedert 1830 aan die bewind. Die Whig-premier, lord Melbourne, het dadelik ’n belangrike invloed geword in die lewe van die polities onervare koningin, wat swaar op hom gesteun het – sommige mense het selfs na Victoria verwys as "mev. Melbourne". Die Melbourne-bewind het egter nie lank geduur nie; dit het al hoe ongewilder geword en het dit al hoe moeiliker gevind om oor die Britse kolonies te regeer, veral in die tyd van die rebellies van 1837. In 1839 het lord Melbourne bedank nadat die Radicals en die Tories (van wie koningin Victoria in dié tyd niks gehou het nie) saamgespan het om ’n wet in die laerhuis te keer wat die grondwet van Jamaika sou herroep.

Die koningin het sir Robert Peel, ’n Tory, toe opdrag gegee om ’n nuwe kabinet saam te stel, en dit het ’n debakel bekend as die Slaapkamerkrisis ("Bedchamber Crisis") tot gevolg gehad. In dié tyd was dit gebruiklik dat die premier mense in die koninklike huishouding aanstel op grond van hul party-lojaliteit. Baie van die koningin se hofdames ("Ladies of the Bedchamber") was vroue van Whig-lede, maar sir Robert wou hulle met die vroue van Tories vervang. Victoria het sterk beswaar gemaak omdat sy hierdie vroue as vriendinne eerder as werknemers van ’n seremoniële instelling beskou het. Sir Robert het gevoel hy kan nie regeer onder die beperkings wat die koningin gestel het nie en het bedank. Melbourne het toe na sy amp teruggekeer.

Die koningin het op 10 Februarie 1840 in die koninklike kapel van Sint James-paleis in Londen met haar neef prins Albert getrou. Albert het nie net haar eggenoot geword nie, maar ook ’n belangrike politieke raadgewer; hy het lord Melbourne ná dié se dood vervang as die belangrikste invloed op haar lewe.

Tydens haar eerste swangerskap het die 18-jarige Edward Oxford ’n sluipmoordaanval op die koningin uitgevoer terwyl sy saam met prins Albert in Londen in ’n koets gery het. Oxford het twee skote afgevuur, maar albei kere misgeskiet. Hy is van hoogverraad aangekla, maar is vrygespreek op grond van kranksinnigheid. Ondanks die aanval is die eerste van die koningin se nege kinders, Victoria, op 21 November 1840 gebore.
Tussen Mei en Julie 1842 was daar nog sluipmoordaanvalle op Victoria. Op 29 Mei het John Francis in Sint James-park op die koningin geskiet terwyl sy in ’n koets gery het, maar hy is dadelik deur polisiekonstabel William Trounce gevang. Francis is van hoogverraad aangekla. Sy doodsvonnis is later versag tot lewenslange tronkstraf. Op 13 Junie 1842 het Victoria per trein na Bishop's Bridge, naby Paddington in Londen, gereis in ’n spesiale koninklike wa wat deur die Great Western-lyn verskaf is. Saam met haar was prins Albert en die ingenieur van die Great Western-lyn, Isambard Kingdom Brunel. Die koningin en prinsgemaal het albei gekla dat die trein te vinnig ry teen 32 km per uur en was bang dat die trein sou ontspoor. Op 3 Julie, net dae nadat Francis se vonnis versag is, het John William Bean probeer om die koningin te skiet. Prins Albert het gevoel die voorvalle is aangevuur deur Oxford se vryspreking in 1840. Hoewel sy geweer net met papier en tabak gelaai was, was sy daad steeds met die dood strafbaar. Omdat prins Albert gevoel het dié straf sou te swaar wees, het hy die parlement aangemoedig om die Verraadwet van 1842 te aanvaar. Daarvolgens sou ’n aanval met ’n gevaarlike wapen in die teenwoordigheid van die monarg met die doel om haar skrik te maak, strafbaar wees met sewe jaar tronkstraf asook lyfstraf. Bean is dus gevonnis tot 18 maande tronkstraf; nie hy of enigiemand wat daarna die wet oortree het, is egter ooit lyfstraf opgelê nie.

In 1849 het ’n werklose en ontevrede Ier, William Hamilton, probeer om die koningin skrik te maak deur ’n skoot af te vuur terwyl haar koets met Constitution Hill, Londen, langs gery het. Hamilton is onder die 1842-wet aangekla; hy het skuld beken en het die maksimum straf van sewe jaar tronkstraf gekry.

In 1850 is die koningin beseer toe sy deur ’n moontlik kranksinnige oud-weermagoffisier, Robert Pate, aangeval is. Pate het met ’n kierie na haar koets geslaan en die koets beskadig. Die koningin het kneusplekke opgedoen. Pate is aangekla en toe hy nie kon bewys dat hy kranksinnig is nie, het hy dieselfde straf as Hamilton gekry.

Victoria was dol op Ierland en het in Killarney vakansie gehou. Haar liefde vir die land is aanvanklik beantwoord met Ierse toegeneentheid jeens die jong koningin. In 1845 het ’n aartappelskimmel Ierland getref wat die lewe van meer as ’n miljoen Iere oor vier jaar geëis het en tot die emigrasie van nog ’n miljoen gelei het. In reaksie op wat bekend geword het as die Ierse Aartappelskaarste ("An Gorta Mór" – Iers vir "Die Groot Hongersnood"), het die koningin persoonlik £2000 sterling aan die verhongerde volk geskenk.

Die beleidrigtings van haar minister lord John Russell is egter dikwels blameer vir die verergering van die hongersnood en dit het die koningin se gewildheid in Ierland laat afneem. Haar eerste amptelike besoek aan die land in 1849 is gereël om die aandag van die hongersnood af te lei en ook om deur Victoria se teenwoordigheid die erns van die krisis te beklemtoon. Haar persoonlike skenking is nie opgevolg deur enige aksie om die hongersnood te verlig nie en sy het in Ierland bekend geword as die "Hongersnood-koningin" en dit het haar beeld baie skade berokken.

Teen die 1870's en 1880's het die monargie se gewildheid baie afgeneem in Ierland, deels omdat Victoria geweier het om die land te besoek uit protes teen die Dublin Corporation se besluit om nie haar seun, die Prins van Wallis, geluk te wens met sy huwelik met prinses Alexandra van Denemarke of met die geboorte van die egpaar se oudste seun, prins Albert Victor, nie. Sy het herhaaldelik geweier om ’n koninklike woning in Ierland te vestig, ondanks druk van ’n paar premiers, onderkonings en selfs lede van die koningsgesin.

Sy het Ierland in 1900 die laaste keer besoek toe sy ’n beroep op die Iere gaan doen het om by die Britse weermag aan te sluit en in die Anglo-Boereoorlog te veg. Nasionalistiese teenkanting teen haar besoek is gelei deur Arthur Griffith, wat ’n organisasie met die naam Cumann na nGaedhael gestig het om die teenstanders te verenig. Vyf jaar later het Griffith die kontakte wat hy in die proses opgebou het, gebruik om ’n nuwe politieke beweging, Sinn Féin, te stig.

Die prinsgemaal is op 14 Desember 1861 aan ingewandskoors dood weens die swak sanitêre toestand in Windsor-kasteel. Sy dood het Victoria baie swaar getref nadat haar ma vroeër in die jaar dood is. Sy het ’n routydperk betree en vir die res van haar lewe swart gedra. Sy het min in die openbaar verskyn en die volgende paar jaar min in Londen gekom. Haar afsondering het haar die bynaam "Weduwee van Windsor" besorg. Sy het haar seun Edward, die Prins van Wallis, vir sy pa se dood blameer – Albert het in November gehoor van Edward se swak gedrag en het na Cambridge gereis om sy seun te konfronteer.
Victoria se selfopgelegde afsondering het die gewildheid van die monargie geweldig geknou en het selfs gelei tot die groei van die republikeinse beweging. Hoewel sy haar amptelike regeringspligte uitgevoer het, het sy haar die meeste van die tyd afgesonder in haar koninklike wonings: Balmoral-kasteel in Skotland, Osborne House op die eiland Wight en Windsor-kasteel.

Mettertyd het Victoria al hoe meer gesteun op ’n manlike dienskneg van Skotland, John Brown. Daar was al bewerings van ’n romantiese verbintenis en selfs ’n geheime huwelik, maar dis nie baie betroubaar nie. Ná Victoria se dood is twee stelle aandenkings egter op haar versoek saam met haar in haar kis gesit: klere van prins Albert is langs haar geplaas en in haar linkerhand ’n stuk van Brown se hare en ’n foto van hom. In 2008 is ontdek dat die trouring van John Brown se ma ná Victoria se dood aan haar vinger gesteek is. Gerugte oor ’n verhouding en huwelik het Victoria die bynaam "mev. Brown" besorg. Hul verhouding was die onderwerp van ’n fliek van 1997, "Mrs. Brown".

In 1887 het Victoria haar goue jubileum gevier. Om haar 50 jaar op die troon te gedenk, het sy op 20 Junie ’n banket gehou waarheen 50 konings en prinse van Europa genooi is. Sy was waarskynlik nie bewus daarvan nie, maar daar was ’n plan – oënskynlik deur Ierse anargiste – om die Westminster-abdy op te blaas terwyl sy ’n dankseggingsdiens bygewoon het. Toe die sluipmoordplan ontdek is, het dit bekend geword as die Jubileumkomplot. Die volgende dag het sy deelgeneem aan ’n optog wat, in Mark Twain se woorde, "na albei kante gestrek het so ver as wat die oog kon sien". Teen dié tyd was Victoria weer ’n baie gewilde monarg.

Op 22 September 1896 het Victoria George III verbygesteek as die langsregerende monarg in die Engelse, Skotse en Britse geskiedenis. Die koningin het versoek dat alle vieringe van die geleentheid uitgestel word tot in 1897, om saam met haar diamantjubileum te val.

Die premiers van al die selfregerende dominiums en kolonies is genooi. Die jubileumoptog het troepe van al die Britse dominiums en kolonies ingesluit, asook soldate wat deur Indiese prinse en hoofde gestuur is om resepek te betoon aan Victoria, die Keiserin van Indië.

’n Dankseggingsdiens is ook gehou buite Sint Paulus-katedraal. Victoria het regdeur die diens in haar koets gesit; sy het een van haar gebruiklike swart rokke aangehad wat met wit kant versier was.

Baie bome is geplant ter viering van haar jubileum, onder andere 60 eikebome by Henley-on-Thames in die vorm van ’n Victoriakruis. Die Victoriakruis is op 29 Januarie 1856 deur Victoria ingestel om dade van dapperheid tydens die Krimoorlog te beloon en dis tot vandag Brittanje se hoogste toekenning vir dapperheid. Talle Suid-Afrikaners het die toekenning ook reeds ontvang.

Soos haar gewoonte as weduwee was, het Victoria die Kersfees van 1900 in Osborne House op die eiland Wight deurgebring. Daar is sy op Dinsdag 22 Januarie 1901 om halfsewe die aand op 81-jarige ouderdom dood aan breinbloeding en swak gesondheid. Haar seun Edward, die toekomstige koning, en haar oudste kleinseun, die Duitse keiser Wilhelm II, was langs haar sterfbed. Volgens haar wens het haar eie seuns haar in haar kis neergelê. Sy het ’n wit rok en haar bruilofsluier aangehad. Haar begrafnisdiens was op Saterdag 2 Februarie, en ná twee dae op ’n praalbed is sy langs prins Albert in die Frogmore-mausoleum, Windsor, ter ruste gelê. Aangesien Victoria nie van swart begrafnisse gehou het nie, is Londen in pers en wit getooi. Terwyl sy begrawe is, het dit begin sneeu.

Vlae in die VSA het halfmas gehang in opdrag van pres. William McKinley, ’n eer wat in dié tyd aan geen buitelandse monarg bewys is nie en wat deur Brittanje herhaal is toe McKinley later daardie jaar in ’n sluipmoordaanval dood is. Victoria het altesaam 63 jaar, 7 maande en 2 dae regeer – langer as enige Britse monarg, insluitende haar oupa, George III. Haar rekord as langslewende monarg is op 21 Desember 2007 verbygesteek deur haar agter-agter-kleindogter Elizabeth II.

Victoria se dood het ’n einde gebring aan die bewind van die Huis van Hannover in die Verenigde Koninkryk. Haar man het behoort tot die Huis van Sakse-Koburg en Gotha en haar seun en erfgenaam Edward VII was die eerste Britse monarg van dié huis. Later, in 1917, het haar kleinseun koning George V die naam verander na die huidige Huis van Windsor.

Victoria het langer geleef as 3 van haar 9 kinders. Een van hulle, haar oudste dogter, Victoria, is sewe maande later dood, in Augustus 1901 op 60-jarige ouderdom. Sy het 11 van haar 42 kleinkinders oorleef (3 dood gebore, 6 as kinders en 2 as volwassenes).

Koningin Victoria se bewind was die begin van ’n moderne grondwetlike monargie. Ná ’n reeks regshervormings het die mag van die laerhuis toegeneem ten koste van dié van die hoërhuis en die monargie, en die monarg se rol, het al hoe meer simbolies geraak. Sedert Victoria se bewind het die monarg net, in die Britse joernalis Walter Bagehot se woorde, "die reg om geraadpleeg te word, die reg om raad te gee en die reg om te waarsku".

Victoria was die eerste bekende draer van die hemofilie-geen in die koninklike families van Europa. Aangesien daar nie lyers tussen haar bekende voorouers was nie, was haar siekte waarskynlik weens ’n spontane mutasie, wat verantwoordelik is vir sowat 33% van alle hemofilie A- en 20% van alle hemofilie B-gevalle. Die skielike verskyning van die siekte in Victoria se nageslag het gelei tot gerugte dat die Hertog van Kent nie haar regte pa was nie, maar wel ’n hemofilielyer. Dit word betwyfel deur genetici, wat glo dis meer waarskynlik dat hemofilie ontstaan het omdat haar pa oud was (hemofilie kom meer dikwels voor in die kinders van ouer pa's). Daar is ook geen bewyse dat ’n hemofilielyer enige verbintenis met Victoria se ma gehad het nie.

Daar is bewyse dat Victoria die draer-geen aan twee van haar vyf dogters oorgedra het: Alice en Beatrice. Haar seun Leopold was ’n lyer. Die beroemdste hemofilielyers onder haar afstammelinge was haar agterkleinseuns Aleksei, tsarewitsj van Rusland (prinses Alice se kleinseun) asook Alfonso, Prins van Asturias en infante Gonzalo van Spanje, die oudste en die jongste seun van koning Alfonso XIII van Spanje en koningin Victoria Eugenie (prinses Beatrice se dogter).

Victoria was baie ongewild in die eerste jare ná haar man se dood, maar het later, in die 1880's en 1890's, weer baie gewild geword. In 2002 het die BBC ’n meningspeiling gehou oor die 100 grootste Britte wat ooit gelewe het en Victoria het die agttiende plek verower.

Victoria was internasionaal ’n belangrike figuur, nie net vanweë Brittanje se invloed nie, maar ook danksy familiebande met Europa se koningshuise; sy was met deernis bekend as die "ouma van Europa". Die monarge van drie van die belangrikste lande in die Eerste Wêreldoorlog was óf kleinkinders van Victoria óf getroud met kleindogters van haar. Agt van Victoria se nege kinders was getroud met lede van Europa se koninklike families en die ander een, prinses Louise, was getroud met die Markies van Lorne, ’n toekomstige goewerneur-generaal van Kanada.
Victoria en Albert het 42 kleinkinders gehad en hulle huidige afstammelinge tel etlike honderde. Die Europese monarge en voormalige monarge wat van Victoria afstam, is: Elizabeth II van die Verenigde Koninkryk (asook haar man), Harald V van Noorweë, Carl XVI Gustaf van Swede, Margrethe II van Denemarke, Juan Carlos I van Spanje (asook sy vrou), en die afgesette konings Konstantyn II van Griekeland (asook sy vrou) en Michael van Roemenië. Die aanspraakmakers op die troon van Serwië, Rusland, Pruise, Duitsland, Sakse-Koburg en Gotha, Hannover, Hesse, Baden en Frankryk is ook afstammelinge.

Talle plekke regoor die wêreld is na koningin Victoria genoem, soos Victoria-Oos en Victoria-Wes in Suid-Afrika. Standbeelde van haar is regdeur die Britse Ryk en sy voormalige gebiede opgerig, onder andere by die Parlementsgeboue in Kaapstad en Pietermaritzburg en die Openbare Biblioteek, Port Elizabeth.


As die kleindogter deur ’n manlike lyn van ’n Koning van Hannover, het Victoria ook die titels Prinses van Hannover en Hertogin van Brunswyk en Lüneburg gehad en as die vrou van prins Albert die titels Prinses van Sakse-Koburg en Gotha, die Hertogin van Sakse, ens.





</doc>
<doc id="37179" url="https://af.wikipedia.org/wiki?curid=37179" title="Edward VII van die Verenigde Koninkryk">
Edward VII van die Verenigde Koninkryk

Edward VII (Albert Edward, deur sy familie meestal Bertie genoem; * 9 November 1841; † 6 Mei 1910) was koning van die Verenigde Koninkryk en die Britse dominiums asook Keiser van Indië van 22 Januarie 1901 tot met sy dood op 6 Mei 1910. Hy was die eerste monarg van die Huis van Sakse-Koburg en Gotha wat deur sy seun George V hernoem is tot die Huis van Windsor.

Voor hy koning geword het, was Edward die Prins van Wallis en regmatige troonopvolger vir langer as enigiemand anders in die geskiedenis. Tydens die lang tyd dat sy ma, koningin Victoria, ’n weduwee was, was hy grootliks uitgesluit van enige politieke mag en het hy die modebewuste elite met ’n luilekker lewe verpersoonlik.

Die Edwardiaanse tydperk, wat ooreengestem het met Edward se bewind en na hom genoem is, het saamgeval met die begin van ’n nuwe eeu en het belangrike veranderings ingelui in tegnologie en die gemeenskap, soos die opgang van sosialisme en die Arbeidsbeweging. Edward het ’n rol gespeel in die modernisering van die Britse vloot, die hervorming van die weermag se mediese dienste en die reorganisasie van die Britse weermag ná die Anglo-Boereoorlog. Sy werk om goeie betrekkinge met ander Europese lande, veral Frankryk, te bevorder, wat hom die bynaam "Vredemaker" besorg het, kon egter nie die uitbreek van die Eerste Wêreldoorlog in 1914 verhoed nie.





</doc>
<doc id="37180" url="https://af.wikipedia.org/wiki?curid=37180" title="George V van die Verenigde Koninkryk">
George V van die Verenigde Koninkryk

George V (George Frederick Ernest Albert; 3 Junie 1865 – 20 Januarie 1936) was die eerste monarg van die Huis van Windsor wat hy geskep het van die Britse tak van die Duitse Huis van Sakse-Koburg en Gotha. Hy was koning van die Verenigde Koninkryk en die Britse dominiums asook Keiser van Indië en die eerste koning van Ierland na dié se onafhanklikwording. George het van 1910 tot met sy dood in 1936 regeer.

Hy het vandat hy twaalf was in die Britse vloot gedien, maar met die onverwagte dood van sy oudste broer, prins Albert Victor, die Hertog van Clarence en Avondale, het hy die troonopvolger geword. Hy het met sy broer se verloofde, Mary van Teck, getrou. Hoewel hulle soms deur die Britse Ryk getoer het, het George verkies om tuis te bly met sy seëlversameling en het hy volgens sy biograwe ’n taamlike eentonige lewe gelei.

George het koning-keiser geword met die dood van sy pa, koning Edward VII. Tydens die Eerste Wêreldoorlog het hy afstand gedoen van alle Duitse titels en aanspreekvorms namens sy familielede wat Britse onderdane was. Hy het die naam van die koningshuis van Sakse-Koburg en Gotha verander na Windsor. Tydens sy bewind het die Statuut van Westminster die kroon verdeel sodat George die dominiums as aparte koninkryke regeer het. So is die weg gebaan vir die toekomstige ontwikkeling van die Statebond. Tydens sy bewind was daar ook ’n opgang van sosialisme, fascisme, Ierse republikanisme en die eerste Britse Arbeidersregering – dit alles het die politieke spektrum radikaal verander.

George was tydens die grootste deel van sy latere bewind siek. Hy is ná sy dood deur sy oudste seun, Edward, opgevolg.


Op die silwerdoek en televisie is George uitgebeeld deur:




</doc>
<doc id="37186" url="https://af.wikipedia.org/wiki?curid=37186" title="Om die wêreld in 80 dae">
Om die wêreld in 80 dae

Om die wêreld in 80 dae (Frans: "Le tour du monde en quatre-vingts jours") is 'n klassieke avontuurnovelle deur die Franse skrywer Jules Verne. Dit is vir die eerste keer is 1873 gepubliseer. Verskeie rolprente is al van die boek gemaak.

Die held van die verhaal is 'n ene Phileas Fogg. Hy gaan 'n weddenskap aan dat hy binne tagtig dae om die wêreld kan reis. Fogg is deur sy kneg, Passepartout, vergesel. Uiteindelik slaag hulle om die reis op die nippertjie te voltooi.

Phileas was 'n stiptelik man, wat presies uitgewerk het watter vervoermiddels hy sal moet gebruik en hoe lank elke tog sal neem. Sy skedule was as volg:


</doc>
<doc id="37190" url="https://af.wikipedia.org/wiki?curid=37190" title="Kenhardt">
Kenhardt

Kenhardt is 'n dorp in die Noord-Kaap (Suid-Afrika) wat in 1868 gestig. Die Rooibergdam is naby geleë.

Die dorp het op 27 Desember 1868 ontstaan toe 'n polisiebuitepos hier gestig is. Vyftig berede polisiemanne en 'n spesiale magistraat, Maximilian Jackson, het hulle onder 'n reuse kameeldoringboom gevestig. Nuwe nedersetters het hulle by die polisiemag onder die kameeldoringboom gevestig en in 1876 het die nedersetting 'n dorp geword. Die NG gemeente is in 1889 gestig.

Die distrik is 37 000 km groot; die vierde grootste in die land. Merino- en karakoelboerdery is die belangrikste ekonomiese aktiwiteit. Daar word ook koring verbou. Die dorp is 'n belangrike padaansluiting; nege verskillende paaie kom in die dorp bymekaar. Die Sishen-Saldanha Spoorlyn gaan ook naby die dorp verby.

Die kameeldoringboom waaronder die spesiale magistraat sy tent opgeslaan het, bestaan nog en is tot 'n nasionale monument verklaar.






</doc>
<doc id="37192" url="https://af.wikipedia.org/wiki?curid=37192" title="Bolton">
Bolton

Bolton is 'n groot dorp (nie 'n stad nie) in die noordweste van Engeland (in die Verenigde Koninkryk), tussen Manchester en Preston. Die dorp het 'n bevolking van 139 403 in 2001. Daar is ook 7 plekke in die Verenigde State van Amerika en een in Kanada wat na Bolton genoem is.



</doc>
<doc id="37207" url="https://af.wikipedia.org/wiki?curid=37207" title="Sheffield">
Sheffield

Sheffield is 'n stad in die noord van Engeland (in die Verenigde Koninkryk), tussen Nottingham en Leeds. Die stad het 'n bevolking van 530 300 in 2007. Daar is ook 8 plekke in die Verenigde State van Amerika en twee plekke in Nieu-Seeland wat na Sheffield genoem is. Die stad het omtrent 2 miljoen bome.

Sheffield is een van die 8 grootste stede in die Verenigde Koninkryk. In 2005 was 88,7% van sy bevolking Blankes, 5,4% Indiërs, 2,4% Swartes, en 3,5% ander. 68,6% van die bevolking is Christene, 4.6% is Moslem, 18% het geen godsdiens nie en ander godsdiens is omtrent 1%.

Die Universiteit van Sheffield is ook hier geleë.



</doc>
<doc id="37208" url="https://af.wikipedia.org/wiki?curid=37208" title="Ladogameer">
Ladogameer

Die Ladogameer (Russies: Ла́дожское о́зеро, "Ladozhskoye ozero", [ˈladəʂskəjə ˈozʲɪrə] of Ла́дога, "Ladoga", [ˈladəgə]; Fins: "Laatokka"; Karelies: "Luadogu"; Wepsies: "Ladog" of "Ladoganjärv") is die grootste meer in Europa met 'n oppervlakte van 17 700 km² en is in Noordwes-Rusland naby Sint Petersburg geleë. Dit word deur die Newarivier met die naburige Oossee verbind en deur die Swirrivier word die Ladogameer met die naburige Onegameer verbind. Deur die Witsee-Oossee-kanaal word hierdie waterweg met die Witsee in die noorde verbind.
Belangrike stede rondom die Ladogameer sluit in Sortawala en Sjasstroi. In die meer is 660 eilande geleë, waarvan Walaam die bekendste is. Die eiland is veral bekend vir die Russies-Ortodokse klooster Walaam.


</doc>
<doc id="37209" url="https://af.wikipedia.org/wiki?curid=37209" title="Elizabeth II van die Verenigde Koninkryk">
Elizabeth II van die Verenigde Koninkryk

Elizabeth II (Elizabeth Alexandra Mary; gebore 21 April 1926) is die koningin van 16 onafhanklike state en hul oorsese gebiede. Hoewel sy oor elkeen van hierdie lande apart en gelyk regeer en pligte in en namens al die lande uitvoer, woon sy in die Verenigde Koninkryk en is sy hoofsaaklik betrokke by sake van dié land. Sy het in Februarie 1952 die monarg van sewe lande geword met die dood van haar pa, George VI.

Benewens die Verenigde Koninkryk is Elizabeth ook die monarg van Kanada, Australië, Nieu-Seeland, Jamaika, Barbados, die Bahamas, Grenada, Papoea-Nieu-Guinee, die Solomoneilande, Tuvalu, Sint Lucia, Sint Vincent en die Grenadines, Belize, Antigua en Barbuda en Sint Kitts en Nevis – sy word in elkeen van die lande verteenwoordig deur ’n goewerneur-generaal. Die 16 lande waarvan sy koningin is, staan informeel en nieamptelik bekend as Statebondsryke; hul gesamentlike bevolking is meer as 140 miljoen en Elizabeth is een van net ’n paar monarge wat oor dele van elke vasteland regeer. In teorie het sy ontsaglike mag, maar in die praktyk meng sy selde in politieke sake in.

Elizabeth II het ook verskeie ander ampte, onder andere hoof van die Statebond, opper-goewerneur van die Kerk van Engeland, die hertog van Normandië en lord van Mann. Daar was omvattende veranderings in die lande waaroor sy regeer en in die wêreld in die algemeen tydens haar lang bewind. Een van die belangrikstes is die ontbinding van die Britse Ryk, (’n proses wat in die laaste jare van haar pa se bewind begin het) en die daaropvolgende ontwikkeling van die Statebond.

Elizabeth is sedert 1947 met prins Philip getroud. Die egpaar het vier kinders en agt kleinkinders.

Elizabeth het op 6 Februarie 1952 met die dood van haar pa, George VI, koningin geword van die Verenigde Koninkryk, Kanada, Australië, Nieu-Seeland, Suid-Afrika, Pakistan en Ceylon (nou Sri Lanka). Namate ander kolonies van die Britse Ryk tydens haar bewind onafhanklik van die VK geword het, het sy koningin van die nuwe lande geword – sy was in die meer as ses dekades op die troon die monarg van 32 individuele lande, waarvan die helfte eindelik 'n republiek geword het. Sy is die enigste monarg van meer as een onafhanklike staat.

Sy het in 2012 haar diamantjubileum gevier ná 60 jaar op die troon. Sy en prins Philip het ’n uitgebreide toer deur die Verenigde Koninkryk onderneem, terwyl haar kinders en kleinkinders namens haar op koninklike toere deur die Statebondslande gegaan het.

Sedert Februarie 2003 regeer die koningin langer as die vier voorafgaande monarge gesamentlik (Edward VII, George V, Edward VIII en George VI). Sy het in 2007 die oudste lewende Britse monarg geword. Teen laatmiddag op 9 September 2015 het sy die langsregerende Britse monarg geword – langer as die vorige rekordhouer, Victoria (wat 63 jaar regeer het). George III het 59 jaar regeer en James VI het 57 jaar oor Skotland regeer.

Sy is die wêreld se oudste regerende monarg en tweede langsregerende staatshoof wat tans regeer (naas koning Bhumibol Adulyadej van Thailand). Om koning Lodewyk XIV van Frankryk te oortref as die langsregerende monarg in die geskiedenis van Europa, moet sy tot op 26 Mei 2024 lewe wanneer sy 98 sal wees.

Sy beplan nie om te abdikeer nie, hoewel ’n ál groter deel van haar amptelike pligte deur prins Charles oorgeneem word namate Elizabeth, wat in 2016 reeds 90 word, haar pligte afskaal.

Elizabeth is in Mayfair, Londen, gebore as die oudste kind van prins Albert, die Hertog van York en Elizabeth, die Hertogin van York.

Sy het net een jonger suster, prinses Margaret, gehad wat in 1930 gebore is. Die twee prinsesse is tuis opgevoed onder toesig van hul ma en hul goewernante, Marion Crawford, wat algemeen bekend was as Crawfie. Crawford het later ’n boek gepubliseer oor die kinderdae van die twee prinsesse, "The Little Princesses". In die boek word Elizabeth se liefde vir perde en honde beskryf, asook haar ordelikheid en verantwoordelikheidsin.

Met haar geboorte was Elizabeth die derde aanspraakmaker op die Britse troon – ná haar oom, prins Edward, die Prins van Wallis en haar pa. Daar was geen rede om te glo sy sou ooit die troon bestyg nie aangesien algemeen aanvaar is dat die Prins van Wallis sou trou en kinders hê.

In 1936 is haar oupa George V dood en Edward het hom opgevolg. Later daardie jaar het Edward geabdikeer en het Elizabeth se pa koning geword. Sy het toe die vermoedelike troonopvolger geword.

Elizabeth het op 20 November 1947 met prins Philip getrou. Hulle is agterkleinneef-en –niggie deur koningin Victoria en ook deur koning Christian IX van Denemarke. Prins Philip het voor die troue afstand gedoen van sy Griekse en Deense titels en lt. Philip Mountbatten geword (hy het die van sy ma se familie aangeneem). Hy het net voor die troue die titel Hertog van Edinburg en die aanspreekvorm Sy Koninklike Hoogheid gekry.

Op 14 November 1948 is die egpaar se oudste kind, prins Charles, gebore. ’n Tweede kind, prinses Anne, is in 1950 gebore.

George VI se gesondheid het in 1951 agteruitgegaan en Elizabeth het dikwels sy plek vol gestaan op openbare geleenthede. In Oktober daardie jaar het sy na Kanada gereis en ook die president van die VSA, Harry S. Truman, besoek. Vroeg in 1952 het Elizabeth en Philip op ’n besoek na Australië en Nieu-Seeland vertrek via Kenia. By Sagana Lodge, sowat 160 km noord van Nairobi, het prins Philip die nuus aan haar oorgedra dat haar pa op 6 Februarie dood is. Die egpaar het dadelik na Brittanje teruggekeer, waar hulle in Buckingham-paleis ingetrek het. Nes baie van haar voorgangers hou Elizabeth glo nie van die paleis nie en verkies sy Windsor-kasteel as haar tuiste.

Ondanks die dood van haar ouma koningin Mary op 24 Maart 1953 het reëlings vir die nuwe koningin se kroning op 2 Junie 1953 in Westminster-abdy voortgegaan, soos wat koningin Mary wou gehad het. Feitlik die hele seremonie is regdeur die Statebond op televisie vertoon en is deur sowat 20 miljoen mense gesien.

Elizabeth se swangerskappe met prinse Andrew en Edward, in 1959 en 1963, was die enigste kere dat sy nie die parlement geopen het nie.

In 1977 het Elizabeth haar silwerjubileum gevier en in 2002 haar goue jubileum.

Sy en prins Philip het hul 60ste huweliksherdenking vyf jaar later gevier met ’n diens in die Westminster-abdy, ’n ete by prins Charles in Clarence House en ’n dinee met ander lede van die koninklike familie en verskeie ander hooggeplaastes.

Sy het in 2012 haar diamantjubileum gevier ná 60 jaar op die troon.

Elizabeth het in haar lewe al verskeie titels gehad – as die kleindogter van ’n koning, die dogter van ’n koning, deur haar man se titels en eindelik as die monarg van verskeie lande. In die algemeen word na haar verwys as "Die Koningin", "Haar Majesteit", of as dit nodig is, "Haar Britanniese Majesteit", "Haar Australiese Majesteit", "Haar Kanadese Majesteit", "Haar Nieu-Seelandse Majesteit", ens. In ’n gesprek met die koningin word sy die eerste keer as "U Majesteit" aangespreek en daarna as "Ma'am".




</doc>
<doc id="37210" url="https://af.wikipedia.org/wiki?curid=37210" title="Bologna">
Bologna

Bologna is die hoofstad van die administratiewe streek Emilia-Romagna in die noorde van Italië. Bologna, wat in administratiewe opsig 'n Metropolitane Stad vorm, is teen die suidelike rand van die Povlakte aan die voet van die Apennyne en tussen die Reno- en die Savena-rivier geleë. Die munisipale gebied het sowat 391 620 inwoners (soos op 30 Junie 2019).

Bologna is een van die mees ontwikkelde stede in Italië en word ook dikwels as een van die stede met die hoogste lewenskwaliteit in Italië gelys. In 2006 was dit die stad met die vyfde hoogste lewenskwaliteit en in 2007 twaalfde (uit 103 Italiaanse stede). Bologna het hierdie status te danke aan sy sterk nywerheidstradisie en ligging: by die kruising van die land se belangrikste hoofweë en spoorweë, asook sy wye reeks hoogs ontwikkelde maatskaplike dienste. Dit is ook die tuiste van die oudste universiteit van die Westerse wêreld, die "Alma Mater Studiorum", wat in 1088 gestig is.

Naas sy universiteit word Bologna in Italië ook verbind met die rooi baksteenargitektuur van sy torings, booggange en paleise in die historiese middestad ("Centro storico") en die tradisionele sterk steun vir linksgesinde partye en sy gesofistikeerde kookkuns - vandaar sy byname "la Dotta" («die Geleerde»), "la Rossa" («die Rooie») en "la Grassa" («die Vette»). Die kulinêre landskap van Bologna en Emilia-Romagna se mees befaamde bakens sluit naas ragù "prosciutto crudo" (Parma-ham), parmesankaas, pienk mortadella, eierpasta (soos tortellini) en balsamico-asyn in. Vir kaloriebewuste besoekers word egter ook ligte variante van Bologna se tradisionele disse berei. Bolognese-sous word nie hierby gereken nie - Spaghetti Bolognese word dus nie op plaaslike spyskaarte gelys nie. In Bologna word in plaas daarvan tagliatelle (die klassieke pastasoort van Emilia-Romagna) met "ragù alla bolognese" bedien.

Vir argitektuurliefhebbers is Bologna 'n volmaakte voorbeeld van Romeinse en Middeleeuse stadsbeplanning, met 'n stervormige straatrooster en lang reguit strate en paaie. Die stad is langs die Via Emilia geleë, een van die vernaamste antieke Romeinse paaie wat Rimini met Piacenza verbind het. Die stad het al vroeg voordeel getrek uit sy ligging temidde van vrugbare vlaktes en wingerde. Die welvaart binne sy stadsmuur het gepaard gegaan met 'n liberale gees en atmosfeer waarin vrydenkers en entrepreneurs kon floreer. Die hoë torings van invloedryke families, wat in die Middeleeue verrys het, getuig van hierdie periode in die stadsgeskiedenis. Hulle het as wonings, wagtorings en statussimbole vir magtige dinastieë gedien voordat Bologna in 1506 deel van die Pouslike State geword het.

Vandag is Bologna een van Italië se mees vooruitstrewende stede met 'n sterk ekonomiese basis en 'n groot studentebevolking wat bydra tot sy lewendige atmosfeer en kulturele lewe. In 1999 het die ministers van onderwys uit 29 Europese lande in Bologna vergader om 'n polities-programmatiese verklaring ten opsigte van die standardisering van Europese akademiese studies en grade en die Europa-wye mobiliteit van studente te teken. Na hierdie transanasionale hervorming van tersiêre onderwysstelsels word as Bologna-proses verwys. 


Vanaf die 12de eeu het Bologna 'n kunsmatige stelsel van waterlope ontwikkel, bestaande uit kanale, sluise en ondergrondse pyplyne wat as energiebron vir nywerhede gedien het. So het die stad in die verlede tot 'n belangrike industriële sentrum ontwikkel - met 'n verskeidenheid verwerkende nywerhede wat van syvervaardiging tot meganiese ingenieurswese gestrek het. Sommige historiese nywerheidsgeboue het bewaar gebly en is omskep in muse en uitstallingsruimtes.


</doc>
<doc id="37213" url="https://af.wikipedia.org/wiki?curid=37213" title="Buckingham-paleis">
Buckingham-paleis

Buckingham-paleis (Engels: "Buckingham Palace") is die amptelike woning van die Britse monarg in Londen. Dit is in Westminster geleë en staatsgeleenthede en koninklike onthale word hier gehou. Dit het ook ’n groot toerisme-aantrekking en dele van die gebou is sedert 1995 vir toeriste oop.

Die paleis was oorspronklik bekend as Buckingham House. Die gebou wat tans die kern van die paleis vorm, was ’n groot huis wat in 1703 vir John Sheffield, die Hertog van Buckingham, gebou is en in 1761 deur koning George III gekoop is as ’n privaat woning, bekend as The Queen's House.

Dit is die afgelope 75 jaar vergroot, grootliks deur die argitekte John Nash en Edward Blore. Buckingham-paleis het in 1837 die amptelike koninklike woning geword toe koningin Victoria die troon bestyg. Die laaste groot veranderings is in die laat 19de en vroeë 20ste eeu aangebring; dit sluit die aanbou van die oosvleuel in met die bekende balkon waarop die koninklike familie tradisioneel byeenkom om die skare buite te groet. Die paleiskapel is egter tydens die Tweede Wêreldoorlog deur ’n Duitse bom verwoes. Die Queen's Gallery is in die plek daarvan gebou en het in 1962 vir die publiek geopen met werke van die Koninklike Versameling wat daar uitgestal word.

Die oorspronklike vroeë 19de-eeuse binneversiering, waarvan ’n groot deel nog bestaan, sluit in die kwistige gebruik van helderkleurige nagemaakte marmer en blou en pienk lapis. Koning Edward VII het herversierings laat doen in ’n room- en goudkleurige Belle Époque-styl. Baie kleiner onthaalsale is gemeubileer in die Chinese regentskapstyl met bybehore uit die Royal Pavilion in Brighton en Carlton House. Die paleistuin is die grootste privaat tuin in Londen.

Die staatskamers, wat vir amptelike en staatsonthale gebruik word, is elke jaar van Augustus tot September vir die publiek oop. Koningin Elizabeth II en lede van die koningsgesin gebruik die paleis vir amptelike en staatsonthale. Die paleis het sy eie poskantoor en die unieke poskode SW1A 1AA.

In die Middeleeue was die terrein waarop die paleis gebou is, deel van die Ebury-landgoed (ook Eia genoem). Die vleiagtige grond het water gekry van die Tyburnrivier, wat steeds ondergronds vloei onder die binnehof en suidvleuel van die paleis. Die dorp Eye Cross het aan die rivieroewers ontstaan. Die terrein het baie eienaars gehad, van Eduard die Belyer in die laat Saksiese tyd tot Willem die Veroweraar. Willem het dit aan Geoffrey de Mandeville geskenk, en hy het dit aan die monnike van die Westminster-abdy nagelaat.

Koning Hendrik VIII het die Hospitaal van Sint James (later die Sint James-paleis), in 1531 van Eton-kollege gekoop, en in 1536 het hy die Ebury-landgoed van die Westminster-abdy teruggevat. Hierna was die terrein vir die eerste keer weer in koninklike hande vandat Willem die Veroweraar dit byna 500 jaar tevore weggegee het.

Verskeie eienaars het dit van koninklike landhere gehuur. Die dorp Eye Cross het voorheen vervalle geraak en die gebied was merendeels leeg en onbewoon. Toe Jakobus I geld nodig het, het hy ’n deel van die eiendom verkoop terwyl hy op die ander deel ’n moerbeituin aangelê het vir die vervaardiging van sy. (Dit is nou aan die noordwestekant van die paleis.) Eindelik, in die laat 17de eeu, het Mary Davies die verkoopte deel van die eiendom van die eiendomsmagnaat sir Hugh Audley geërf.

Die eerste huis wat op die terrein gebou is, was waarskynlik dié van sir William Blake, omstreeks 1624. Die volgende eienaar was George Goring, die 1ste Graaf van Norwich, wat Blake se huis van 1633 af uitgebrei het en die grootste deel van vandag se tuin aangelê het; dit was toe bekend as Goring Great Garden.

Henry Bennet, die 1ste Graaf van Arlington, het Goring House gekoop en daarin gewoon toe dit in 1674 afbrand. Hy het die volgende jaar ’n nuwe huis, Arlington House, laat bou (die suidvleuel van die hedendaagse paleis).

Die huis wat die argitektoniese kern van die huidige paleis vorm, is in 1703 vir die eerste Hertog van Buckingham gebou. Dit was ’n groot sentrale drieverdiepingblok met twee kleiner diensvleuels. Buckingham House is eindelik in 1761 deur Buckingham se afstammeling sir Charles Sheffield aan George III verkoop.

George III het die huis aanvanklik gekoop as ’n privaat huis, veral vir sy vrou, koningin Charlotte. Dit was hierna bekend as The Queen's House. Van hul 15 kinders is 14 hier gebore. Sint James-paleis het die amptelike en seremoniële koninklike woning gebly.

Herbouwerk aan die huis het in 1762 begin. Nadat hy die troon in 1820 bestyg het, het koning George IV die restourasie voortgesit met die idee van ’n klein, gemaklike woning. Terwyl die werk aan die gang was, het hy in 1826 besluit om die huis in ’n paleis te omskep met die hulp van sy argitek, John Nash. Sommige meubels en bybehore is van Carlton House af gebring en ander is ná die Franse Rewolusie in Frankryk gekoop. Die eksterne fasade is ontwerp met George IV se voorkeur vir die Franse neo-klassieke invloed in gedagte. Die koste van die herbouwerk het teen 1829 geweldig gestyg en die oordadigheid van Nash se ontwerpe het daartoe gelei dat hy as argitek afgedank is. Ná George IV se dood in 1830 het sy jonger broer, koning William IV, die argitek Edward Blore gehuur om die werk te voltooi.

Buckingham-paleis het in 1837 eindelik die hoofwoning van die monarg geword toe koningin Victoria die troon bestyg. Sy was die eerste monarg wat daar gewoon het omdat William IV dood is voor die voltooiing van die herbouwerk. Terwyl die staatskamers uitspattig en kleurryk was, was die res van die paleis ietwat minder luuksueus. Die skoorstene het gerook, ventilasie was so swak dat die binnekant sleg geruik het en toe besluit is om gaslampe te installeer, was daar groot kommer oor die opbou van gas op die onderste verdiepings. Die peroneel was glo ook laks en die paleis was vuil. Ná die koningin se troue in 1840 het haar man, prins Albert, tot in 1840 die personeel reorganiseer en aandag gegee aan die ontwerpprobleme.

Teen 1847 het die egpaar besluit die paleis is te klein vir die hoflewe en hul groeiende gesin. Die nuutste aanbouing, die oosvleuel, wat deur Edward Blore ontwerp en deur Thomas Cubitt gebou is, het die sentrale binnehof toegemaak. Dit is vandag die "openbare gesig" van die paleis en bevat die balkon van waar die koninklike familie die publiek groet op belangrike geleenthede. Die balsaal en nog staatskamers is ook in dié tyd aangebou deur Nash se student sir James Pennethorne.

Voor prins Albert se dood is groot musikale vermaak in die paleis aangebied. Van die grootste musici van dié tyd het daar opgetree, onder andere die komponiste Felix Mendelssohn en Johann Strauss junior. Strauss se "Alice-polka" is in 1849 vir die eerste keer in die paleis uitgevoer ter ere van die koningin se dogter, prinses Alice. Uitspattige kostuumdanse is ook gehou benewens die gewone koninklike seremonies, inhuldigings en ander geleenthede.

Toe prins Albert in 1861 sterf, het die hartseer koningin haar van die openbare lewe onttrek en in Windsor-kasteel, Balmoral-kasteel en Osborne House gaan bly. Die paleis is jare lank selde gebruik en dit is selfs verwaarloos. In 1864 is ’n nota aan die heining van die paleis gevind met die boodskap: "These commanding premises to be let or sold, in consequence of the late occupant's declining business." Eindelik het die koningin op die publiek se aandrang na die paleis teruggekeer, hoewel sy steeds op ander plekke gaan bly het indien moontlik. Die hof het steeds funksies by Windsor-kasteel gehou eerder as by Buckingham-paleis, en dan het die koningin swart gedra as teken van rou. Buckingham-paleis het die grootste deel van die jaar leeg gestaan.

Die paleis is 108 x 120 m groot en 24 m hoog. Die vloerruimte is meer as 77 000 m. Die belangrikste kamers is agter die wesfasade aan die agterkant van die paleis. Die middelpunt van dié deel is die musiekkamer, met sy groot strik as die oorheersende eienskap van die fasade. Weerskante van die musiekkamer is die blou en die wit sitkamer. Hieragter is die prentegalery, wat dien as ’n verbindingsgang tussen die staatskamers. Dit is 50 m lank. Hier hang verskeie werke, insluitende dié van Rembrandt, Van Dyck, Rubens en Vermeer. Ander kamers wat uit die prentegalery uitloop, is die troonkamer en die groen sitkamer. Laasgenoemde is deel van die seremoniële roete na die troon vanaf die wagkamer aan die bopunt van die groot trap. Die wagkamer bevat wit marmerbeelde van koningin Victoria en prins Albert in Romeinse klere. Dié formele kamers word net gebruik vir seremoniële en amptelike onthale, maar is in die somer vir die publiek oop.

Net onder die staatskamers is ’n stel minder uitspattige kamers bekend as halfamptelike kamers. Die ingang is van die marmersaal af en die kamers word gebruik vir minder formele geleenthede soos etes en private ontmoetings. Sommige kamers is na spesifieke besoekers genoem, soos die 1844-kamer, wat in dié jaar versier is vir die staatsbesoek van keiser Nikolaas I van Rusland, en die 1855-kamer, ter ere van die besoek van keiser Napoleon III van Frankryk. In die middel hiervan is die kamer waardeur duisende besoekers stap na die tuin vir die koningin se jaarlikse tuinpartye. Die koningin gebruik ’n kleiner stel kamers in die noordvleuel.

Tussen 1847 en 1850, toe Blore die nuwe oosvleuel bou, is die Royal Pavilion weer eens gestroop. Dus het baie kamers in dié vleuel ’n Oosterse atmosfeer. Die rooi en blou Sjinese eetkamers bestaan uit dele van die Pavilion se banketsaal en musiekkamer, maar het ’n skoorsteen wat deur W.M. Feetham ontwerp is. Die geel sitkamer het muurpapier wat uit die Pavilion kom.

Wanneer buitelandse staatshoofde Brittanje besoek, onthaal die koningin hulle gewoonlik in Buckingham-paleis. Hulle bly in ’n groot stel kamers bekend as die Belgiese Suite aan die onderkant van die Ministerstrap op die grondverdieping van die noordvleuel. Die suite is na prins Albert se oom, Leopold I van België, genoem. In 1936 was dit vir ’n kort rukkie die privaat kamers van koning Edward VIII.

Mans wat nie ’n militêre uniform gedra het nie, het aanvanklik ’n knielengtebroek van 18de-eeuse ontwerp gedra. Vroue se aandrokke moes ’n sleep hê en hulle moes tiaras of vere in hul hare dra (of albei).

Intussen het die kleredrag minder formeel geraak. Ná die Eerste Wêreldoorlog, toe koningin Mary die mode wou volg deur haar rok ’n paar sentimeter van die grond af te dra, het sy ’n hofdame gevra om haar eie rok korter te maak om koning George V se reaksie te toets. Hy was met afgryse vervul en dus het die koningin besluit om haar soom oudmodies laag te hou. Dit was eers ná die troonbestyging van koning George VI en sy vrou, koningin Elizabeth, dat some toegelaat is om hoër te wees.

Vandag word geen amptelike kleredrag vereis nie. Die meeste mans wat bedags na Buckingham-paleis genooi word, dra ’n uniform of pak; sommige dra ’n swaelstertbaadjie. Saans kan hulle ’n aandpak dra, na gelang van die geleentheid.

’n Voorstelling deur die hof van aristokratiese jong dames aan die monarg het sedert die bewind van Edward VII plaasgevind. Dit was die jong vroue, bekend as debutante, se eerste verskyning in die openbaar as volwassenes. Hulle het volle hofkostuums gedra, met drie lang volstruisvere in hul hare. Hulle het die vertrek binnegekom, gebuig, ’n gechoreografeerde terugwaartse beweging uitgevoer en weer gebuig – alles in ’n rok met ’n sleep van ’n voorgeskrewe lengte. Ná die Tweede Wêreldoorlog is die seremonie vervang met ’n minder formele middagonthaal, sonder die buigings en hofkostuums.

In 1958 het die koningin die voorstelling van debutante afgestel en vervang met tuinpartye.

Inhuldigings, wat die slaan tot ridders insluit, en ander toekennings vind in die paleis se balsaal plaas wat in 1854 gebou is. Teen 36,6 m lank, 18 m breed en 13,5 m hoog, is dit die grootste vertrek in die paleis. Dit het die troonkamer vervang wat betref gebruik en belangrikheid.

Staatsbankette vind ook in die balsaal plaas; dit is formele aandetes op die eerste aand van ’n besoekende staatshoof se besoek. Op sulke geleenthede eet 150 of meer gaste in formele drag, wat tiaras vir vroue insluit, uit goue borde. Die grootste en formeelste onthaal by die paleis is elke November, wanneer die koningin lede van die buitelandse diplomatieke korps wat in Londen woon, onthaal. Op dié geleenthede word al die staatskamers gebruik. Die groot deure met dubbelspieëls staan oop en weerkaats die talle kristalkandelare en muurlampe, en dit skep ’n opsetlike optiese illusie van ruimte en lig.

Kleiner seremonies soos die ontvang van nuwe ambassadeurs vind plaas in die 1844-kamer. Die koningin hou hier ook klein etes en vergaderings met haar Geheime Raad. Groter etes vind dikwels in die musiekkamer of die staatseetkamer plaas. Alle formele geleenthede word bygewoon deur die koningin se lyfwagte in hul historiese uniforms en ander hofamptenare soos die opperkamerheer.

Die grootste funksies is die koningin se jaarlikse tuinpartye vir tot 8 000 genooide gaste.

In 1901, met die troonbestyging van Edward VII, is nuwe lewe in die paleis geblaas. Die koning en sy vrou, koningin Alexandra, het altyd die toon aangegee in die hoë lewe van Londen. Hul vriende, bekend as "die Marlborough House-sirkel", was die mees modebewuste en vooraanstaande mense. Die balsaal, groot ingang, marmersaal en galerye is herversier in die room en goue kleure van vandag, en dit het weer die toneel van groot vermaak geword.

Die laaste groot bouwerk aan die paleis is deur George V aangebring toe hy sir Aston Webb in 1913 aangestel het om Blore se oosvleuel te herontwerp. Dié nuwe fasade vorm vandag die agtergrond van ’n groot standbeeld van koningin Victoria. George V het ’n ernstiger persoonlikheid as sy pa, Edward VII, gehad en ná 1910 is groter klem gelê op amptelike onthale en koninklike pligte, eerder as op partytjies. Hy het ’n reeks vertonings met jazzmusikante gevestig met onder andere die Original Dixieland Jazz Band (1919), Sidney Bechet en Louis Armstrong (1932), wat die paleis ’n benoeming besorg het in 2009 se (Kind of) Blue Plaque deur die Brecon Jazz Festival as een van die plekke in die Verenigde Koninkryk wat die grootste bydrae gelewer het tot jazzmusiek.

Sy vrou, koningin Mary, was ’n kunskenner en het ’n groot belangstelling getoon in die Koninklike Versameling van meubels en kuns. Sy het dit laat restoureer en dit uitgebrei. Sy het ook baie bybehore in die paleis laat aanbring. Sy was verder verantwoordelik vir die versiering van die blou sitkamer.

Volgens ’n boek wat in 1999 deur die Koninklike Versameling gepubliseer is, het die paleis 19 staatskamers, 52 hoofslaapkamers, 188 personeelslaapkamers, 92 kantore en 78 badkamers. Dit is eintlik klein in vergelyking met die Russiese paleise in Sint Petersburg en Tsarskoje Selo, die pous se paleis in Rome en die Spaanse koninklike paleis in Madrid, en selfs die voormalige Paleis van Whitehall.

Tydens die Eerste Wêreldoorlog het die paleis, toe die tuiste van koning George V en koningin Mary, skade vrygespring. Die waardevolste inhoud is na Windsor verskuif, maar die koninklike egpaar het in die paleis gebly. Die koning het rantsoene by die paleis ingestel, tot ontsteltenis van sy gaste en gesin. Tot die koning se latere spyt het hy toegegee aan David Lloyd George se voorstel dat die paleis se wynkelders gesluit word om ’n voorbeeld te stel aan die sogenaamde onthoudende werkersklas. Die werkers het egter aanhou drink en die koning moes droëmond bly sit.

Die paleis was minder gelukkig tydens die Tweede Wêreldoorlog, toe dit minstens sewe keer gebombardeer is – die ergste voorval was in 1940: ’n bom het in die binnehof ontplof terwyl koning George VI en sy vrou, koningin Elizabeth, in die paleis was. Talle vensters is gebreek en die kapel verwoes. Dekking daarvan is oor die hele land in bioskope vertoon om te wys arm en ryk kry ewe swaar. Die koning en koningin het is afgeneem waar hulle die skade ondersoek – die koningin, soos altyd met ’n glimlag en onberispelik geklee in ’n jas en bypassende hoed, het gelyk of dit haar glad nie pla nie. Dit is toe dat sy haar beroemde woorde geuiter het: "Ek is bly ons is gebombardeer. Nou kan ek die Ooseinde in die oë kyk."

Op Oorwinningsdag, 8 Mei 1945, was die paleis die middelpunt van die land se vierings. Die koning en koningin en hul twee kinders, prinses Elizabeth (later koningin Elizabeth II) en prinses Margaret, het op die balkon verskyn terwyl die skare gejuig het.

The boy Jones was ’n indringer wat tussen 1838 en 1841 op drie geleenthede toegang tot die paleis verkry het, soos 40 jaar later aangeteken deur Charles Dickens.

In 1982 het Michael Fagan twee keer by die paleis ingebreek. Op een van dié geleenthede het hy koningin Elizabeth II se slaapkamer binnegegaan en op haar bed met haar sit en gesels. Die koningin het blykbaar kalm gebly terwyl die polisie op pad was en Fagan het haar nie gedreig nie.

Aan die agterkant van die paleis is die groot, parkagtige tuin wat saam met sy meer die grootste privaat tuin in Londen is. Die koningin hou elke somer haar jaarlikse tuinpartye hier asook groot funksies om belangrike koninklike mylpale, soos herdenkingsjare, te vier. Dit beslaan 16 hektaar en sluit ’n helikopterlandingsplek, meer en tennisbane in.

Aangrensend aan die paleis is die Koninklike Stalle ("Royal Mews"), wat ook deur Nash ontwerp is. Hier word die koninklike koetse, onder meer die Goue Staatskoets, gehou. Dié koets is in 1762 vir die eerste keer deur George III gebruik vir die parlementsopening en word sedert George IV deur die monarg gebruik vir hoofsaaklik kronings. Dit is laas gebruik met Elizabeth II se goue jubileum. Die perde wat in seremoniële optogte gebruik word, word ook hier aangehou.

Die Wandelhal ("Mall") is ’n seremoniële promenade na die paleis wat deur sir Aston Webb ontwerp en in 1911 voltooi is as deel van ’n gedenkteken vir koningin Victoria. Dit loop van die Admiraliteitsboog, deur Sint James-park tot by die Victoria-monument. Dié roete word deur motorkades van besoekende staatshoofde gebruik, asook deur die koningsgesin op staatsgeleenthede soos die jaarlikse Vaandelparade ("Trooping the Colour").

Sowat 50 000 genooide gaste word elke jaar onthaal op tuinpartye, bankette en ander geleenthede. Tuinpartye, gewoonlik drie, word in die somer gehou, gewoonlik in Julie. Die paleis se voorhof word gebruik vir die aflossing van die wag, ’n groot seremonie en toeriste-attraksie (daagliks in die somer, al om die ander dag in die winter).

Die paleis behoort, nes Windsor-kasteel, aan die staat; dit is nie die monarg se persoonlike eiendom nie, anders as Sandringham House en Balmoral-kasteel. Baie van die inhoud van Buckingham-paleis, Windsor-kasteel, Kensington-paleis en Sint James-paleis is gesamentlik bekend as die Koninklike Versameling en behoort aan die monarg. Uitstallings daarvan kan in die Koningingalery ("Queen's Gallery") naby die Koninklike Stalle deur die publiek besigtig word. Dit is deurentyd oop en uitstallings word afgewissel. Die gebou staan op die terrein van die paleiskapel wat in die Tweede Wêrldoorlog deur ’n bom verwoes is. Die paleis se staatskamers is sedert 1993 in Augustus en September vir die publiek oop. Die geld wat daaruit gemaak word, is aanvanklik gebruik vir die herstel van Windsor-kasteel nadat ’n brand in 1992 baie van die kasteel se staatskamers verwoes het.

Buckingham-paleis is dus ’n simbool en die tuiste van die Britse monarg, ’n kunsgalery en ’n toeriste-attraksie. Agter die vergulde omheining en hek wat in 1911 voltooi is en Webb se beroemde fasade is nie net die weekdagtuiste van die koningin en prins Philip nie, maar ook die Londense tuiste van die Hertog van York en die Graaf en Gravin van Wessex. Dit bevat ook die kantore van die koninklike huishouding en is die werkplek van 450 mense.




</doc>
<doc id="37218" url="https://af.wikipedia.org/wiki?curid=37218" title="Andrea del Verocchio">
Andrea del Verocchio

Andrea del Verrocchio, gebore as Andrea di Michele di Francesco de' Cioni (± 1435 – 1488) was 'n Italiaanse beeldhouer, goudsmid en skilder wat aan die hof van Lorenzo de' Medici in Florence gewerk het. Sy studente het Leonardo da Vinci, Pietro Perugino, Domenico Ghirlandaio en Sandro Botticelli ingesluit, maar hy het ook kunstenaars soos Michelangelo beïnvloed.

Hy het in die klassieke styl van die Florentynse Vroeë Renaissance gewerk en word beskou as een van die invloedrykste kunstenaars in die oorgangstyd van Vroeë na Hoog Renaissance.


</doc>
<doc id="37219" url="https://af.wikipedia.org/wiki?curid=37219" title="Rooiduiker">
Rooiduiker

Die rooiduiker ("Cephalophus natalensis") is 'n klein wildsbokkie wat in bosryke streke in die ooste van Sentraal- tot Suider-Afrika aangetref word.

Soos die naam aandui, is rooiduikers rooibruin van kleur met 'n ligter onderlyf. Volwasse rooiduikers het 'n gemiddelde massa van 12 kg en 'n hoogte van 45 cm. Hulle het ook klein horinkies: die langste horinkies wat al aangeteken is, was 11 cm. Meer algemeen is horings tussen 7 en 10 cm.

Rooiduikers is omnivore en eet blare, bessies en ander vrugte asook termiete, miere en slakke.

Paring vind dwarsdeur die jaar plaas. Die ooi is vir 7 maande dragtig, waarna sy die lewe aan 'n enkele lammetjie skenk. Rooiduikers het 'n moontlike lewensduur van 9 jaar.




</doc>
<doc id="37230" url="https://af.wikipedia.org/wiki?curid=37230" title="Blouduiker">
Blouduiker

Die blouduiker of bloubokkie is een van die kleinste van die antiloopsoorte. Hulle word in beboste gebiede van Sentraal- tot Suider-Afrika aangetref.

'n Volwasse blouduiker het 'n gemiddelde hoogte van 35 cm. Hulle het twee klein horinkies op hulle koppe; die langste horings wat aangeteken is, is 10 cm. Blouduikers vreet hoofsaaklik vrugte, alhoewel hulle ook soms vars blare eet wat op die grond geval het.

'n Blouduiker is 'n skugter dier en sal in die ruigtes induik wanneer hy gesteur word.

Ná 'n draagtyd van sewe maande, gee die ooi tussen September en November geboorte aan 'n enkele lammetjie. Blouduikers het 'n moontlike lewensduur van 9 jaar.




</doc>
<doc id="37235" url="https://af.wikipedia.org/wiki?curid=37235" title="Gewone duiker">
Gewone duiker

Die duiker, dikwels ook die gewone duiker genoem, om dit van die ander duikers te onderskei, is 'n klein wildsbokkie wat in Afrika, suid van die Sahara aangetref word.
'n Volwasse duiker het 'n gemiddelde massa van 12 kg en 'n hoogte van ongeveer 50 cm. Duikers het twee horings op hulle koppe; die langste horings wat al aangeteken is, was 18 cm. Die kleur van 'n duiker wissel van gryserig tot roesgeel. Onder is hy gewoonlik wit, alhoewel hy ook grys of rooierig getint kan wees. Die voorkop is gewoonlik rooier en donkerder as die res van die liggaam en het 'n kenmerkende swart streep wat oor die neus loop.

Duikers eet hoofsaaklik blare van verskeie plante, vrugte en sade, wortels, bas, blomme, swamme, ruspes en soms selfs klein voëlkuikens.

Na 'n draagtyd van 4 maande, skenk die ooi geboorte aan 'n enkele lammetjie. Duikers het 'n moontlike lewensduur van 9 jaar.




</doc>
<doc id="37241" url="https://af.wikipedia.org/wiki?curid=37241" title="Ludovico Sforza">
Ludovico Sforza

Ludovico Sforza, die Hertog van Milaan, (27 Julie 1452 – 27 Mei 1508) en lid van die Sforza-dinastie van Milaan, was die tweede seun van Francesco I Sforza. Hy was bekend as 'n begunstiger van Leonardo da Vinci en ander kunstenaars. Volgens oorlewering is daar na hom as Ludovico il Moro ("Lodewyk die Moor") verwys, as gevolg van sy donkerder vel en pikswart hare.


</doc>
<doc id="37243" url="https://af.wikipedia.org/wiki?curid=37243" title="Prins Edward, Hertog van Kent en Strathearn">
Prins Edward, Hertog van Kent en Strathearn

Prins Edward, die Hertog van Kent en Strathearn (Edward Augustus; 2 November 1767 – 23 Januarie 1820) was ’n lid van die Britse koninklike familie, die vierde seun van koning George III en die pa van koningin Victoria. Hy het op 23 April 1799 die Hertog van Kent en Strathearn en die Graaf van Dublin geword – in dieselfde jaar dat hy hoofbevelvoerder in Noord-Amerika geword het.

Prins Edward is in Buckingham-paleis gebore. Sy pa was die heersende Britse koning, George III, die oudste seun van Frederick, die Prins van Wallis en Augusta van Sakse-Gotha. Edward se ma was koningin Charlotte (gebore hertogin Charlotte van Mecklenburg-Strelitz), die dogter van hertog Charles Louis Frederick van Mecklenburg-Strelitz, prins van Mirow. As seun van ’n Britse monarg was sy aanspreekvorm van geboorte af Sy Koninklike Hoogheid prins Edward. Hy was die vierde aanspraakmaker op die Britse troon ná sy drie ouer broers.

Die Hertog van Kent het verskeie minnaresse gehad, van wie die bekendste Adelaide Dubus was by wie hy twee buite-egtelike dogters, Adelaide Victoria Augusta Dubus en Julie de St Laurent, gehad het. Hy het egter ongetroud gebly tot in 1818, toe die troonopvolging onseker begin lyk het ná die dood van die enigste wettige kleinkind van George III, prinses Charlotte Augusta van Wallis. Die prins-regent en sy jonger broer, die Hertog van York, het geen wettige kinders gehad nie hoewel hulle getroud was. Die ongetroude seuns van koning George, die Hertog van Clarence (later koning William IV), die Hertog van Kent en die Hertog van Cambridge, het almal haastig getrou en ’n erfgenaam vir die troon verskaf.

Die Hertog van Kent het verloof geraak aan prinses Victoria van Sakse-Koburg-Saalfeld (17 Augustus 1786 – 16 Maart 1861), die dogter van hertog Franz Friedrich van Sakse-Koburg-Saalfeld. Hulle het op 29 Mei 1818 by Schloss Ehrenburg, Koburg, getrou en later, op 11 Julie 1818, weer by Kew-paleis, Richmond Park, Surrey. Hulle het een dogter gehad – prinses Alexandrina Victoria van Kent (24 Mei 1819 – 22 Januarie 1901).

Die Hertog van Kent is op 23 Januarie 1820 by Woodbrook Cottage, Sidmouth, Devon, dood ná ’n kort siekte wat waarskynlik deur ’n verkoue veroorsaak is. Dit was net ses dae voor sy pa, George III, en minder as ’n jaar ná die geboorte van sy dogter. Aangesien nie een van sy drie ouer broers oorlewende wettige kinders gehad het nie, het sy dogter koningin geword ná die dood van koning William IV in 1837.

Die Suid-Afrikaanse Prins Edward-eilande is na prins Edward genoem, asook die Kanadese provinsie Prins Edward-eiland, Prins Edward-distrik in Ontario, die dorp Point Edward in Ontario en die dorp Kentville in Nieu-Skotland.




</doc>
<doc id="37245" url="https://af.wikipedia.org/wiki?curid=37245" title="Edward, Prins van Wallis (dubbelsinnig)">
Edward, Prins van Wallis (dubbelsinnig)

Edward, Prins van Wallis kan verwys na:



</doc>
<doc id="37246" url="https://af.wikipedia.org/wiki?curid=37246" title="Prinses Victoria van Sakse-Koburg-Saalfeld">
Prinses Victoria van Sakse-Koburg-Saalfeld

Prinses Victoria van Sakse-Koburg-Saalfeld (Mary Louise Victoria; 17 Augustus 1786 – 16 Maart 1861; Duits: Marie Luise Viktoria) was die ma van koningin Victoria.

Prinses Victoria is op 17 Augustus 1786 gebore as die vierde dogter en sewende kind van Franz Frederick Anton, Hertog van Sakse-Koburg-Saalfeld en Auguste Reuss van Ebersdorf en Lobenstein.

Op 21 Desember 1803 het sy getrou met Charles, Prins van Leiningen (1763–1814), wie se eerste vrou, Henrietta Reuss van Ebersdorf, haar tante was. Hulle het twee kinders, Carl, 3de Prins van Leiningen en prinses Feodora van Leiningen, gehad.

Op 29 Mei 1818 het sy getrou met prins Edward, Hertog van Kent en Strathearn (1767–1820). Hulle het een kind, koningin Victoria, gehad.

Die hertogin is op 16 Maart 1861 dood. Koningin Victoria is swaar getref deur haar ma se dood. Dit was die begin van ’n rampspoedige jaar waarin haar man, Albert van Sakse-Koburg en Gotha, ook dood is.



</doc>
<doc id="37247" url="https://af.wikipedia.org/wiki?curid=37247" title="Keiser van Indië">
Keiser van Indië

Keiser/Keiserin van Indië (Engels: "Emperor of India") is gebruik as ’n titel deur die laaste keiser van die Mogolryk, Bahadur Shah II, en weer deur die koloniale monarge van die Britse Ryk tydens die Britse heerskappy in Indië.

Die term verwys ook soms na Indiese keisers soos Ashoka die Grote van die Maurya-dinastie en keiser Akbar die Grote van die Mogolryk. Hulle het egter nie die titel vir hulself toegeëien nie.

Britse monarge wat die titel Koning-keiser (Koningin-keiserin) van Indië gebruik het, is: Victoria, Edward VII, George V, Edward VIII en George VI.


</doc>
<doc id="37249" url="https://af.wikipedia.org/wiki?curid=37249" title="Huis van Hannover">
Huis van Hannover

Die Huis van Hannover is ’n Duitse koninklike dinastie wat oor die Hertogdom van Brunswyk-Lüneburg (Duits: Braunschweig-Lüneburg), die Koninkryk van Hannover en die Koninkryk van Groot-Brittanje en die Koninkryk van Ierland regeer het.

Dit het die Huis van Stuart in 1714 opgevolg as heersers van Groot-Brittanje en Ierland tot met die dood van koningin Victoria in 1901. Daar word soms na hulle verwys as die Huis van Brunswyk en Lüneburg, Hannover-lyn. Die Huis van Hannover is ’n jonger tak van die Huis van Welf, wat weer die senior tak van die Huis van Este is. Al drie is vertakkings van die antieke Saksiese Huis van Wettin.





</doc>
<doc id="37250" url="https://af.wikipedia.org/wiki?curid=37250" title="Victoria van Sakse-Koburg en Gotha">
Victoria van Sakse-Koburg en Gotha

Prinses Victoria (Victoria Adelaide Mary Louisa; 21 November 1840 – 5 Augustus 1901) was die oudste kind van koningin Victoria van die Verenigde Koninkryk en prins Albert van Sakse-Koburg en Gotha. Sy het die Duitse keiserin en koningin van Pruise geword deur haar huwelik met die Duitse keiser Frederik III. Ná haar man se dood het sy algemeen bekend geword as keiserin Frederik (of in Duits: "Kaiserin Friedrich").




</doc>
<doc id="37251" url="https://af.wikipedia.org/wiki?curid=37251" title="Prinses Alice van die Verenigde Koninkryk">
Prinses Alice van die Verenigde Koninkryk

Prinses Alice (Alice Maud Mary; 25 April 1843 – 14 Desember 1878) was die derde kind en tweede dogter van koningin Victoria van die Verenigde Koninkryk. As vrou van Ludwich IV, Groothertog van Hesse, was sy die Groothertogin van Hesse.

Prinses Alice was die oumagrootjie van prins Philip, Hertog van Edinburg, die eggenoot van koningin Elizabeth II van die Verenigde Koninkryk. Sy was ook die ma van Aleksandra, die keiserin van Rusland, vrou van tsaar Nikolaas II van Rusland.


</doc>
<doc id="37252" url="https://af.wikipedia.org/wiki?curid=37252" title="Albert, prinsgemaal">
Albert, prinsgemaal

Prins Albert van Sakse-Koburg en Gotha (Francis Albert Augustus Charles Emmanuel' 26 Augustus 1819 – 14 Desember 1861), later SKH die Prinsgemaal, was die eggenoot van koningin Victoria van die Verenigde Koninkryk. Talle geboue en plekke is na hom genoem, onder ander die Albert Memorial, die Albert Hall en die Victoria & Albert Museum in Londen.

Hy was 'n Duitse boorling wat in die Saksiese hertogdom van Sakse-Koburg-Saalfeld gebore is. Sy familie het bande met baie van Europa se koningshuise gehad. Op 20-jarige ouderdom trou hy met sy niggie, koningin Victoria van die Verenigde Koninkryk, by wie hy nege kinders gehad het.

Hy het in kuns, musiek, wetenskap en die nywerheid belanggestel. In 1851 reël hy die Groot Tentoonstelling in Londen. Dit was 'n groot sukses en het sy gewildheid in Engeland aangehelp.

Die prinsgemaal is op 14 Desember 1861 aan ingewandskoors dood weens die swak sanitêre toestand in Windsor-kasteel. Sy dood het Victoria baie swaar getref nadat haar ma vroeër in die jaar dood is. Sy het ’n routydperk betree en vir die res van haar lewe swart gedra. Sy het min in die openbaar verskyn en die volgende paar jaar min in Londen gekom. Haar afsondering het haar die bynaam "Weduwee van Windsor" besorg. Sy het haar seun Edward, die Prins van Wallis, vir sy pa se dood blameer – Albert het in November gehoor van Edward se swak gedrag en het na Cambridge gereis om sy seun te konfronteer.

Ná koningin Victoria se dood in 1901 het Edward haar opgevolg as die eerste koning van die Huis van Sakse-Koburg en Gotha, genoem na die huis waartoe prins Albert behoort het.

Victoria en Albert het 42 kleinkinders gehad en hulle huidige afstammelinge tel etlike honderde. Die Europese monarge en voormalige monarge wat van hulle afstam, is: Elizabeth II van die Verenigde Koninkryk (asook haar man), Harald V van Noorweë, Carl XVI Gustaf van Swede, Margrethe II van Denemarke, Juan Carlos I van Spanje (asook sy vrou), en die afgesette konings Konstantyn II van Griekeland (asook sy vrou) en Michael van Roemenië. Die aanspraakmakers op die troon van Serwië, Rusland, Pruise en Duitsland, Sakse-Koburg en Gotha, Hannover, Hesse, Baden en Frankryk is ook afstammelinge.



</doc>
<doc id="37253" url="https://af.wikipedia.org/wiki?curid=37253" title="Mona Lisa">
Mona Lisa

Die Mona Lisa is 'n wêreldberoemde olieverfskildery, geskilder deur Leonardo da Vinci. Die gebruikte tegniek is olieverf op paneel (populierhout) en die afmetings is 77 × 53 cm. Leonardo het die skildery tussen 1503 en 1507 geskilder.

Die skildery het veral beroemd geword vanweë die Mona Lisa se glimlag, wat dikwels as "geheimsinnig" beskryf word en besonders werklik voorkom. Wanneer die portret met ander eietydse portrette van die 16de eeu vergelyk word, is dit duidelik dat Leonardo sy eie tyd vooruit was, veral deur die gebruik van sy sfumato-tegniek. Dit is ook opvallend dat die horison aan die linkerkant laer lê dan aan die regterkant, waarskynlik om die houding van die model te benadruk.

Kunsliefhebbers het hulself al jare lank afgevra wie die model van die portret was: sommige het geglo dat dit Leonardo se moeder of sy geheime minnares was. Ander het weer geglo dat dit moontlik 'n "vroulike selfportret" van die groot meester is. In Januarie 2008 het navorsers aan die Universiteit van Heidelberg (in Duitsland) bekend gemaak dat hulle bewyse gevind het dat die model ene Lisa del Giocondo was. Sy was die vrou van 'n welaf Florentynse satynhandelaar, Francesco del Giocondo. Hulle het Leonardo opdrag vir die portret gegee om hulle nuwe huis en die geboorte van hulle tweede seun te vier.

'n Aantekening in die kantlyn van 'n ou boek wat in 2006 deur dr. Armin Slechter gevind is, verwys na Lisa del Giocondo as die model van die portret. Die boek was die destydse eiendom van Agostino Vespucci, 'n kennis van Leonardo wat vir die stadsbestuur in Florence gewerk het.

Die opdraggewer het die skildery waarskynlik nooit in ontvangs geneem nie. Die rede is egter nie duidelik nie. Wat wel bekend is, is dat Leonardo die skildery saam met hom geneem het toe hy aan die hof van die Franse koning Frans I gaan werk het. 

Op die langeduur het die skildery talle tuistes gehad. In die 16de eeu het dit in die Kasteel van Fontainebleau gehang. Dit het ook later 'n plekkie in die slaapkamer van Napoleon Bonaparte gehad, waarna dit 'n aantal dekades op 'n stowwerige solder gelê het. Sedert die 18de eeu word dit in die Franse nasionale museum, die Louvre, in Parys gehuisves. 

In 1911 het die skilderye die hoofnuus gehaal toe dit helder oordag uit die Louvre gesteel is. Dit is twee jaar later in Italië gevind: 'n Italiaanse patriot het vas geglo dat die portret in sy land van oorsprong behoort. Dit is egter weer terug na die Louvre geneem, waar dit tot vandag agter beskermde glas hang.
In 2004 het die medewerkers hulle kommer uitgespreek aangaande die bewaringstand van die skildery: die populierhout waaruit die paneel bestaan is besig om krom te trek. Om die oorsaak daarvan uit te vind is reeds in April 2004 begin met 'n wetenskaplike en tegniese studie van die skildery.



</doc>
<doc id="37256" url="https://af.wikipedia.org/wiki?curid=37256" title="Alfred, Hertog van Sakse-Koburg en Gotha">
Alfred, Hertog van Sakse-Koburg en Gotha

Alfred, die Hertog van Sakse-Koburg en Gotha (Alfred Ernest Albert; 6 Augustus 1844 – 30 Julie 1900) was die tweede seun en vierde kind van koningin Victoria van die Verenigde Koninkryk en Albert van Sakse-Koburg en Gotha. Hy het op 24 Mei 1866 die titels Hertog van Edinburg, Graaf van Kent en Graaf van Ulster gekry. Op 23 August 1893 het hy sy oom Ernst as die heersende Hertog van Sakse-Koburg en Gotha in die Duitse Ryk opgevolg.

Op 23 Januarie 1874 het die Hertog van Edinburg in die Winterpaleis, Sint Petersburg, getrou met groothertogin Maria Aleksandrowna van Rusland, die tweede (en enigste oorlewende) dogter van tsaar Aleksander II van Rusland en sy vrou, Marie van Hesse en by Ryn. Om dit te vier, het ’n klein Engelse bakkery die nou internasionaal gewilde Mariebeskuitjie gemaak, met die hertogin se naam bo-op gegraveer.

Die hertog se enigste seun, erfprins Alfred, het in ’n skandaal betrokke geraak oor sy minnares en homself in Januarie 1899 geskiet, te midde van sy ouers se viering van hul 25ste huweliksherdenking. Hy het dit oorleef, maar sy verleë ouers het hom na Meran gestuur om te herstel. Hy is twee weke later, op 6 Februarie, hier dood. Die hertog self is op 30 Julie 1900 aan keelkanker dood by Schloss Rosenau, sy somerwoning buite Koburg. Hy is opgevolg as die Hertog van Sakse-Koburg en Gotha deur sy broerskind, prins Charles Edward, Hertog van Albany.




</doc>
<doc id="37258" url="https://af.wikipedia.org/wiki?curid=37258" title="Geronde geslote agterklinker">
Geronde geslote agterklinker

Die geronde geslote agterklinker is 'n soort klinkerklank wat in sommige tale gebruik word. Die simbool in die Internasionale Fonetiese Alfabet wat dit voorstel is , en die ekwivalente X-SAMPA-simbool is u. 

In meeste tale is die klinker eksolabiaal (met lippe wat op 'n plooi getrek is). Daar is egter 'n paar gevalle waar dit endolabiaal (saamgepers) is.


</doc>
<doc id="37260" url="https://af.wikipedia.org/wiki?curid=37260" title="Michelangelo">
Michelangelo

Michelangelo di Lodovico Buonarroti Simoni (6 Maart 1475 – 18 Februarie 1564), beter bekend as slegs Michelangelo, was 'n Italiaanse skilder, beeldhouer, argitek, digter en ingenieur wat tydens die Renaissance aktief was. Michelangelo het homself hoofsaaklik met kunssinnige vakgebiede gebesig, maar nou en dan ook ander vakgebiede betree. Sy vaardigheid was sodanig, dat hy dikwels beskou word as meedinger vir die titel argetipiese Renaissance-man, saam met Leonardo da Vinci.

Tydens sy lang lewe het Michelangelo reuse bydraes tot sy gekose vakgebiede gelewer: indien mens die inhoud van sy korrespondensie, sketse en ander nie-kunssinnige werke wat steeds bestaan in ag neem, is hy die beste gedokumenteerde kunstenaar van die 16de eeu. 

Twee van sy bekendste beeldhouwerke, die "Pietà" en "Dawid", is voor sy dertigste verjaardag geskep. Michelangelo het nie 'n hoë dunk van skilderkuns gehad nie, maar tog twee van die invloedrykste fresko's in die geskiedenis van Westerse kuns geskep: tonele uit Genesis op die plafon en "Die Wederkoms" op die altaarmuur van die Sistynse Kapel in Rome. 

Het het later in sy lewe die koepel van die Basilika van Sint Peter ontwerp (ook in Rome) en 'n omwenteling in die klassieke argitektuur teweeg gebring deur sy gebruik van pilasters wat twee verdiepings gestrek het.

Michelangelo was uiters bekend in sy eie tyd: hy is die eerste Westerse kunstenaar wie se biografie reeds tydens sy leeftyd gepubliseer is. Inderdaad, twee biografieë is tydens sy leeftyd gepubliseer: een deur Giorgio Vasari, wat voorgestel het dat Michelangelo die toppunt van kunssinnige prestasie sedert die begin van die Renaissance was. Vasari se siening sou vir die volgende eeue in kunsgeskiedenis voortleef. In sy leeftyd is daar ook na Michelangelo verwys as "Il Divino" ("die goddelike/hemelse een").

Michelangelo word nie net as een van die belangrikste meesters van die Italiaanse Renaissance beskou nie, maar as een van die grootste kunstenaars van alle tye. Hy het om die beurt in Florence en Rome gewerk. 

Van sy bekendste werke is die fresko teen die plafon van die Sixtynse kapel in Rome en die Dawid-beeld in Florence. Hy het ook talle gedigte geskryf. Michelangelo Buonarroti (hy het sy naam self as Michelagniolo geskryf) is op 6 Maart 1475 in Caprese, ŉ klein dorpie naby Arezzo in Toskane, gebore. Sy vader, Lodovico di Lionardi Buonarroti Simoni, was in daardie stadium die burgemeester van Caprese. 

Michelangelo se moeder, Francesca, is in 1481 oorlede en kort daarna het hy saam met sy vader en sy 4 broers na Florence verhuis, waar hy op 13-jarige ouderdom as vakleerling by die skilder Domenico Ghirlandaio (ca. 1449-1494) ingeskryf is. Michelangelo het egter ŉ voorkeur vir beeldhouwerk getoon en het 'n jaar later 'n leerling van die beeldhouer Bertoldo di Giovanni (ca. 1420-1491) geword. 

Bertoldo, ŉ ou leerling van die Florentynse beeldhouer Donatello, was in diens van Lorenzo de Medici, die heerser van Florence, en het onder meer klassieke beelde vir die De Medicituin langs die klooster van San Marco gemaak. In Bertoldo se opelugskool in die San Marco-tuin het Michelangelo kennis gemaak met die kuns van die klassieke Oudheid, wat vir sy werk van fundamentele belang sou word. Hy is veral geïnspireer deur die gespierde, emosionele beeldhouwerke van die Hellenisme, asook die werk van Giotto Masaccio en Donatello. 

In die Medici-huis, waar hy later op aandrang van Lorenzo ingewoon het, het hy ook kennis gemaak met ander kunstenaars, onder wie die digter Poliziano, wie se idees 'n groot invloed op sy eie, latere poësie gehad het. Uit hierdie tydperk dateer 'n reliëf in marmer, Madonna by die trap ("Madonna della scala"), wat die oudste bekende werk van Michelangelo is. 'n Ander marmer-reliëf, "Slag van die Sentoere", is ook gemaak terwyl hy die tuinskool bygewoon het. Albei werke is vandag in die Casa Buonarroti in Florence te sien. 

Lorenzo de Medici is in 1492 oorlede en onder sy seun en opvolger, Piero, het die politieke mag van die Medici's begin kwyn. Hoewel Piero hom goedgesind was, het Michelangelo na sy vader se huis teruggekeer. As beloning vir ŉ kruisbeeld van hout wat hy vir die kapel van 'n klooster gemaak het, het Michelangelo toestemming ontvang om saam met dokters en ander kunstenaars die lyke in die kloosterhospitaal te dissekteer en te bestudeer om kennis van die menslike anatomie op te doen. Hierdie kennis het hom goed te pas gekom in sy latere beeldhou- en skilderwerk. 

Toe die Medici 's in 1494 deur Savonarola uit Florence verdryf is, het Michelangelo vir sy eie lewe gevrees en na Bologna gevlug, waar hy met die werk van die beeldhouer Jacopo della Quercia (ca. 1374- 1438) kennis gemaak en 3 beeldjies voltooi het vir die altaar van St. Dominikus. 'n Jaar later het hy na Florence teruggekeer, maar die voortgesette politieke onstabiliteit en die moontlikheid van ŉ Franse inval het hom in 1496 laat besluit om 'n heenkome in Rome te vind. 

Om geld vir sy reis te verdien, het Michelangelo 'n beeld van ŉ slapende Cupido gemaak, dit in sy tuin begrawe om dit 'n verweerde voorkoms te gee en dit toe as ŉ antieke beeld aan kardinaal Riario in Rome verkoop. Toe die kardinaal later onraad merk, het Michelangelo die geld aan hom terugbetaal, maar so 'n gunstige indruk gemaak dat die kardinaal aan hom gratis huisvesting gebied het. Sy eerste opdrag het hy eers ŉ jaar later van die bankier Jacopo Galli ontvang, vir wie hy 'n marmerbeeld van 'n drankbenewelde Bacchus gemaak het (Bargello, Florence). 

In 1498/99 het hy in opdrag van die kardinaal van St. Denis die wêreldberoemde "Pietà" (Maria wat treur oor die gestorwe Jesus) gemaak. Dit is vandag in die St. Pieterskerk in Rome te sien en is die enigste van Michelangelo se beelde waarop sy naam verskyn. In 1501 was Michelangelo weer in Florence, waar hy in opdrag van die Kommune van die stad 'n reusemarmerbeeld van die jong Dawid gemaak het. Die beeld is in 1504 voltooi en voor die ingang van die Palazzo Vecchio opgerig. 

Vandag word dit in die Accademia in. Florence bewaar en 'n kopie staan op die oorspronklike plek voor die Vecchio. Die beeld skep tegelyk die indruk van kalmte en gespannendheid, 'n "aksie-in-rus" wat tiperend vir Michelangelo se werk was. Vir hom was beeldhouwerk die losmaak of bevryding van die figuur wat reeds in die marmerblok aanwesig was. In 1504 het hy, weereens in opdrag van die Kommune, 'n fresko in die Palazzo Vecchio gemaak met die "Slag van Cascina" (tussen Florence en Pisa, 1364) as onderwerp. 

Die fresko moes as teenstuk dien vir Leonardo da Vinci se "Slag van Anghiari". Michelangelo se fresko is later vernietig, maar was 'n voorloper van sy latere skilderye teen die plafon van die Sixtynse kapel, waarin sy voorliefde vir die buitengewoon gespierde, manlike naakfiguur duidelik na vore gekom het. Sy enigste losstaande skildery wat bewaar gebly het, die "Heilige Familie" (Uffizi, Florence), dateer waarskynlik ook uit hierdie peri ode. In 1505 is Michelangelo deur pous Julius II na Rome ontbied en het hy opdrag ontvang om 'n grafmonument vir die pous in die St. Pietro in Vincoli (Rome) te ontwerp. 

Onenigheid tussen hom en die pous het daartoe gelei dat hy in 1506 na Florence teruggekeer het, maar 'n paar maande later het hy hom voor die pous verootmoedig en voortgegaan met die werk aan die grafmonument. Die middelpunt van die monument sou gevorm word deur die beroemde "Moses-figuur" (1513- 1515), waarvan die 2 horings op die kop uit 'n verkeerde vertaling van die Bybel gespruit het. "Die Slawe" (1513- 1516). wat in die Louvre in Parys bewaar word, was oorspronklik ook vir pous Julius II se grafmonument bedoel, maar vanweë voortdurende rusies tussen Michelangelo en die pous is die monument nooit volgens die oorspronklike plan voltooi nie. Dit is eers dekades na die dood van die pous volgens 'n vereenvoudigde ontwerp voltooi. 

Een van die redes vir die onmin tussen die pous en Michelangelo was dat die pous hom gedwing het om fresko's aan die gewelf van die Sixtynse kapel in Rome aan te bring. Michelangelo was ontevrede oor die opdrag omdat hy hom self as ŉ beeldhouer en nie as 'n skilder beskou het nie, maar in 1508 het hy met die taak begin. As onderwerp het hy taferele uit die boek Genesis gekies, omring deur profete, sibilles (vroulike profete uit die Griekse mitologie) en naakte jongelinge. 

Die enorme werk is eers in 1512 voltooi en die ongemaklike posisies wat Michelangelo moes inneem om die plafon te beskilder, het sy gesondheid erg geknou. Hy het geweier om van helpers gebruik te maak en het die werk alleen voltooi. 'n Paar maande nadat die werk aan die Sixtynse plafon voltooi is, is die pous oorlede en Michelangelo moes voortgaan met die werk aan die graftombe. Die nuwe pous, Leo X, was 'n lid van die huis van De Medici en het Michelangelo se werk in 1516 onderbreek en hom na Florence gestuur om aan die grafkapel van De Medici in die Nuwe Sakristie van die kerk van St. Lorenzo te werk. 

Michelangelo was ook die argitek van die kapel. Die bekendste beelde daarin is die rustende figure van "Dag, Nag, Môre en Aand". In 1524 het hy in opdrag van pous Clemens VII die Biblioteca Mediceo Laurenziana in Florence ontwerp. Dit is die biblioteek waarin die groot versameling boeke en manuskripte van die Medici's bewaar word. Die gebou grens aan die St. Lorenzo en is 'n duidelike afwyking van die klassieke reëls van Michelangelo se tyd: die suite is byvoorbeeld in die mure ingebou. 

Die Laurenziana en die Medici-grafkapel was Michelangelo se laaste werke in Florence en is albei in 1534 voltooi. Die werk het egter nie sonder onderbreking voortgegaan nie: in 1529 het Michelangelo die republikeinse regering van Florence gehelp om die stad teen 'n aanval van die Medici's te verdedig. Toe die Medici's die stad in 1530 herower, het Michelangelo na Venesië gevlug, waar hy volgens oorlewering die beroemde Rialtobrug ontwerp het. Hoewel hy die goedgesindheid van die Medici's verloor het, is hy toegelaat om na Florence terug te keer en die werk te voltooi. 

In 1534 het hy die stad egter permanent verlaat en hom in Rome gevestig. Pous Paulus III het Michelangelo aangestel as die amptelike beeldhouer, skilder en argitek van die Vatikaan en hom opdrag gegee am die altaarmuur van die Sixtynse kapel met fresko's te versier. Die muurskildering van sowat 12X 13 m is 'n uitbeelding van die "Laaste Oordeel" en het 6 jaar geneem om te

voltooi. Die tientalle naakfigure wat daarin voorkom, het soveel opspraak verwek dat een van Michelangelo se leerlinge, Daniele da Volterra (1509-1566), later opdrag ontvang het am sommige van die figure met klere en doeke te beskilder. Tussen 1537 en 1539 het Michelangelo die Campidoglio (die plein op die heuwel van die Kapitool) tot 'n monumentale plein herskep. 

Hiervoor het hy onder meer die Conservatore-paleis (omstreeks 1545) ontwerp. Die "kolossale orde" van die paleis is sedertdien 'n vaste element in die monumentale boukuns. Sedert 1546 het Michelangelo sy aandag aan die voltooiing van die St. Pieterskerk in Rome gewy. Die koepel is volgens sy ontwerp (maar ietwat steiler as wat hy dit bedoel het) deur Giacomo della Porta (ca. 1537-1602) en Carlo Maderna (1556-1629) gebou. In sy laaste lewensjare het Michelangelo in sy beeldhouwerk na nuwe vorme gesoek. 

In die Piela Rondanini (1555-1564, Castello Sforzesco, Milaan) het hy die reëls van die anatomie veronagsaam om beter uiting te kan gee aan die emosionele inhoud van die werk. Michelangelo is op 18 Februarie 1564 in Rome oorlede. Hy is in die St. Croce in Florence begrawe, waar 3 standbeelde by sy graf opgerig is. Die beelde is verteenwoordigend van onderskeidelik die beeldhoukuns, die skilderkuns en die digkuns, al drie gebiede waarop hy uitgeblink het. 

Die roem wat Michelangelo verwerf het, was een van die vernaamste redes vir die maatskaplike aansien wat die beeldende kuns verwerf het. Vanweë sy groot meesterskap word hy "it divino Michelangelo" (die goddelike Michelangelo) genoem en sy vermoë om emosionele uiting te gee, word met die term "terribilità" aangedui. Hoewel hy homself in die eerste plek as 'n beeldhouer beskou het, was sy grootste invloed op die gebied van die skilderkuns. 

Sy werk was, saam met die latere werk van Rafael, die belangrikste uitgangspunt vir die Maniëriste. Michelangelo het ook talle verse, satires, grafskrifte en liefdesgedigte geskryf, wat almal deur sy eie persoonlike ervarings geïnspireer is. Baie is deur hom vernietig, maar sommige is in 1623 gepubliseer. Sy briewe, wat baie biografiese inligting bevat, is in 1875 vir die eerste keer gepubliseer. Tydens werksaamhede aan die Sf. Lorenzo in 1976 is 'n groot aantal van sy argitektuurontwerpe van omstreeks 1530 ontdek.

As jong seun was hy 'n vakleerling by die skilder Ghirlandaio in Florence. So talentvol was die seun dat Lorenzo de Medici, lid van die invloedryke Medici-familie, die heersers van Florence, hom onder sy vleuels geneem en Michelangelo sy beskermling geword het. 

Michelangelo was reeds 72 jaar oud terwyl hy as argitek van die Sint Pieterskerk aangestel is, in die plek van Bramante, wat kort tevore oorlede is. Soos al sy ander opdragte het hy die nuwe taak met geesdrif aangepak. Die voltooiing daarvan het hy egter nie aanskou nie, want hy is in 1564 oorlede. 

Dit was sy wens om in Florence begrawe te word. Die groot kunstenaar het egter in Rome gesterf. Een van sy neefs, bevrees dat die inwoners van Rome sou verhinder dat sy stoflike oorskot na Florence gebring word, het dit in die nag uit die lykshuis gehaal, toegedraai in klere en op 'n perdekar na Florence gebring. Daar is Michelangelo in die kerk van Santa Croce te ruste gelê.



</doc>
<doc id="37261" url="https://af.wikipedia.org/wiki?curid=37261" title="Vitruviaanse Man">
Vitruviaanse Man

Die Vitruviaanse Man is 'n wêreldbekende tekening deur Leonardo da Vinci. Dit is in ongeveer 1487 geskep en word vergesel deur aantekeninge gebaseer op die werk van die antieke Romeinse argitek en ingenieur Vitruvius. Dit is 'n inktekening op papier en toon 'n naak man in twee posisies oormekaar met sy arms en bene uitmekaar, binne-in 'n sirkel en vierkant. Die tekening word tans in die Gallerie dell'Accademia in Venesië gehuisves en word net nou en dan tentoongestel.

Die tekening is gebaseer op die verband tussen die ideale menslike proporsies met meetkunde, soos beskryf deur Vitruvis in Boek III van sy verhandeling "De Atchitectura". Volgens Vitruvius is die menslike figuur die hoofbron van proporsie tussen die Klassieke ordes van argitektuur.


</doc>
<doc id="37264" url="https://af.wikipedia.org/wiki?curid=37264" title="Theatre of Tragedy">
Theatre of Tragedy

Theatre of Tragedy is 'n Noorse musiekgroep wat in 1992 in Stavanger tot stand gekom het. Hulle is mees bekend vir hul eerste materiaal, waarvan die styl nie net sterk op die gotiese metal-genre gebaseer is nie, maar dit ook beïnvloed het. 'n Kenmerkende eienskap van die musiekgroep is die gebruik van twee sterk kontrasterende stemme: 'n basmanstem wat van doodsknorre gebruik maak, en 'n sopraanvrouestem. Hierdie styl van hulle word algemeen as "Beauty and the Beast-stemme" beskryf. Op hul eerste drie albums is die lirieke geskryf op 'n taal wat grotendeels gebaseer is op Vroeë moderne Engels. Sedert die album "Musique" het Theatre of Tragedy hul styl egter drasties gewysig deur dit meer op die industriële rock te skoei en die Vroeë Moderne Engels en doodsknorre as elemente in hul kuns te laat vaar.




</doc>
<doc id="37268" url="https://af.wikipedia.org/wiki?curid=37268" title="Die Laaste Avondmaal (Leonardo)">
Die Laaste Avondmaal (Leonardo)

Die Laaste Avondmaal is 'n 15de eeuse muurskildery in Milaan, deur Leonardo da Vinci vir sy begunstiger, hertog Ludovico Sforza en die hertogin Beatrice d'Este. Dit stel die toneel van Die Laaste Avondmaal voor, uit die finale dae van Jesus, terwyl hy vertel dat een van sy twaalf dissipels hom sal verraai (Johannes 13:21).

Die skildery het 'n afmeting van 460 × 880 sentimeter en dek die agterste muur van die eetsaal in Santa Maria delle Grazie, 'n beroemde kerk en klooster in Milaan, Italië. Die skildery se tema was in die tyd 'n algemene tema in eetsale, alhoewel Leonardo se interpretasie meer diepte en werklikheid bied as meeste ander voorbeelde. Die muur aan die oorkant van die skildery bevat 'n muurskildery van die Kruisiging, deur Giovanni Donato da Montorfano. Leonardo het in 1495 aan "Die Laaste Avondmaal" begin werk en dit in 1498 voltooi: hy het egter nie die hele drie jaar aan die skildery gewerk nie.

Die "Laaste Avondmaal" beeld spesifiek die reaksies van die dissipels uit, na Jesus hulle vertel dat een van hulle hom sal verraai. Al twaalf apostels het verskillende reaksies op die aankondiging en verkeer in diverse stadiums van woede tot skok. Van links na regs:


Die gebruikte name is algemeen erken deur kunsgeskiedkundiges. In die 18 eeu is 'n manuskrip ontdek waarin al die name van die figure in die skildery genoem word. Voor die ontdekking van hierdie manuskrip was slegs Judas, Petrus, Johannes en Jesus geïdentifiseer.

Die skildery bevat verskeie verwysings na die getal 3, wat moontlik die God Drie-eenheid simboliseer. Die apostels sit almal in groepe van drie, daar is drie vensters agter Jesus en Jesus se figuur stel 'n driehoek voor. Daar was moontlik ook ander soortgelyke verwysings wat verlore gegaan het met die skildery se agteruitgang.

Daar is twee vroeë kopieë van "Die Laaste Avondmaal" bekend, waarskynlik die werk van Leonardo se assistent. Die kopieë is byna dieselfde grootte as die oorspronklike en het beter behou gebly as Leonardo se weergawe.

Die skildery het reeds teen 1517 begin skilfer. Teen 1556, minder as sestig jaar na die voltooiing daarvan, het Giorgio Vasari dit as "geruïneer" beskryf en geskryf dat dit so versleg het dat mens nie die figure kon herken nie. In 1652 was die skildery nie meer herkenbaar nie en is 'n deur in die muur oopgebreek en later weer met bakstene opgevul. Dit kan steeds gesien word as die boogstruktuur naby die onderkant van die skildery. Aan die hand van vroeë kopieë word daar vermoed dat Jesus se voete oorspronklik in 'n posisie was wat Jesus se komende kruisiging gesimboliseer het. In 1768 is 'n gordyn voor die skildery gehang om dit te beskerm. Dit het egter vog op die oppervlak vasgevang en die geskilferde verf afgeskraap wanneer dit oop en toe getrek is.

'n Eerste restourasiepoging is in 1726 aangewend deur Michelangelo Belloti: hy het die vermiste dele met olieverf ingevul en daarna die hele skildery vernis. Sy herstelwerk het nie lank gehou nie en in 1770 het Guiseppe Mazza ook die skildery probeer restoureer. Mazza het al Belloti se werk verwyder en die skildery grotendeels oorgeverf: hy het alles behalwe drie gesigte oorgeverf toe hy deur 'n verontwaardigde publiek stopgesit is. Die eetsaal is in 1796 deur Franse troepe as 'n wapenmagasyn gebruik: hulle het die skildery met klippe bestook en lere gebruik om na bo te klim en die apostels se oë uit te krap. Die eetsaal is later ook as 'n gevangenis gebruik, maar daar is geen rekords wat aandui of die gevangenes die skildery skade berokken het nie. In 1821 is Stefano Barezzi opdrag gegee om die skildery te verwyder en na 'n veiliger plek te verplaas. Barezzi was 'n deskundige wat reeds daarin geslaag het om talle ander fresko's geheel en al van mure te verwyder. Hy het die middel gedeelte ernstig beskadig voor hy agtergekom het dat Leonardo se skildery in werklikheid nie 'n fresko is nie. Barezzi het daarna probeer om die beskadigde dele weereens aan te bring met behulp van gom. Van 1901 tot 1908 het Luigi Cavenaghi eers 'n versigtige studie van die skildery se struktuur gemaak en daarna probeer skoonmaak. In 1924 het Oreste Silvestri die skildery verder skoongemaak en sommige dele met pleisterkalk gestabiliseer.

Tydens die Tweede Wêreldoorlog is die eetsaal op 15 Augustus 1943 deur 'n bom getref: beskermende sandsakke het gekeer dat die skildery deur bomskerwe getref is, maar die resulterende vibrasies het dit moontlik verder beskadig. Van 1951 tot 1954 het Mauro Pelliccioli nog 'n keer probeer om die skildery skoon te maak en te stabiliseer.
In die 1970's was die skildery nouliks herkenbaar as Leonardo se meesterstuk van soveel eeue gelede. Vanaf 1978 tot 1999 is 'n grootskaalse restourasieprojek begin, onder leiding van Pinin Brambilla Barcilon. Die projek se doel was om die skildery permanent te stabiliseer en die skade wat deur vuiligheid, besoedeling en die onbedagte restourasiepogings van die 18de en 19de eeu berokken is te beredder. Dit het sedertdien geblyk dat dit onprakties sou wees om die skildery na 'n meer beheerde omgewing te beweeg; die eetsaal is na 'n geslote, klimaatbeheerde omgewing omgesit, wat beteken het dat die vensters toegemessel moes word. Daarna is 'n gedetailleerde studie begin om die skildery se oorspronklike vorm vas te stel, met behulp van wetenskaplike toetse en oorspronklike voorbereidende sketse wat in die Koninklike Biblioteek in Windsor-kasteel bewaar word. Daar is besluit dat sommige dele bloot nie gerestoureer kan word nie. Hierdie dele is opnuut met waterverf geverf, maar in gedempte kleure sodat dit duidelik is dat dit nie deel van die oorspronklike kunswerk is nie, maar steeds nie die aandag aftrek nie.

Die projek het 21 jaar geneem en op 28 Mei 1999 is die skildery weer tentoongestel, alhoewel besoekers vooruit moet boek en slegs 15 minute mag bly. Die onthulling het omstredenheid meegebring, siende dat die kleure, toon en sommige gesigte dramaties verander is. James Beck, professor van kunsgeskiedenis by die Universiteit van Colombië en stigter van "ArtWatch International" is veral 'n uitgesproke kritiek van die restourasie.

'n Algemene gerug rakende die skildery is dat dieselfde model vir beide Jesus en Judas Iskariot gebruik is. Volgens die verhaal het Leonardo 'n onskuldige, negentienjarige bakker as model vir Jesus gebruik. Leonardo sou dieselfde man jare later weer as 'n geharde krimineel ontmoet en as model vir Judas gebruik, sonder om te besef dat dit dieselfde man is. Daar is egter geen bewyse vir hierdie verhaal nie en dit oorskat ook die tyd wat die Leonardo geneem het om die skildery te voltooi.

Sommige skrywers identifiseer die persoon aan Jesus se regterkant nie met Johannes nie (alhoewel dit die destydse tradisie vir sulke skilderye was en deur kunsgeskiedkundiges bevestig is), maar met Maria Magdalena. Hierdie teorie is ook die onderwerp vir die boek "The Templar Revelation" en speel 'n kernrol in Dan Brown se sensasionele roman, "The Da Vinci Code" (2003).

Kritici van hierdie teorie wys daarop dat:

Daar is ook 'n aantal ander spekulasies rakende die kunswerk.



</doc>
<doc id="37270" url="https://af.wikipedia.org/wiki?curid=37270" title="Kurnell">
Kurnell

Kurnell is 'n woonbuurt in die suide van Sydney, Australië. Kurnell is sowat 22 kilometers suid van Sydney se sakekern geleë in die plaaslike regeringsgebied van die Sutherland Shire.

Die Kurnell-skiereiland is die suidelike landmassa van Botanybaai. Cronulla en Woolooware is aangrensende woonbuurte.

Die oostekant van die skiereiland is deel van Botany Bay Nasionale Park en bevat kenmerkende sandsteen rotshange langs die kus. Silver Beach is 'n strandgebied in die woonbuurt met 'n mooi uitsig oor die Sydney sentrale sakegebied oor Botany Bay. Aan die westekant van die woonbuurt is Towra Point Natuurreservaat.

Daar bestaan twee teorieë oor die oorsprong van die naam Kurnell. Dit is of afkomstig van die Australiese inboorlinge of dit is moontlik 'n verbuiging van 'n vroeë setlaar genaamd John Connel se naam.

Die oorspronklike inwoners van die skiereiland was 'n Australiese inboorlingstam wat bekend gestaan het as die Gweagal. Kurnell word beskou as die geboorteplek van moderne Australië aangesien dit die plek is waar Kaptein James Cook die eerste keer aan wal gegaan het op 29 April 1770 toe hy met sy skip, Endeavour daar aangedoen het. Die landingsplek is aan die noordoostelike deel van die nasionale prak geleë. Sutherland Point is vernoem na 'n skotse bemanningslid, Forby Suterland, wat weens tuberkulose omgekom het tydens hulle agt dae lange verblyf hier en hy is ook daar begrawe. Cape Solander is vernoem na 'n sweedse botanikus, Daniel Solander, 'n kollega van Joseph Banks. Inscription Point het sy naam gekry toe die Australiese Philosophical Society in 1822 'n gedenkplaat op die krans vasgemaak het om die geleentheid te herdenk toe die Endeavour se bemanning hier aan wal gegaan het.

Dampier Street, Tasman Street en Torres Street herdenk ook ander ontekkingsreisigers uit Australië se geskiedenis.

Die eerste grondtoekenning is in 1815 gedoen toe daar aan Kaptein James Birnie 700 akkers toegestaan is, wat 'n plaas genaamd Alpha Farm daar gevestig het. In 1821 is grond aan John Connel Junior toegestaan. Sy pa het James Birnie se plaas by hom gekoop in 1842. It 1860 is die plaas aan Thomas Holt verkoop wat die meeste grond besit het vanaf Sutherland tot by Cronulla. Die gebied het vir 'n tyd lank as Birniemere bekend gestaan.

Voor die 1920's is Kurnell gereeld deur vissermanne gebruik wat vis gevang het in Botany Bay. Vissermanne het verskeie hutte daar opgerig waar hulle tydens naweke oornag het. Tydens die Groot Depressie in die laat 1920's het baie lae-inkomste gesinne hul daar gevestig en is het die gebied as Happy Valley bekend gestaan.

Die noordelike deel van die skiereiland bevat 'n geskiedkundige deel waar Kaptein Cook aan wal gegaan het en verskeie monumente is hier geleë naamlik:

Kaap Solander is baie gewild vir walvisbesigtiging tydens die migrasie seisoen.

Die klein woonbuurt het 'n bevolking van slegs sowat 2600 en is geleë aan die noordekant van die skiereiland met 'n klein groepie winkels. 'n Prominente kenmerk van Kurnell is sy nywerheidsgebied wat die Caltex olieraffinadery insluit. Verwerkte ru-olie produkte word na 'n terminaal aan die anderkant van Botany Bay deur ondersese pyplyne gepomp. Die Kurnell ontsoutingsaanleg, wat tans in aanbou is, sal met voltooiing 'n groot deel van suidelike Sydney van water voorsien. Die projek wat sterk gekritiseer was op omgewingsgronde (verwekking van kweekhuisgasse en die uitlaat van groot hoeveelhede suurstofarme soutwater terug in die see in) is vir 'n tyd lank gestaak maar is in Maart 2007 weer van stapel gestuur na die staatsverkiesing in Nieu-Suid-Wallis.

Die ontginning van sand op die skiereiland het baie van die indrukwekkende sandduine uitgeput wat aanvanklik daar geleë was. Die oorblywende Cronulla sandduine kan in verskeie films gesien word waarvan "Mad Max Beyond Thunderdome" 'n bekende een is. Die ou sandhope is vervang met 'n vullisterrein. Daar is ook 'n rioolaanleg op die toegangspad na die skiereiland.

Driekampe word jaarliks in Kurnell aangebied. Daar is verskeie paadjies deur Botany Bay National Park waardeur mense kan draf asook langs die strand en daar word geswem in die deel van Silver Beach wat met nette toegespan is. Boat Harbour is 'n gewilde vierwielaangedrewe voertuigpark. Toegang word verkry vanaf Captain Cook Drive. Mense word hier toegelaat om met hulle vierwielaangedrewe voertuie op die strand te ry.


</doc>
<doc id="37274" url="https://af.wikipedia.org/wiki?curid=37274" title="Queens of the Stone Age">
Queens of the Stone Age

Queens of the Stone Age (ook bekend as QOTSA en Queens) is 'n musiekgroep wat in 1997 in Palm Desert, Kalifornië (VSA) tot stand gekom het. Die groep is aanvanklik as Gamma Ray deur Josh Homme gestig en het 'n styl van rifgeoriënteerde swaarmusiek ontwikkel wat Homme as robot rock beskryf het. Hy voer aan hy wou 'n swaar klank skep wat op 'n soliede musiekvulsel gebaseer is, en dit net in 'n mens se kop inhamer. Sedertdien het hul klank ontwikkel om 'n verskeidenheid style en invloede te bevat.



</doc>
<doc id="37275" url="https://af.wikipedia.org/wiki?curid=37275" title="Kensington-paleis">
Kensington-paleis

Kensington-paleis (Engels: "Kensington Palace") is sedert die 17de eeu ’n koninklike woning in Kensington Gardens in Londen, Engeland. Dit is vandag die amptelike woning van die Hertog en Hertogin van Gloucester; die Hertog en Hertogin van Kent; en prins en Prinses Michael van Kent.

Tot 1997 was dit die amptelike woning van Diana, die Prinses van Wallis en tot 2002 dié van prinses Margaret.

Die oorspronklike gebou is in die dorp Kensington gebou as Nottingham House vir die Graaf van Nottingham. Dit is in 1689 van sy erfgenaam gekoop omdat koning William III, wat aan asma gely het, ’n woning naby Londen maar weg van die besoedelde hoofstad wou hê. Kensington was toe ’n voorstad van Londen. ’n Private pad is van die paleis gebou na Hyde Park Corner; dit is deel van wat vandag Rotten Row is. Sir Christopher Wren het die paleis opgeknap en aanbouings gedoen.

Die laaste heersende monarg wat die paleis gebruik het, was George II. Koningin Mary, (die ouma van Elizabeth II, is in 1867 in Kensington-paleis gebore.




</doc>
<doc id="37277" url="https://af.wikipedia.org/wiki?curid=37277" title="Prins Leopold, Hertog van Albany">
Prins Leopold, Hertog van Albany

Prins Leopold, die Hertog van Albany (Leopold George Duncan Albert; 7 April 1853 – 28 Maart 1884) was ’n seun van koningin Victoria van die Verenigde Koninkryk en prins Albert van Sakse-Koburg en Gotha. Leopold het later die titels Hertog van Albany, Graaf van Clarence en baron Arklow gekry. Hy het hemofilie gehad en dit het eindelik tot sy dood gelei.

As die seun van ’n Britse monarg het hy van geboorte af die titel SKH prins Leopold gehad. Sy ouers het hom genoem na koningin Victoria se oom koning Leopold I van België.

Weens sy hemofilie het hy moeilik ’n vrou gekry. Nadat verskeie vroue sy huweliksaanbod van die hand gewys het, het sy ma tussenbeide getree. Sy het ’n ontmoeting met prinses Helena van Waldeck en Pyrmont, die dogter van Georg Viktor, Prins van Waldeck en Pyrmont, gereël. Op 27 April 1882 is hulle getroud in die Sint George-kapel in Windsor-kasteel. Hulle was gelukkig, maar kort getroud.

Hulle het twee kinders gehad: Prinses Alice, Gravin van Athlone en Charles Edward, Hertog van Sakse-Koburg en Gotha.

In Februarie 1884 is die prins na Cannes, Frankryk, omdat die warmer klimaat die gewrigspyn weens sy hemofilie sou verlig. Sy vrou, wat toe swanger was, het tuis gebly maar hom aangemoedig om te gaan. Op 27 Maart het hy gegly en geval in die seiljagklub in Villa Nevada, Cannes. Hy het sy knie beseer en ernstige kopbeserings opgedoen en is in die vroeë oggendure van die volgende dag aan breinbloeding dood.

Deur sy seun, Charles Edward, wat vier maande na Leopold se afsterwe gebore is, is Leopold die oupagrootjie van die huidige koning Carl XVI Gustaf van Swede.


</doc>
<doc id="37278" url="https://af.wikipedia.org/wiki?curid=37278" title="Prinses Helena van die Verenigde Koninkryk">
Prinses Helena van die Verenigde Koninkryk

Prinses Helena (Helena Augusta Victoria: Prinses Christian van Sleeswyk-Holstein deur haar huwelik; 25 Mei 1846 – 9 Junie 1923) was die derde dogter en vyfde kind van koningin Victoria van die Verenigde Koninkryk en prins Albert van Sakse-Koburg en Gotha.

In die vroeë 1860's het Helena ’n flirtasie met prins Albert se bibliotekaris, Carl Ruland, begin. Hoewel die aard daarvan onbekend is, het Helena se romantiese briewe aan hom bewaar gebly. Toe die koningin in 1863 daarvan uitvind, het sy Ruland afgedank en hy het na sy vaderland, Duitsland, teruggekeer. Drie jaar later, op 5 Julie 1866, is Helena getroud met die verarmde Duitse prins Christian van Sleeswyk-Holstein.

Helena was die aktiefste lid van die koningshuis. Sy het ’n vol program van koninklike afsprake gehad in ’n tyd toe daar nie van koninklikes verwag is om dikwels in die openbaar te verskyn nie. Sy was aktief by liefdadigheidsorganisasies betrokke en was ’n stigterslid van die Rooi Kruis. Sy was in 1916 die eerste lid van die familie wat haar 50ste huweliksherdenking gevier het, maar haar man is ’n jaar later dood. Helena is ses jaar later, op 19 Junie 1923, op die ouderdom van 77 in Schomberg House dood.




</doc>
<doc id="37281" url="https://af.wikipedia.org/wiki?curid=37281" title="Prins Arthur, Hertog van Connaught en Strathearn">
Prins Arthur, Hertog van Connaught en Strathearn

Prins Arthur, die Hertog van Connaught en Strathearn (Arthur William Patrick Albert; 1 Mei 1850 – 16 Januarie 1942) was die derde seun en sewende kind van koningin Victoria van die Verenigde Koninkryk en prins Albert van Sakse-Koburg en Gotha. Hy was van 1911 tot 1916 goewerneur-generaal van Kanada.

As die seun van ’n Britse monarg het hy van geboorte af die titel SKH prins Arthur gehad. Hy het in 1874 die Hertog van Connaught en Strathearn en die Graaf van Sussex geword.

In 1910 het Arthur na Suid-Afrika gereis aan boord van die Balmoral Castle, ’n skip van die Union-Castle-Redery, om die eerste parlement van die nuutgestige Unie van Suid-Afrika te open. Op 30 November 1910 het hy ’n gedenksteen by die Suid-Afrikaanse Nasionale Museum vir Militêre Geskiedenis in Johannesburg gelê ter herdenking aan die Britse soldate wat in die Anglo-Boereoorlog gesterf het.

Van 1912 tot met sy dood in 1942 was Arthur opperkolonel van die Kaapstadse Hooglanderregiment.

Op 13 Maart 1879 is Arthur in Sint George-kapel in Windsor-kasteel getroud met prinses Louise Margaret van Pruise, die dogter van prins Friedrich Karl van Pruise. Hulle het drie kinders gehad: Margaret, kroonprinses van Swede, prins Arthur van Connaught en Lady Patricia Ramsay.

Arthur het in 1928 uit die openbare lewe getree en is 14 jaar later, in 1942, op 91-jarige ouderdom in Bagshot Park, Surrey, dood. Hy was die laaste oorlewende seun van koningin Victoria.




</doc>
<doc id="37282" url="https://af.wikipedia.org/wiki?curid=37282" title="Prinses Beatrice van die Verenigde Koninkryk">
Prinses Beatrice van die Verenigde Koninkryk

Prinses Beatrice (Beatrice Mary Victoria Feodore; van 1885–1917 Prinses Heinrich van Battenberg; 14 April 1857 – 26 Oktober 1944) was die vyfde dogter en jongste kind van koningin Victoria van die Verenigde Koninkryk en Albert van Sakse-Koburg en Gotha. Die huidige koning van Spanje, Juan Carlos, is haar agterkleinseun.

Tydens Beatrice se kinderdae het koningin Victoria erg gerou oor die dood van prins Albert op 14 Desember 1861. Sy het al hoe meer op die jong prinses Beatrice gesteun namate haar ander kinders getrou en weggetrek het. Beatrice, wat grootgemaak is om te alle tye aan haar ma se sy te wees, het later aanvaar dat dit haar lot was.

Victoria was gekant teen ’n huwelik vir haar dogter en het geweier om die moontlikheid te bespreek. Talle mans het in haar belanggestel, onder andere Lodewyk IV, Groothertog van Hesse, die wewenaar van Beatrice se ouer suster Alice.

Beatrice het eindelik verlief geraak op prins Heinrich van Battenberg, seun van prins Alexander van Hesse en by Ryn en Julia von Hauke, ’n nie-adellike. Ná ’n jaar van oorreding het Victoria tot die huwelik ingestem op voorwaarde dat Beatrice en Heinrich by haar woon en Beatrice haar pligte as die koningin se nie-amptelike sekretaresse voortsit. Op 23 Julie 1885 is die egpaar op die eiland Wight getroud.

Tien jaar later, op 20 Januarie 1896, is prins Heinrich aan malaria dood terwyl hy in die Vierde Anglo-Asjanti-oorlog in die Asjanti-ryk geveg het. Beatrice het tot met haar ma se dood op 22 Januarie 1901 aan haar sy gebly.

Daarna het sy die volgende dertig jaar gewy aan die redigering van Victoria se dagboeke.

Beatrice het vier kinders gehad. Nadat sy in die begin van haar huwelik ’n miskraam gehad het, het sy die lewe geskenk aan Alexander, wat Drino genoem is, in 1886; Ena in 1887; Leopold in 1889 en Maurice in 1891.

Ena was deur Europa bekend vir haar skoonheid en hoewel sy nie ’n baie hoë rang gehad het nie, was sy ’n gesogte bruid. Sy is eindelik op 31 Mei 1906 getroud met koning Alphonso XIII van Spanje. Hulle was aanvanklik gelukkig, tot ontdek is haar seun, die troonopvolger, lei aan hemofilie. Alphonso het Beatrice daarvoor blameer dat sy die "koninklike siekte" in die Spaanse koningshuis ingebring het en hy het sy rug op Ena gedraai. Die egpaar het daarna nog ses kinders gehad, van wie die jongste seun ook hemofilie gehad het.

Beatrice is op 26 Oktober 1944 op 87-jarige leeftyd oorlede.




</doc>
<doc id="37283" url="https://af.wikipedia.org/wiki?curid=37283" title="Prinses Louise, Hertogin van Argyll">
Prinses Louise, Hertogin van Argyll

Prinses Louise (Louise Caroline Alberta, ook bekend as die Markiesin van Lorne en die Hertogin van Argyll deur haar huwelik; 18 Maart 1848 – 3 Desember 1939) was die vierde dogter en sesde kind van koningin Victoria van die Verenigde Koninkryk en Albert van Sakse-Koburg en Gotha.

Louise was ’n goeie kunstenaar en beeldhouer en verskeie van haar beeldhouwerke het behou gebly. Sy was ook ’n ondersteuner van feminisme: Sy het met Josephine Butler gekorrespondeer en Elizabeth Garrett besoek. Albei was bekende feministe.

As ongetroude dogter van haar ma was Louise tussen 1866 en 1871 ’n nie-amptelike sekretaresse vir Victoria. Ondanks teenkanting van lede van die koninklike familie het Louise verlief geraak op John, die Markies van Lorne, die erfgenaam van die Hertog van Argyll. Hulle is op 21 Maart 1871 getroud. Ondanks ’n gelukkige begin het die egpaar verwyder geraak, waarskynlik weens die feit dat hulle nie kinders gehad het nie en die koningin se beperking op hul bedrywighede.

In 1878 is Lorne aangestel as goewerneur-generaal van Kanada, maar Louise was ongelukkig in dié land vanweë ’n verlange huis toe en omdat sy nie van Ottawa gehou het nie. Ná koningin Victoria se dood op 22 Januarie 1901 het sy die sosiale kringe betree van haar broer, die nuwe koning, Edward VII. Louise se huwelik het gehou danksy lang tydperke van skeiding, maar die egpaar het in 1911 versoen geraak en sy is swaar getref deur die dood van haar man in 1914. Sy is op 3 Desember 1939 op 91-jarige leeftyd in Kensington-paleis dood.



</doc>
<doc id="37284" url="https://af.wikipedia.org/wiki?curid=37284" title="Eiland Wight">
Eiland Wight

Die Eiland Wight (Engels: Isle of Wight) is ’n Engelse Kanaaleiland en graafskap sowat 8 km van die suidkus van die vasteland. Dit word van die vasteland geskei deur ’n seestraat genaam die Solent. Die eiland is sedert die Victoriaanse tydperk gewild as vakansiebestemming. Dit is bekend vir sy natuurskoon en seiljagvaart.

Die eiland het ’n ryk geskiedenis, onder andere ’n kort tydperk as ’n onafhanklike koninkryk in die 15de eeu. Dit was die tuiste van die digter Alfred lord Tennyson, en koningin Victoria van die Verenigde Koninkryk het haar geliefde somerwoning, Osborne House, daar laat bou. Sy is op 22 Januarie 1901 daar oorlede.

As een van die mees suidelike streke van die Verenigde Koninkryk het die eiland ’n warmer klimaat as die meeste ander dele. Dit het tot gevolg dat dit ’n gewilde toeriste-bestemming is, veral die oorde in die suidooste van die eiland. Dit het ook ’n langer groeiseisoen as die meeste dele van die VK.




</doc>
<doc id="37285" url="https://af.wikipedia.org/wiki?curid=37285" title="Verenigde Koninkryk van Groot-Brittanje en Ierland">
Verenigde Koninkryk van Groot-Brittanje en Ierland

Die Verenigde Koninkryk van Groot-Brittanje en Ierland (Engels: "Kingdom of Great Britain and Ireland") was die amptelike naam en staatsvorm van die Verenigde Koninkryk van 1 Januarie 1801 tot 12 April 1927. Dit het tot stand gekom met die vereniging van die Koninkryk van Groot-Brittanje (wat self ’n unie was van die Koninkryke van Engeland en Skotland) en die Koninkryk van Ierland, met Ierland wat regstreeks deur die Britse regering regeer is.

Tot 1927 was die woorde "Koning(in) van die Verenigde Koninkryk van Groot-Brittanje en Ierland" deel van die monarg se koninklike titel. In 1927 is die woorde "Verenigde Koninkryk" weggelaat en was die titel "Koning(in) van Groot-Brittanje, Ierland … [en ander plekke]". Die woorde "Verenigde Koninkryk" is in 1953 in die titel teruggeplaas. Die verwysing na "Ierland" is vervang deur ’n verwysing na "Noord-Ierland".



</doc>
<doc id="37286" url="https://af.wikipedia.org/wiki?curid=37286" title="Søren Kierkegaard">
Søren Kierkegaard

Søren Kierkegaard (1813–1855) was 'n Deense filosoof, teoloog en psigoloog. Sy invloed word deur talle 20ste eeuse eksistensiële, teologie, post-strukturele, en postmoderne filosowe erken. Kierkegaard was baie krities oor die Hegelianisme en wat hy gesien het as die leë formaliteite van die Deense Nasionale Kerk. Baie van sy filosofiese werk fokus op hoe 'n persoon lewe, veral op die prioriteit van konkreet menslike realiteit bo abstrakte denke, en benadruk die belang van persoonlike keuse en toewyding. Sy teologiese werke fokus op Christelike etiek en (kritiek op) die Kerklike instelling. Sy psigologiese werke verken die emosies van mense wat lewenskeuses in die gesig staar.

Sy filosofiese metode is deur Sokrates en Sokratiese dialoë geïnspireer, en as deel daarvan is sommige van Kierkegaard se vroeë werke onder verskeie penname geskryf; as karakters wat hulle eie, onderskeidelike sienings bied en met mekaar komplekse gesprekke wissel. 


</doc>
<doc id="37287" url="https://af.wikipedia.org/wiki?curid=37287" title="Oopbronsagteware">
Oopbronsagteware

Oopbronsagteware (Engels: "open source software") verwys na sagteware waarvan die bronkode vrylik beskikbaar, veranderbaar en kopieerbaar is. Sogenaamde "Open Source" lisensies, dit wil sê lisensies wat deur die "Open Source Initiative" (OSI) goedgekeur is, word aangewend om die gebruikersterme van oopbronsagteware te bepaal. 

Die beginsel van oopbronsagteware is in teenstelling met sagteware bestaande uit geslote bronkode (Engels: "closed source software"), soos byvoorbeeld Microsoft Windows en Internet Explorer, deurdat laasgenoemde nie vrylik in 'n leesbare formaat beskikbaar is nie en ook nie gekopieer of verander mag word nie.

Een van die bekendste oopbronlisensies is die GPL (Engels: "General public license") . Volgens hierdie lisensie word veranderinge vrylik toegelaat alhoewel daar aan sekere voorwaardes voldoen moet word, wat daarop neerkom dat indien jy jou veranderinge wil versprei, jy die bronkode daarvan óók vrylik beskikbaar moet stel. 

Voorbeelde van bekende oopbronsagteware is:

Voorbeelde van programmeertale wat ook oopbronsagteware is:



</doc>
<doc id="37288" url="https://af.wikipedia.org/wiki?curid=37288" title="Victoriaanse tydperk">
Victoriaanse tydperk

Die Victoriaanse tydperk van die Verenigde Koninkryk van Groot-Brittanje en Ierland was die tydperk van koningin Victoria van die Verenigde Koninkryk se bewind van Junie 1837 tot Januarie 1901. Dit was ’n lang periode van vooruitgang vir die Britse volk. ’n Groot, welopgevoede middelklas het ontstaan danksy profyte van die oorsese gebiede van die Britse Ryk sowel as van nywerheidsontwikkelings tuis.

Die tydperk is voorafgegaan deur die Georgiaanse tydperk en opgevolg deur die Edwardiaanse tydperk. Die laaste helfte van koningin Victoria se tydperk stem rofweg ooreen met die eerste deel van die "Belle Époque" van kontinentale Europa.

Die tydperk word dikwels vereenselwig met lang periodes van vrede, bekend as die "Pax Britannica", asook ekonomiese, koloniale en industriële versterking wat tydelik onderbreek is deur die Krimoorlog, hoewel Brittanje in dié tyd elke jaar in ’n oorlog gewikkel was. Teen die einde van die eeu het die beleidsrigtings van Nieu-imperialisme gelei tot koloniale konflikte en eindelik die Anglo-Zanzibar-oorlog en die Anglo-Boereoorlog.

Die bevolking van Engeland het in dié tyd feitlik verdubbel van 16,8 miljoen in 1851 tot 30,5 miljoen in 1901. Ierland se bevolking het egter drasties verminder, van 8,2 miljoen in 1841 tot minder as 4,5 miljoen in 1901.




</doc>
<doc id="37290" url="https://af.wikipedia.org/wiki?curid=37290" title="Boolse algebra">
Boolse algebra

Boolse Algebra, vernoem na George Boole (1815-1864), is 'n wiskundige model vir die bewerking van kombinasies van digitale eenhede. 'n Digitale eenheid het een van twee toestande: HOOG of LAAG. Dit word dikwels aangedui met 'n 1 of 0.

Hierdie boolse algebra kom baie handig te pas by die ontwikkeling van rekenaar en ander digitale elektroniese sisteme soos kombinasielogika en sekwensiële logika. Boolse algebra word ook soms skakelalgebra genoem wannneer dit gebruik word in die analise van digitale stroombane.

ie verskillende bewerkings, 'n voorbeeldvergelyking vir elk en die betekenis van elk bewerking word hieronder in Tabel 1 gegee. In elke voorbeeldvergelyking is F die uiset en A en B die twee insette.

Enige boolse funksie kan in terme van die bogenoemde bewerkings uitgedruk word, vir enige hoeveelheid insette en bewerkings.

'n Waarheidstabel is 'n voorstelling van 'n boolse funksie waar die uiset gegee word vir alle kombinasies van die insette. 'n Waarheidstabel vir twee insette A en B word hieronder gegee vir al die bogenoemde funksies.
Die aksiomas (of postulate) van 'n wiskundige stelsel is die minumum stel van basiese definisies wat as waar beskou word vanwaar alle ander inligting oor die stelsel afgelei kan word. Die aksiomas van Boolse algebra (skakelalgebra) word in Tabel 3 gegee.
Boolse algebra teoremas is stellings wat altyd waar is, wat gebruik kan word of uitdrukkings te manipuleer om dit te vereenvoudig. Die teoremas vir een- en twee veranderlikes en hul name word in Tabel 4 hieronder gegee.

Nog 'n belangrike teorema, is DeMorgan se teorema. Vir twee veranderlikes, X en Y, kan dit soos volg beskryf word:

formula_1, of

formula_2

Hierdie reël kan uitgebrei word vir uitdrukkings met baie veranderlikes.


</doc>
<doc id="37292" url="https://af.wikipedia.org/wiki?curid=37292" title="Saliese wet">
Saliese wet

Die Saliese wet (Latyn: Lex Salica) was ’n belangrike wet wat opgestel is vir die regering van die Saliese Franke in die vroeë Middeleeue tydens die heerskappy van koning Clovis I in die 6de eeu. Hoewel die wet baie antieke gebruike weerspieël, is die vroegste datum waarop dit saamgestel kon gewees het, tussen 507 en 511.

Die term "Saliese wet" word dikwels gebruik as sinoniem vir agnatiese troonopvolging (troonopvolging deur manlike erfgename). Die belangrikheid van die wet strek egter veel verder, aangesien dit die direkte voorganger was van baie huidige regstelsels in Europa.

Koning Clovis het die wet laat saamstel om orde te handhaaf tussen die verskillende volke in sy ryk. Dit het veral gehandel oor sake soos erfkwessies, diefstal, moord en geweldpleging.

’n Belangrike bepaling van die Saliese wet was die gelyke verdeling van grond onder ’n erflater se seuns.

Hoewel die Saliese wet in die latere Middeleeue feitlik vergete was, het die deel oor die manlike opvolging ’n herlewing ondergaan in die vroeë 14de eeu toe dit gebruik is om vroue van die Franse troonopvolging uit te sluit. Koning Eduard III van Engeland, ’n aanspraakmaker deur die vroulike lyn, is daarmee ook van die opvolging uitgesluit en dit het later gelei tot die Honderdjarige Oorlog (1337–1453). Die troon het toe gegaan na ’n neef van ’n vorige koning, waarmee die Huis van Valois aan die bewind gekom het. Die Saliese opvolgingswet het daarna ’n hoeksteen van die Franse koninkryk en later ook ander lande geword.

Die wet reguleer onder andere troonopvolging volgens geslag. Agnatiese troonopvolging beteken dat die troon of leengrond aan ’n manlike erfgenaam gaan, dus ’n broer, seun of die naaste familielid deur die manlike lyn, selfs verlangse manlike familielede. Die belangrikste vorms is agnatiese senioriteit en agnatiese eersgeboortereg. Laasgenoemde was die mees gebruiklike – die troon het gegaan aan die oudste seun van ’n monarg; as die monarg geen seuns gehad het nie, het die naaste manlike familielid in die manlike lyn hom opgevolg.

Die sogenaamde "semi-Saliese" weergawe van die wet het bepaal dat alle manlike familielede eerste moet erf, insluitende dié deur verlangs verwante manlike lyne; maar as daar geen manlike bloedverwante oor was nie, kon die naaste vroulike familielid (soos ’n dogter) van die laaste manlike monarg of grondeienaar sy erfgenaam wees. Ná haar sou die troon of grond weer aan haar eie manlike erfgename gaan volgens die Saliese volgorde. Met ander woorde, die vroulike familielid naaste aan die laaste manlike eienaar is as ’n man beskou vir die doel van erfenis.

Vanaf die Middeleeue was daar ’n ander praktiese stelsel: manlike erfgename deur die vroulike lyn mag geërf het, maar met uitsluiting van die vroue self. So sou ’n oupa deur sy dogter se seun opgevolg word, al het die dogter self nog gelewe. Of ’n man sonder kinders sou deur sy suster se seun opgevolg word, al het die suster nog gelewe.

Die Verenigde Koninkryk van Groot-Brittanje en Ierland en die Koninkryk van Hannover het geskei ná die dood van koning William IV van die Verenigde Koninkryk en van Hannover in 1837. Die Saliese wet was in Hannover van krag, maar nie in Brittanje nie. Koning William se broerskind Victoria het die troon van Groot-Brittanje en Ierland bestyg, maar die troon van Hannover het na William se broer Ernest Augustus I van Hannover gegaan.

Net so is die Koninkryk van Nederland en die Groothertogdom van Luxemburg in 1890 geskei toe koningin Wilhelmina die troon van Nederland bestyg het. Die troon van Luxemburg het gegaan na ’n manlike lid van ’n ander tak van die Huis van Nassau: Adolf, hoof van die Nassau-Weilburg-tak.

Dieselfde lot het dié tak egter twee dekades later in die gesig gestaar toe daar geen manlike erfgename in die Huis van Nassau oor was nie. In 1907 het Adolf se enigste seun, Guillaume IV, Groothertog van Luxemburg, ’n semi-Saliese weergawe van die wet aanvaar wat die reg van sy dogters bevestig het om hom op te volg.

In die Kanaaleilande, die enigste deel van die voormalige Hertogdom van Normandië wat nog onder die Britse kroon val, is the titel Hertog van Normandië aan koningin Elizabeth II toegeken (nie Hertogin nie). Dit is dus onder invloed van die Saliewe wet dat ’n heildronk hier gedrink word op "die koningin ons hertog".



</doc>
<doc id="37293" url="https://af.wikipedia.org/wiki?curid=37293" title="Du Fu">
Du Fu

Du Fu (Gongyi 鞏義市, 712 – Xiangjiang, 湘江 770) (jiaxiang: Hubei, Xiangfan 湖北省襄樊市) was 'n Chinese digter ten tye van die Tang-dinastie.



</doc>
<doc id="37295" url="https://af.wikipedia.org/wiki?curid=37295" title="T.T. Cloete">
T.T. Cloete

Theunis Theodorus Cloete (1924–2015) was 'n bekroonde Afrikaanse digter, Bybelvertaler, letterkundige en akademikus. In die 1970’s was hy by die hersiening van die Afrikaanse Kerkgesange betrokke en later by die 1993-vertaling van die Bybel in Afrikaans. Cloete was vir lank aan die Potchefstroomse Universiteit (nou Noordwes-Universiteit) se Skool vir Tale en Skryfkuns verbonde. Hy het verskeie pryse vir sy werke ontvang, onder andere die Ingrid Jonker-prys, W.A. Hofmeyr-prys, Hertzogprys (twee keer) en die Andrew Murray-prys. Cloete skryf aanvanklik onder die skuilnaam T. Jansen van Rensburg (sy oupa se naam) en publiseer verskeie van sy gedigte in tydskrifte onder die skuilnaam om die water te toets voor hy in 1980 met "Angelliera" debuteer.

Theunis Theodorus Cloete is op 31 Mei 1924 op Vredefort in die Vrystaat gebore, waar sy pa ’n boer was. Sy voorname beteken “Vryburger” en “Geskenk van God”. Tot aan die einde van 1939 gaan hy op Vredefort skool aan die Hoërskool Chris van Niekerk, waar hy standerd agt slaag. Daarna matrikuleer hy in 1941 aan die Hoërskool Monument in Krugersdorp. In 1942 begin hy om Teologie te studeer aan die Universiteit van Pretoria, maar polio bring ’n einde aan sy studies. Gedurende sy lang siekbed ontwikkel hy ’n voorliefde vir letterkunde en na sy herstel begin hy in 1945 met die studie van letterkunde onder professor Gerrit Dekker by die Potchefstroomse Universiteit vir Christelike Hoër Onderwys (tans Noordwes Universiteit). Hy behaal in 1947 die B.A.-graad, in 1948 die Universiteits Onderwysdiploma en in 1949 die M.A.-graad, almal met onderskeiding. Sy verhandeling vir sy M.A.-graad is "N.P. van Wyk Louw se siening van die geestelike lewe as teen-natuurlike en sy profeetskap daarvan".

In 1949 is hy tydelik dosent aan die Potchefstroomse Universiteit en onderwyser aan die Hoërskool Gimnasium op die dorp. Einde 1949 vertrek hy na Nederland en sit onder leiding van N.P. van Wyk Louw sy studies aan die Gemeentelijke Universiteit van Amsterdam voort. In hierdie tyd trou hy met Anna van Zyl, ’n huwelik waaruit drie seuns en twee dogters (Riana en Thea) gebore word. Hy promoveer in Januarie 1953 met ’n vergelyking tussen "Trekkerswee" van Totius en "Joernaal van Jorik" van D.J. Opperman.

In Februarie 1953 aanvaar hy ’n lektoraat in Afrikaans-Nederlands aan die Potchefstroomse Universiteit, word later senior lektor en in 1962 word hy bevorder tot professor. In hierdie tyd verwerf hy veral bekendheid as literator. In 1963 gaan hy weer oorsee en doen navorsing in Amsterdam en Oxford. Met die stigting van die Universiteit van Port Elizabeth aanvaar hy in 1965 ’n professoraat in Afrikaans-Nederlands en Algemene Taal- en Literatuurwetenskap aan hierdie universiteit, waar hy ook vanaf 1967 soms waarneem as rektor. Hy word die eerste dekaan van die Fakulteit Lettere daar en dien as lid van die Senaat in die Universiteit. In 1968 ondergaan hy ’n ernstige operasie, wat hom vir ’n ruk in ’n rolstoel laat beland. Hy keer in Januarie 1970 terug na die Potchefstroomse Universiteit as hoogleraar in Afrikaans-Nederlands.

Hy en sy vrou besoek Europa weer in 1973. Onder voorsitterskap van Gerrit Dekker word hy aangestel as lid van die Sensuurraad en dien vir meer as tien jaar lank, tot 1975, op hierdie raad. In hierdie hoedanigheid is hy betrokke wanneer die eerste Afrikaanse roman, André P. Brink se "Kennis van die aand", verbied word. Hy is lid van die Suid-Afrikaanse Akademie vir Wetenskap en Kuns en lid van die Maatschappij der Nederlandse Letterkunde in Leiden, Nederland. By die Akademie dien hy in die Fakulteitsraad en Raad en is vir baie jare lid en ook voorsitter van die Letterkundige Komitee. Verder dien hy ook in liggame soos die Raad vir Geesteswetenskaplike Navorsing, advieskomitees van die regering en onderwysliggame.

’n Ernstige gesondheidsterugslag in 1975 dwing Cloete om, op aanbeveling van sy geneeshere, te bedank uit die Akademie vir Wetenskap en Kuns en ander komitees waarop hy dien en sy aandag te beperk tot sy universiteitswerk. Hy ly aan outo-immunisering, ’n toestand waartydens die liggaam immuniseringstowwe afskei, terwyl daar niks is om te immuniseer nie. Die stowwe val dan die liggaam self aan, wat baie pyn veroorsaak en beweging aansienlik bemoeilik. In 1983 tree hy weens swak gesondheid af as hoogleraar, maar hou daarna steeds aan om Afrikaanse poësie en literêre teorie te doseer as buitengewone professor aan die Potchefstroomse Universiteit.

Hy gee verskeie belangrike openbare voordragte. Op 16 September 1977 lewer hy die Langenhoven-gedenklesing aan die Universiteit van Port Elizabeth onder die titel "Totius se organiese beskouing" (deur die universiteit gepubliseer), terwyl hy in 1980 die N.P. van Wyk Louw-gedenklesing by die Randse Afrikaanse Universiteit aanbied onder die titel "Van Wyk Louw se fundamenteel dramatiese instelling" (opgeneem in "Die oopgelate kring", ’n bundeling van die eerste elf sodanige gedenklesings onder redaksie van F.I.J. van Rensburg). By verskeie geleenthede lees hy ook van sy eie werk in die openbaar voor, onder andere by Versindaba se jaarlikse feeste. Tydens die Klein Karoo Nasionale Kunstefees van 2014 op Oudtshoorn tree hy op in die produksie "God die digter". Dit bestaan uit ’n keur uit sy gedigte wat deur sy assistent Babette Viljoen en die kunstenaar Olga Leonard aaneengeskakel is om die skeppingsverhaal te vertel. Sommige van die gedigte is getoonset en gesing, terwyl Cloete self die ander voorlees. Hierdie produksie word onder regie van Lize Beekman aangebied. Na sy dood word daar by Aardklop van 2015 ’n reeks video-opnames vertoon wat in 2014 gemaak is, waarin hy praat oor sy werk aan die psalm-omdigtings.

In die vyftigerjare is hy betrokke by die hersiening van die 1933-vertaling van die Bybel in Afrikaans en in die sewentigerjare help hy ook met die hersiening van die Afrikaanse Kerkgesange. Weens sy statuur as digter en sy besonder wye taalkennis (benewens Afrikaans, Engels en Nederlands kan hy ook Duits, Hebreeus, Grieks, Latyn en Italiaans lees), word hy in die tagtigerjare deur die interkerklike komitee vir Psalms getaak met die opdrag van ’n nuwe Psalmberyming. Hy is langer as tien jaar besig met hierdie groot taak wat in 2002 tot ’n einde kom met die ingebruikneming van die groot nuwe “"Liedboek van die Kerk"”.

Sy vrou doen nierkanker op en vir die laaste vier jaar van haar lewe versorg hy haar self. Sy is op 2 Mei 2007 oorlede. Na haar dood bly hy in ’n meenthuis op sy seun Theo se erf in Potchefstroom. Hy doen kanker in sy regterbors op, wat hy laat verwyder, waarna die kanker in 2010 in sy linkerbors hervat. ’n Gewas so groot as ’n hoendereier word uit sy linkerbors gesny. Hy is op Woensdag, 29 Julie 2015 op die ouderdom van 91-jaar in die MooiMed-hospitaal op Potchefstroom oorlede. Sy letterkundige nalatenskap word by die Noordwes Universiteit bewaar.

Reeds van standerd ses af skryf hy deurlopend deur sy lewe gedigte, wat hy in die beginjare self toonset en sing. Die gedwonge rus wat hy moet neem tydens sy gesondheidsterugslag in 1975 bied hom die geleentheid om meer tyd aan sy digkuns te spandeer. Om die water te toets laat hy party van hierdie gedigte in "Tydskrif vir Letterkunde" publiseer, aanvanklik onder die skuilnaam T. Jansen van Rensburg (sy oupa se naam). Later publiseer hy ook in "Standpunte". In 1981 lewer hy ’n verrassende debuut as digter met "Angelliera" en vestig hy hom dadelik as ’n digter van formaat. Die titel is ’n samevatting van “angel” (wat die satiriese gedigte in die bundel aandui, maar ook seksuele konnotasies het), “lier” (musiekinstrument), “liriek” (die Griekse lira, wat as instrument van die winde hemel en aarde verbind) en “angelier” (tradisioneel verbind met suiwer liefde en die huwelik, wat die gedigte oor seks, die huisgesin en die pyn en vreugdes hiervan aandui). Die meerduidige betekenis van die titel sluit die gedigte in die bundel oop en dui ook aan hoe die digter ’n harmoniese eenheid tussen alle dinge vooropstel. Aansluitend hierby is die liriese lofprysinge van die God wat alle dinge verbind. Die natuur is ook ’n belangrike motief, terwyl op satiriese wyse gebreke in die samelewing uitgewys word. "Angelliera" verwerf die Ingrid Jonker-prys en die W.A. Hofmeyr-prys in 1981 en is in dieselfde jaar op die kortlys vir die toekenning van die Louis Luyt-prys. In 1990 word hierdie bundel saam met "Jukstaposisie" met die Rapportryersprys bekroon.

"Jukstaposisie" se titel dui reeds aan dat dinge (en afdelings) naas mekaar gestel word om beide die teenstellings as die ooreenkomste op digterlike wyse te betrag. Die gedigte is ’n verwondering oor die grootsheid van God se skepping, wat in sy wese teenstellend en paradoksaal is, met die teenstelling self ’n wonder. So word daar verbande gevind tussen die mees disparate dinge wat vernuftig van verskeie hoeke verken word, terwyl alles op ’n manier interafhanklik is. Die agt genommerde afdelings word binne hierdie oorkoepelende verband tot eenheid gesnoer deur motiewe (lewe en dood, wreedheid en skoonheid, digterskap, blywende aarde teenoor verganklike mens) vernuwend te herhaal en ander gesigspunte daarop te betrek. Die Louis Luyt-prys word in 1983 aan "Jukstaposisie" toegeken en in 1990 wen hierdie bundel saam met "Angelliera" die Rapportryersprys.

"Allotroop" werk met die gegewe van ’n ernstige siekbed, waardeur ’n herwaardering van die aardse en goddelike volg. Die eerste deel van die titel is afgelei van die Griekse “allos” wat “anders” beteken en verwys na die feit dat ’n toestand of oerelement in meer as een vorm kan voorkom. Die tweede deel van die titel (“troop”) word normaalweg geassosieer met stylfigure of die uitbreiding van standaardbetekenis soos byvoorbeeld die geval is by gebruik van ’n metafoor. Die saambinding wys ook op die chemiese verskynsel dat sekere elemente en verbindinge (soos koolstof, fosfor en swawel) in meer as een vorm kan bestaan. Telkens word dus ander vorms van dieselfde onderwerp weergegee, sodat die eendersheid van ander (verskillende) dinge ervaar kan word. Die sewe afdelings van hierdie bundel betrek verskeie verskyningsvorms van die aardse bestaan, soos lewe en dood, groei en aftakeling, aanvaarding en verset, wat elkeen op eie manier deel is van die groot geheel en dus eerder aanvullings van mekaar is as teenoorgesteldes. "Allotroop" wen die C.N.A.-prys in 1985, die W.A. Hofmeyr-prys in 1986 en saam met "Idiolek" die Hertzogprys in 1987 en is op die kortlys vir die toekenning van die Rapportprys in 1986.

"Idiolek" is die taalkundige term vir die spreekvariant wat ’n individu praat. Dit word gevorm deur die woordkomponente “idios”, wat in Grieks eie of privaat beteken, en “dialek”. Sekere reeds bekende temas keer hier terug, soos die wonderlike samehang en aaneenskakeling van disparate en verwante dinge en die herhalingspatrone in die skepping. Primêre verwysings is uit die musiek, die Bybel en die algemene Westerse literatuur. Die bundel het agt afdelings, met deurlopende motief van die mens as middel om die kosmos rondom hom weer te gee. Waarnemings word dan in die spreker se eie taal (of idiolek) verwoord. "Idiolek" word in 1987 saam met "Allotroop" met die Hertzogprys bekroon.

Die titel "Driepas" (ook musiekmaat) stel reeds die klawer-simbool op die voorblad bekend wat dien as bindmiddel vir die bundel, met die drie sirkels wat mekaar versny en dus onlosmaakbaar aan mekaar verweef is. Die titel roep ook die Drie-eenheid op, waardeur die Skepping (tematiek van die bundel) ontstaan het. Die klawer is verder simbool van vrugbaarheid, lente, oorvloedigheid, ywer en geluk. Aansluitend hierby is ook die koepel en boog belangrike simbole, waardeur die hemelse gewelf en die aarde ook verbind word. Soos in sy vorige bundels vorm hierdie lywige bundel weereens ’n hegte eenheid. Dit word in elf afdelings verdeel. "Driepas" verower in 1990 die W.A. Hofmeyr-prys en is in dieselfde jaar op die kortlys vir die toekenning van die C.N.A.-prys, terwyl dit in 1992 op die kortlys is vir die toekenning van die Helgaard Steyn-prys.

In "Met die aarde praat" bring Cloete ervaring van die natuur en skepping onder woorde. Die titel is ontleen uit die Bybelse boek Job, wat ook as onderbou dien vir die soeke na God in Sy skepping, en is dubbelsinnig daarin dat die digter nie net “met” nie maar veral “oor” die aarde praat en dan ook oor die goddelikheid soos dit in die aarde gemanifesteer word. Die digter se tegniese vaardigheid en verbluffende rymvernuf, ook in ongewone rympatrone, word in hierdie bundel tot ’n nuwe hoogtepunt gevoer. "Met die aarde praat" verower in 1993 die Hertzogprys, die Rapportprys en die Rapportryersprys.

Die titel van "Uit die hoek van my oog" impliseer om iets terloops of in die verbygaan waar te neem, sonder om daarop te fokus. Dit is egter juis die fyn waarnemingsvermoë wat beïndruk. Tematies sluit die bundel by sy voorafgaande bundels aan en bevat dit verse oor byvoorbeeld diere, sosiale kommentaar en satire, meelewende verse oor siekte, ouderdom en verval, kunstenaars, Bybelse gegewens met hedendaagse toepassings en landskappe van oor die hele wêreld. Nuut is ’n groter klem op die hedendaagse Suid-Afrika en die negatiewe pad wat dit inslaan.

"Heilige nuuskierigheid" sit Cloete se hele oeuvre se tematiese verbinding van dinge en die mens met mekaar en die kosmos voort, waardeur die digter die Goddelike inwerking deur en tussen alle dinge probeer naspeur. Die titel is afgelei van ’n opmerking van Einstein en die bundel beeld dan ook uit die nuuskierigheid oor die wetenskap, die kosmos en die ouerwordende liggaam wat mettertyd verval. Daar is verder die afdeling "Ambraal" met liefdesgedigte gerig aan sy vrou, terwyl sosiopolitieke en kulturele kommentaar ook gelewer word. "Heilige nuuskierigheid" is in 2008 op die kortlys vir die Universiteit van Johannesburg-prys.

"Uit die wit lig van my land gesny" is ’n huldigingsbundel aan Anna, sy oorlede vrou, wat in ’n beperkte, bibliofiele uitgawe uitgegee word. Hierdie uitgawe word op 2010 almal by Aardklop uitverkoop, waarna die bundel ook in gewone formaat uitgegee word. Die gedigte is almal geskryf na Anna se dood en behandel haar as persoon, maar besin ook oor die wonder van ’n menslike verbintenis binne ’n verhouding, binne gesinsverband en in die geborgenheid van huis en tuin. Die verhouding word dan die raamwerk waarbinne die mens se verganklikheid deur liefde oorwin word.

"Onversadig" getuig weereens van die digter se belesenheid, insig en vermoë om totaal uiteenlopende dinge in ’n eenheid saam te snoer. Die titel getuig van die onversadigbare drang na kennis van ’n magdom onderwerpe. Die gedigte is ook onversadigbaar in hulle beperkte vermoë om uiting te gee aan die onbeperkte heerlikheid van die heelal. In die bundel word die paradoks van menswees en die ewige soeke na insig en kennis en betekenis ondersoek, van die klassieke tot die moderne tye. So tree dit in gesprek met ouer digters soos Toon van den Heever en Theo Wassenaar en beskryf dit die wisselvalligheid van die menslike bestaan vanaf Bybelse tye. Sterflikheid en die verganklike aard van die mens is ’n deurlopende tema. Daar is gedigte oor liefde en die dood, met ’n aantal gedigte wat gewy word aan die dood van die digter se vrou. Hierin word wegbeweeg van die konvensie dat dit teen die dekorum van hierdie soort gedig is om die lyding en oorsaak van die pyn en dood te beskryf. Die pynlike agteruitgang word dus op aangrypende manier belig. Die temas binne die bundel is divers en sluit in disparate dinge soos Rembrandt, uitkomsgerigte onderwys, molle en die Dakar-tydren, weergegee in ’n wisselende toonaard (byvoorbeeld satiries, skertsend, ironies, speels, parodies) in ’n groot aantal vorms wat wissel van kwatryn tot vrye vers. "Onversadig" is in 2012 op die kortlyste vir die toekenning van die W.A. Hofmeyr-prys, die ATKV-poësieprys en die Universiteit van Johannesburg-prys.

"Karnaval en Lent" se titel verwys na die uiterste kontras tussen die vleeslike en geestelike, soos beliggaam in die uitspattighede van oordadige kos- en drankgebruik wat die karnaval kenmerk wat volg ná die einde van die sobere vastyd wat in die Katolieke tradisie as Lent bekend staan. Hierdie bundel staan weer in die lig van die strewe na groter insig in die aard van die komplekse verhouding tussen God, mens en natuur en die skakeling daarvan met die woordambag, ’n kerntema in Cloete se gehele digterskap. "Karnaval en Lent" is in 2015 op die kortlys vir die toekenning van die Elisabeth Eybers-prys en die ATKV-prys vir poësie.

Cloete is teksdigter van die NG Kerk wat hoofsaaklik verantwoordelik is vir die omdigting van die Psalms, wat saam met enkele ander goedgekeurde omdigtings van ander digters opgeneem word in die omvangryke "Liedboek van die Kerk". Sy omdigtings is nie ’n verwerking of hersiening van wat in Hollands en deur Totius gedoen is nie, maar is oorspronklike werk. In sy omdigtings oorkom hy vele van die swakhede van Totius se herberymings, veral argaïese woordgebruik, en in sommige verse transponeer hy deur vindingryke woordgebruik die Hebreeuse grondteks na ’n hedendaagse Suid-Afrika. Al die omdigtings is egter nie noodwendig verbeterings nie, veral wanneer Cloete se Psalm 8 langs die oorspronklike van Totius geplaas word. Die Andrew Murray-prys word in 2002 aan die "Liedboek van die Kerk" toegeken.

"Die baie ryk ure" is ’n keur uit sy gedigte saamgestel deur Heilna du Plooy, Joan Hambidge en die digter self. Sy gedigte word in verskeie versamelbundels opgeneem, waaronder "Groot verseboek", "Die Afrikaanse poësie in ’n duisend en enkele gedigte", "Digters en digkuns", "Die mooiste Afrikaanse liefdesgedigte", "Die dye trek die dye aan", "Goudaar", "Honderd jaar later", "Woordpaljas", "Die goue vreugde", "Voorspraak" en die "Versindaba" bundels wat jaarliks na hierdie fees uitgegee word.

Cloete skryf ook kortverhale, wat onder andere in "Tydskrif vir Letterkunde" en "Standpunte" gepubliseer word.

Sy kortverhaaldebuut maak hy in 1984 met "Die waarheid gelieg". Hierin is 22 kort verhalende tekste gebundel, wat in vier afdelings georden word, onder die titels "Dichters liegen de waarheid", "… weet ons mos, hoe digters lieg", "Lie creatively" en A"lles leugens". Soos die titels aandui, gaan die verhale dus almal oor die waarheid en die leuen en word die sentrale gedagte uitgelig dat die verhaal fiksie (leuen) is, maar tog die waarheid verbeeld deur die menslike kondisie wat dit uitbeeld. "Die bedrieër" handel oor die man wat na ’n mislukte affair deur die vroue van die gemeenskap verguis word. Betekenisvol is hulle motivering nie dat die man immoreel opgetree het nie, maar dat hy hulle illusies vernietig het en hulle dus eerder die leuen as die waarheid wou gehad het. Die verhaal "Veg om te verloor" is ’n hoogtepunt in die bundel. Dit is die verhaal van twee susters wie se Vrystaatse ouers vyftig jaar tevore met die Anglo-Boereoorlog neutraal gebly en die gesin as gevolg daarvan besonder welvarend geword het, maar die susters in hulle jeugjare deur die gemeenskap verwerp is. Hierdie verwerping speel in op hulle gemoedstoestand sodat hulle later hulle besittings vernietig in ’n poging om net weer deur mense aanvaar te kan word. "Dokter Diedericks leer om te lag" is ’n vernuftige verwerking en kommentaar op J. van Melle se bekende "Oom Diederik leer om te huil". In ’n meer moderne milieu onderneem Dokter Diedericks ’n soortgelyke reis as Oom Diederik, maar hy leer die les dat slegs diegene wat geleer het om op aarde te lag, hemel toe sal gaan. "Mooi klere" is ’n verhaal van ’n puntenerige man vir wie alles altyd op sy plek moes wees. Na sy dood bly al sy klere en besittings onaangeraak. Sy verhouding met sy sekretaresse was kuis, want hy wou nie sy klere uittrek sodat dit kreukel nie. Nie al die verhale is op peil nie en sommige steek nog vas by die anekdotiese. Party verhale word ook aangebied as vertelling (soms in verlede tyd) eerder as om dit te dramatiseer en sodoende meer onmiddellik te maak.

"Identikit" is sy tweede kortverhaalbundel en bevat sewentien meestal kort tekste. Die titel verwys na die saamgestelde beeld van ’n verdagte wat moet help by die oplos van ’n misdaad. Die skrywer poog dan in hierdie bundel om die mensdom se identikit op te bou om sodoende die lewensraaisel te probeer oplos. Die identikit is egter onmiddellik ook ’n beraming van die werklike en kan per definisie nie ’n akkurate weergawe van die werklikheid wees nie. Tegnies vernuwend is die oorskryding en vermenging van die grense van tradisionele tekstipes soos die essay, anekdote en verhaal. Verskeie invalshoeke word gebruik en die stem van die storieverteller, filosoof en gelowige kom saam met ander perspektiewe aan die beurt. Die verhale is egter nie almal op peil nie en sommige word weinig meer as meditasies of didaktiek.

Van sy kortverhale word opgeneem in versamelbundels, waaronder "Die Afrikaanse kortverhaalboek" saamgestel deur Abraham H. de Vries, "Vertellers" van Merwe Scholtz en "Vuurslag" onder redaksie van Hennie Aucamp.

"Die ander een is ek" is sy digterlike credo, waarin hy skryf oor sy siening van die lewe en die mens as deel van die skepping. Hy sluit hierin ook outobiografiese materiaal in. Die titel verwys na die soeke van die digter na die kernpersoon wat hy nooit vind nie, die soeke na die self in die ander een.

Die drama "Onderhoud met ’n bobbejaan" maak sy buiging tydens die Kampustoneelfees van 1985 en word ook gepubliseer. Hierin word professor Gibbon, wat die naam van ’n aapsoort het, aan die einde van sy lewe deur Kwestor en haar televisiespan ondervra met die doel om ’n video-opname te maak. Tydens die loop van die gesprek word die professor gedwing om selfondersoekend antwoorde te vind op die lewensvrae. Die gedwonge eerlikheid van hierdie proses en die pynlikheid van sy herinneringe takel hom fisies en geestelik af. Hy word blootgestel in sy swakheid en valsheid in die soeke na eer wat hy lewenslank nagestreef het, wat gekontrasteer word met die positiewe beeld wat hy na buite weerkaats het. Terugflitse na die verlede (onder andere na ’n voorval tussen hom en sy verpleegster Helen en ’n voorval tussen hom en sy dogter Lea) en die gedurige teenwoordigheid van hersenskimme word gebruik om die dramatiese handeling te versterk. Gibbon is deurentyd besig om te transformeer tot ’n bobbejaan, sodat die verskil tussen mens en dier gaandeweg opgehef word. Die intellektuele diepgang van die drama en die dialoog, waarin die wesenlike van menswees indringend ondersoek word, maak van die drama iets besonders. Vindingryk is ook die benutting van eietydse tegnologiese middele waardeur die gebeure verewig word. As drama gaan dit egter mank aan handeling en karakterdifferensiasie en word dus meer van ’n gedagtedrama as ’n opvoerdrama.

Aanvanklik maak Cloete sy naam as letterkundige kritikus en nie as digter of kreatiewe skrywer nie. Sy doktorale proefskrif word gepubliseer as "Trekkerswee en Joernaal van Jorik", waar hy hierdie eposse van Totius en D.J. Opperman met mekaar vergelyk met betrekking tot die wese en waarde van elkeen in die geheel, afsonderlik en in verhouding met mekaar en tot die ontwikkeling van die Afrikaanse poësie. Rob Antonissen dui in "Kern en tooi" aan dat Cloete se proefskrif sy kennis van albei gedigte grootliks vermeerder het en spesifiek met betrekking tot "Joernaal van Jorik" ook nuwe interpretasie openbarings gemaak het.

Cloete is die skrywer van meer as honderd wetenskaplike artikels oor sy vakgebied en ’n aantal monografieë. "Beskouings oor poësie" is ’n huldigingsbundel met sy sestigste verjaarsdag aan Gerrit Dekker, waarvan hy een van die medeskrywers is, terwyl hy saam met T.C. Bothma die boek "Opstelonderrig" skryf.

"Die wêreld is ons woning nie" is ’n studie oor die werk van Totius, waarin vier opstelle oor Totius se werk gebundel word. In ’n tweede afdeling word gedigte van Totius opgeneem waarna in die opstelle verwys is.

In die reeks "Monografieë uit die Afrikaanse letterkunde" is hy verantwoordelik vir kort oorsigte oor die lewe en werk van "Totius" en "Eugène N. Marais". “

"Op die woord af" bundel opstelle oor die poësie en versdramas van N.P. van Wyk Louw. Die agt opstelle behandel in sommige gevalle ’n oorsigtelike beeld van Louw se werk, terwyl afsonderlike opstelle gewy word aan die gedig "Die swart luiperd", die gedigsiklus "Vier gebede by jaargetye in die Boland", "Germanicus" en "Raka".

"Kaneel" is ’n bundel met letterkundige opstelle, terwyl "Tetralogie van F.A. Venter" die vier Groot Trek-romans van Venter behandel. Hy skryf ’n "Gids by D.J. Opperman se Senior Verseboek" wat as handleiding vir leerlinge bedoel is, asook die Blokboeke "Twee idilles: Martjie en Trekkerswee", "Joernaal van Jorik" en "Hoe om ’n gedig te ontleed." "Die verhouding tussen die skrywer en sy volk" en "Wat is literatuur?" is publikasies van die Potchefstroomse Universiteit. Sy resensies en vakkundige artikels verskyn in verskeie tydskrifte en koerante.

Hy doen ook verskillende vertalings uit veral die Franse letterkunde, naamlik gedigte, dramas en verhale wat opgeneem is in sy dig- en verhalebundels. Sy vertaling van E. Labiche se drama "Meneer Perrichon gaan op reis" word gepubliseer en hy vertaal ook verskeie ander werke uit die Franse letterkunde.

As redakteur bring hy verskeie navorsingswerke tot publikasie, onder andere "Die Afrikaanse literatuur sedert sestig" (waar hy die oorsig oor die poësie van hierdie tydperk skryf), "Gids by die literatuurstudie" (saam met Elize Botha en Charles Malan) en "Literêre terme en teorieë". "Literêre terme en teorieë" word genomineer vir die 1992 Rapportprys vir nie-fiksie.

Die boek "Skrywers in beeld 1: NP van Wyk Louw", word deur hom saamgestel. Hy is ook samesteller van verskeie bloemlesings en verhalebundels, waaronder die bloemlesings uit die Nederlandse letterkunde "Van Hooft tot Luyken" (saam met Gerrit Dekker) en "Van Hendrik van Veldeke tot Spieghel", "Vyfling" (dramas van vyf Hertzogpryswenners), "Faune" (’n bloemlesing uit Afrikaanse gedigte met die dier as tema), "Totius: Vyftig gedigte" en "Dit kom van ver af" (’n kortverhaalbundel van bekende en minder bekende skrywers wat nostalgie weerspieël en spesiaal vir die bundel geskryf is). Saam met P.D. van der Walt en Len Dekker stel hy "Poort 72" saam, ’n keur uit die werk van hoërskoolleerlinge, en saam met Rudolph Willemse stel hy "Lens 78/79" saam, ’n keur uit gedigte van die Potchefstroomse Skrywerskring.

Benewens die talle pryse wat sy letterkundige werke verower, word sy persoon en werk gereeld op ander maniere vereer. In 1976 ontvang hy die Gustav Preller-prys vir Literatuurwetenskap en Letterkundige Kritiek van die Akademie en in dieselfde jaar ’n oorkonde van die Afrikaanse Studentebond vir die uitbouing van Afrikaanse vakliteratuur vir gebruik aan hoër opvoedkundige inrigtings. In 1981 kry hy een van vyf van die Raad vir Geesteswetenskaplike Navorsing se gesogte prestige navorsingsbeurse, waaruit die omvangryke publikasie en standaardwerk "Literêre terme en teorieë" ontstaan. Ten tye van sy sestigste verjaarsdag in 1984 word die huldigingsbundel "In teen die groot vergeet" onder redaksie van Hein Viljoen aan hom oorhandig. Die Potchefstroomse Universiteit ken in 1986 ’n eredoktoraat aan hom toe. In 1990 ontvang hy ’n goue medalje en oorkonde van die stadsraad van Potchefstroom vir sy kulturele bydrae en kry hy ook die Rapportryersprys vir al sy poësie. Die SAUK laat in 1991 ’n dokumentêre program oor sy lewe en werk maak en saai dit op televisie uit onder die titel "Die heelal is ’n taalkristal". Hy word in 1992 vereer met die Staatspresident se Orde vir Voortreflike Diens (Goud) vir sy primêre skryfwerk, sy wetenskaplike navorsing en sy algemene kulturele bydrae. Sy sewentigste verjaarsdag in 1994 word onder andere gevier deur ’n huldigingsprogram wat Obelisk-Musiek en die Streekraad vir Kultuursake in die Studio van die Staatsteater aanbied, met toonsettings van gedigte van hom uit sy digbundels "Driepas" en "Jukstaposisie" op die program. Die Pretoriase Technikon vereer hom in 1996 vir sy werk as skrywer en taalkundige met ’n toekenning in die vorm van ’n moderne beeldhouwerk. In 1997 is hy die Digter van die Jaar van die S.A. Polisiediens se kultuurvereniging, Akpol.

Die Kanseliersmedalje van die Potchefstroomse Universiteit word in 2001 aan hom toegeken vir sy omdigting van die 150 Psalms in moderne Afrikaans. Die Afrikaanse Taal- en Kultuurvereniging ken in 2002 die ATKV Prestige-prys, die hoogste toekenning van hierdie organisasie, aan hom toe ter erkenning van sy omdigting van die Psalms, gepubliseer in die "Liedboek van die Kerk", terwyl die Andrew Murray-prys in dieselfde jaar vir dieselfde werk toegeken word. Ook die Akademie erken hierdie werk deur aan hom in 2002 die N.P. van Wyk Louw-medalje en die Pieter van Drimmelen-medalje toe te ken. Ook in 2002 kry hy ’n Alumni-oorkonde van die Bond van Oud-Pukke en ’n oorkonde van die Potchefstroomse Stadsraad vir sy himnologiese werk. Radiogeskiedenis word in 2002 gemaak wanneer die dokumentêre program "Theuns Cloete: Psalm-omdigter" oor die Paasnaweek gelyktydig op sewe gemeenskapstasies in Suid-Afrika uitgesaai word. Dames Aktueel gee in 2003 ’n toekenning aan hom vir sy taal- en letterkundige werk en sy bydrae as skrywer, terwyl die Lid van die Uitvoerende Raad vir Onderwys in Noordwes hom in 2004 vereer met ’n toekenning vir “die mees vindingryke persoon-baanbreker in onderwys”. In 2006 kry hy van die Hoërskool Monument die skool se spesiale gedenktoekenning, wat elke vyf jaar aan ’n oud-leerling toegeken word vir voortreflike en buitengewone diens aan die samelewing. Die Federasie van Afrikaanse Kultuurverenigings (FAK) ken in 2007 ’n erepenning aan hom toe vir sy bydrae tot die Afrikaanse literatuur en in 2008 ontvang hy erelidmaatskap van die Suid-Afrikaanse Akademie vir Wetenskap en Kuns.

Ten tye van sy 85e verjaarsdag vereer die Noordwes-Universiteit se Potchefstroom kampus, in samewerking met sy familie, hom op 16 Mei 2009 met ’n spesiale huldigingsaand in die vorm van ’n opvoering getitel "Seer en Siter", na een van sy gedigte. Sy dogter Thea toonset sowat 35 van sy gedigte wat by die vertoning vertolk word. In 2011 ken die Stellenbosse Woordfees hulle Woordtrofee-medalje aan hom toe vir sy lewenswerk en word ’n profiel oor sy werk by die fees aangebied. Die Woordeboek van die Afrikaanse Taal (WAT) vereer hom saam met Hennie Aucamp en Adam Small in 2013, deur ’n leergebonde eksemplaar van die veertiende deel aan hom te oorhandig. Die Noordwes Universiteit vereer hom in 2013 met ’n alumni-toekenning as een van hulle top oudstudente wat gehelp het om die land te vorm en te bou. In 2014 ontvang hy by die Klein Karoo Nasionale Kunstefees die Afrikaans Onbeperk-prys vir sy lewensbydrae tot die bevordering van die Afrikaanse letterkunde, en die produksie "God die digter" (waarin ’n keur uit sy gedigte aaneengeskakel is om die skeppingsverhaal te vertel) word tydens hierdie fees onder regie van Lize Beekman aangebied. Vir sy negentigste verjaardagviering in 2014 word ’n eredinee vir hom in Potchefstroom se museum gehou, wat bygewoon is deur oudstudente, vriende en kollegas van regoor die land














</doc>
<doc id="37304" url="https://af.wikipedia.org/wiki?curid=37304" title="Balmoral-kasteel">
Balmoral-kasteel

Balmoral-kasteel is ’n groot landgoedwoning in Aberdeenshire, Skotland. Die landgoed is in 1852 teen £30 000 deur koningin Victoria se man, prins Albert, gekoop en is steeds ’n gewilde koninklike somerwoning.

Die Balmoral-landgoed het deur die jare in die koninklike familie se besit uitgebrei tot meer as 20 000 hektaar. Daar is tans 50 heeltydse en 50 tot 100 deeltydse personeellede.

Die oorspronklike huis is in 1390 deur sir William Drummond gebou. Dit het voorheen aan Robert II van Skotland (1316–1390) behoort wat ’n jaghuis in die gebied gehad het. In die 15de eeu is die landgoed verkoop aan Alexander Gordon, die 3de Graaf van Huntly. In 1662 is dit verkoop aan die Farquharsons van Invery, wat dit in 1798 aan die 2de Graaf van Fife verkoop het. Die landgoed het in 1822 deel gevorm van die kroningsbedrywighede van koning George IV. Nadat prins Albert dit gekoop het, het hy die kasteel dadelik laat vergroot. Die groter kasteel is in 1856 voltooi.

Balmoral en Sandringham House is die private eiendom van die Britse koninklike familie en nie deel van hul amptelike besittings nie. Een van die belangrikste dele van die landgoed is die Ballochbuie-woud van sowat 1 000 hektaar. Koningin Victoria het dit in 1878 gekoop om dit van ’n houthandelaar te red en dit bevat nou een van die grootste oorblywende inheemse Skotse dennehoutplantasies in die land.

Balmoral is een van die grootste toeriste-attraksies in die gebied. Sowat 85 000 mense besoek die kasteel en tuine elke jaar.

Die koningin het in Balmoral-kasteel tuisgegaan tydens die dood van Diana, Prinses van Wallis in 1997. Haar aanvanklike besluit om nie na Londen terug te keer en meer openlik te rou nie het haar baie kritiek op die hals gehaal. Haar private gesprekke met premier Tony Blair is voorgestel in die Stephen Frears-rolprent "The Queen" (2006). Die kasteel kom ook voor in die 1997-rolprent "Mrs. Brown", maar dit is deur Duns-kasteel aan die Skotse grens vervang.




</doc>
<doc id="37305" url="https://af.wikipedia.org/wiki?curid=37305" title="Clarence House">
Clarence House

Clarence House is 'n koninklike woning in Londen wat aan "The Mall" geleë is. Dit is aan Sint James-paleis vas en deel die paleis se tuin. Byna 50 jaar lank, van 1953 tot 2002, was dit die tuiste van koningin Elizabeth die koningin-moeder, maar dit is nou die amptelike woning van Charles, Prins van Wallis, Camilla, Hertogin van Cornwall en prins Harry. Dit is sowat twee maande per jaar in die somer oop vir besoekers.

Die huis is tussen 1825 en 1827 na ’n plan deur John Nash gebou vir koning William IV, wat as die Hertog van Clarence bekend was voor hy die troon in 1830 bestyg het. Sy suster prinses Augusta Sophia het dit geërf en daarna, in 1840, Prinses Victoria van Sakse-Koburg-Saalfeld, die ma van koningin Victoria. In 1866 het dit die tuiste geword van koningin Victoria se tweede oudste seun, prins Alfred, Hertog van Sakse-Koburg en Gotha, tot met sy dood in 1900. Sy jonger broer, prins Arthur, Hertog van Connaught en Strathearn, het die huis van 1900 tot met sy dood in 1942 gebruik. Dit is in die Tweede Wêreldoorlog erg deur bomme beskadig en is vir die res van die oorlog deur die Rooi Kruis en St. John Ambulance gebruik as hul hoofkwartier. Daarna is dit aan prinses Elizabeth en haar man, die Hertog van Edinburg, gegee. Prinses Anne is in 1950 daar gebore. Ná die dood van George VI het die koningin-moeder en prinses Margaret in 1953 daar ingetrek, hoewel Margaret later na ’n woonstel in Kensington-paleis getrek het.




</doc>
<doc id="37306" url="https://af.wikipedia.org/wiki?curid=37306" title="Sint James-paleis">
Sint James-paleis

Sint James-paleis (Engels: "St James's Palace") is een van Londen se oudste paleise. Dit is aan Pall Mall in Londen geleë, net noord van Sint James-park.

Koning Henry VIII het die paleis laat bou op die plek waar ’n hospitaal vir melaatses eers gestaan het. Hy het dit opgedra aan die apostel Jakobus. Die hospitaal het tot in 1532 bestaan.

Die nuwe paleis, wat tweede plek ingeneem het ná Henry se Whitehall-paleis, is gebou in die rooisteen-Tudor-styl om vier binnehowe. Dit het in 1698 die hoofwoning van die monarg in Londen geword tydens die bewind van William III en Mary II toe Whitehall-paleis deur ’n brand verwoes is en dit is steeds die administratiewe kern van die monargie. Mary I is daar oorlede en haar hart en ingewande is in die paleis se kapel begrawe. Charles I het daar geslaap die nag voor hy tereggestel is. Oliver Cromwell het dit toe oorgeneem en in ’n kaserne omskep tydens die Engelse Statebond-periode. Charles II (Charles I se seun) het dit laat restoureer.

Die eerste drie Georges het die paleis as hul hoofwoning in Londen gebruik, hoewel dit nie juis deftig was vir die stadspaleis van ’n Europese monarg nie. In 1809 het ’n brand ’n deel van die paleis verwoes, onder andere die monarg se private woongedeelte in die suidoostelike hoek. George III het Buckingham House, nou Buckingham-paleis, in 1762 vir sy vrou gekoop en Sint James het al hoe onbelangriker geword in die eerste helfte van die 19de eeu. Dit is al hoe meer net vir amptelike funksies gebruik soos amptelike onthale, koninklike troues en doopplegtighede. Koningin Victoria het in 1837 finaal na Buckingham-paleis getrek en dit was die einde van Sint James as die monarg se amptelike woning.



</doc>
<doc id="37307" url="https://af.wikipedia.org/wiki?curid=37307" title="Leeds">
Leeds

Leeds [ˈliːdz] is 'n stad en metropolitaanse "borough" in Wes-Yorkshire, Noord-Engeland wat as die kulturele, finansiële en kommersiële sentrum van die stedelike gebied van Wes-Yorkshire ("West Yorkshire Urban Area") met 'n bevolking van 1,5 miljoen dien. 

Leeds maak daarnaas deel uit van die metropolitaanse gebied van Leeds-Bradford, die vierde grootste in die Verenigde Koninkryk met sowat 2,3 miljoen inwoners, en vorm die kernstad van die "Leeds City Region", 'n ekonomiese streek met 'n bevolking van 2,9 miljoen. Vandag is Leeds die Verenigde Koninkryk se belangrikste sentrum vir sake-, regs- en finansiële dienste buiten Londen.

Die stad voer sy oorsprong terug na die 5de eeu toe die Koninkryk Elmet deur die bos van "Loidis" bedek was. Leeds het later 'n belangrike sentrum vir die wolbedryf geword wat ook tydens die nywerheidsomwenteling die basis van die plaaslike ekonomie sou vorm. Die stadsgebied van Leeds het vinnig uitgebrei en steeds meer nedersettings in die omgewing geabsorbeer om in die middel van die 20ste eeu tot een van Engeland se digsbevolkte stede te groei. Die huidige kernstad is met sowat 441 000 inwoners volgens die sensus van 2010 die vyfde grootste stedelike nedersetting in die Verenigde Koninkryk.

'n Aantal nedersettings in die Verenigde State en Kanada is na Leeds genoem.

Leeds is een van die grootste stede in die Verenigde Koninkryk. In 2006 was die bevolking in die distrik 85% Blankes, 5,7% Indiërs en 3,5% Swartes.




</doc>
<doc id="37308" url="https://af.wikipedia.org/wiki?curid=37308" title="Sandringham House">
Sandringham House

Sandringham House is ’n koninklike landhuis naby die dorp Sandringham in Norfolk, Engeland. Die huis is nes Balmoral-kasteel in die private besit van die koninklike familie. In 1771 het die argitek Cornish Henley die geboue wat daar was afgebreek en Sandringham Hall gebou. Dit is in die 19de eeu deur Charles Spencer Cowper laat verander. Hy het ’n groot voorportaal en konservatorium laat bou wat deur die argitek Samuel Sanders Teulon ontwerp is.

Koningin Victoria het die huis in 1862 gekoop op aandrang van haar seun die Prins van Wallis, die toekomstige koning Edward VII, as ’n huis vir hom en sy nuwe bruid, Alexandra. In 1865, twee jaar nadat hulle ingetrek het, was die huis egter te klein na die prins se smaak en het hy A.J. Humbert gevra om die gebou af te breek en ’n groter huis te bou.

Die rooisteenhuis is in 1870 voltooi in ’n vreemde mengsel van style wat nie juis beskou word as die mees suksesvolle voorbeeld van ’n middel-Victoriaanse landhuis nie. ’n Nuwe vleuel is later bygevoeg in ’n meer tradisionele styl. Die ontwerp was miskien nie te waffers nie, maar dit was in ander opsigte sy tyd vooruit, met gasligte, watertoilette en selfs ’n vroeë soort stort. ’n Deel van die huis is deur ’n brand verwoes tydens die voorbereidings vir Edward se vyftigste verjaardagparty in 1891, en is later herbou.

Sandringham House was die privaatwoning van vier geslagte monarge. Sedert koning George VI in 1952 daar dood is, is dit koningin Elizabeth II se gebruik om die herdenking van haar pa se dood en haar eie troonopvolging stil in Sandringham House te vier saam met haar familie. Dit is haar tuiste tot Februarie elke jaar. Die huis is in 1977 die eerste keer vir die publiek oopgestel en daar is ’n museum met uitstallings oor die koninklike lewe en die landgoed se geskiedenis.

Koning Olaf V van Noorweë is in Sandringham gebore. Koningin Alexandra, haar seuns prins Albert Victor, Hertog van Clarence en Avondale en koning George V, asook haar kleinseun koning George VI is almal in Sandringham dood.



</doc>
<doc id="37316" url="https://af.wikipedia.org/wiki?curid=37316" title="Cronulla">
Cronulla

Cronulla is 'n woonbuurt langs 'n strandgebied in die suide van Sydney in Nieu-Suid-Wallis, Australië. Cronulla is sowat 26 km suid van Sydney se sentrale sakekern geleë in die plaaslike regeringsgebied van Sutherland Shire.

Cronulla is geleë op 'n skiereiland wat begrens word deur Botanybaai in die noorde, Bate Bay in die ooste, Port Hacking in die suide en Gunnamatta Bay in die weste. Die aangrensende woonbuurt Woolooware lê wes van Cronulla. Die Kurnell-skiereiland, die plek waar James Cook vir die eerste keer in 1770 aan wal gegaan het word binnegegaan deur noordoos vanuit Cronulla te ry op Captain Cook Drive.

Cronulla is 'n gewilde toeriste trekpleister en lok baie baaiers van oral oor Sydney heen. Cronulla Beach is 'n lang strand wat vanaf Boat Harbour tot by North Cronulla strek, gevolg deur rotspoele en nog 'n sanderige strandgebied in South Cronulla. Die strande van Cronulla vanaf noord na suid is: Boat Harbour, Wanda Beach, Elouera Beach, North Cronulla Beach, Cronulla Beach, Blackwoods Beach, Shelly Beach en Oak Park. Die strande is 'n gewilde plek vir ontspanning en verskeie watersportsoorte insluitend swem, branderplankryery en andere.

Shark Island is 'n eiland net buite Cronulla Beach en is 'n gewilde plek vir branderplankryery en daar word jaarliks 'n kompetisie genaamd die Shark Island Challenge daar aangebied. Gunnamatta Bay bied ook beskermde swemplekke langs Gunnamatta Park. Port Hacking is ook 'n gewilde plek vir waterski aktiwiteite.


Die hoof winkelkompleks is langs Cronulla straat geleë wat deels omgeskakel is om slegs vir voetgangerverkeer voorsiening te maak en as Cronulla Plaza bekend staan. Die sakegebied strek ook verder na Kingsway, Gerrale Street en ander omliggende strate. Cronulla het 'n kafeekultuur ontwikkel met baie kafees en restourante langs North Cronulla se strandgebied en in Cronulla Plaza. Toeriste het die keuse van 'n hele aantal hotelle, motelle en woonstelle. Cronulla het vele besienswaardighede wat onafhanklike bioskope, nagklubs en kroeë insluit.


Cronulla is die tuiste van verskeie laer- en hoërskole: Cronulla High School, De La Salle College, Our Lady of Mercy College, Cronulla Publich School, South Cronulla Public School, St Francis De Sales, Burraneer Bay Public School en St Aloysius Catholic Primary School.

St Andrews Anglikaanse kerk, St Aloysius Katolieke kerk, Cronulla Baptiste kerk, Cronulla Uniting Church en die Presbiteriaanse War Memorial Church is almal in Cronulla geleë.

Cronulla is afgelei van 'n inboorlingwoord "kurranulla" wat "plek van die pienk seeskulpe" beteken. Matthew Flinders en Geore Bass het die kuslyn en die Port Hacking mondingsmeer in 1796 verken en gekarteer en die suidelikste deel van Cronulla word Bass and Flinders Point genoem ter ere van hulle. John Connel was die eerste grondeienaar in die gebied gewees in 1835. Thomas Holt het die meeste grond hier besit. Hy het 'n stuk grond vanaf Sutherland tot in Cronulla besit in die 1860's. Holt het Sutherland House opgerig langs die Gwawley Bay seefront in 1818 aan die oostekant van Sylvania. Die Cronulla gebied is in 1895 onderverdeel en grond is te koop aangebied teen 'n prys van 10 pond per akker. In 1899 het die regering die gebied Gunnamatta genoem. Op 26 Februarie 1908 is die naam amptelik verander na Cronulla en is Gunnamatta slegs gebruik vir die baai aan die westekant.

Na die Illawarra spoorlyn na Sutherland in 1885 gebou is, het die gebied baie gewild geword onder piekniekgangers en baaiers. Trems is in 1911 tussen Sutherland en Cronulla in werking gestel. Baie mense het strandhuise in Cronulla gehuur vir skoolvakansies. Die Oriental Hotel is in 1888 deur Kaptein Spingall gebou op die plek agter die huidige North Cronulla Hotel. Die Cecil Hotel was op die seefront van South Cronulla geleë en die Ritz Café was ook baie gewild onder vakansiegangers. 'n Woonstel genaamd Cecil Apartments is op die plek gebou waar die hotel geleë was. Die stoomtrems is in 1939 met die Cronulla tak van die Illawarra lyn vervang.

Die poskantoor het in Januarie van 1891 oopgemaak in wat toe as Cronulla Beach bekend gestaan het maar is weer in 1893 gesluit. In 1907 is die poskantoor weer oopgemaak en die naam na Cronulla verander in 1929. Die eerste skool is in 1910 gestig. Vanaf die 1950's is die vele gastehuise vervang met woonstelle. Ten spyte daarvan dat Cronulla as 'n woonbuurt ontwikkel het, het dit steeds gewild gebly by baaiers en toeriste. Verskeie hotelle, motelle en woonstelle vir tydelike verblyf is daar beskikbaar. Die Cronulla Bicentennial Plaza is in Februarie 1989 oopgestel.

In 2005 het onluste en geweldadige konfrontasies op Cronulla se strandfront voorgekom. Hierdie insidente het oor verskeie dae plaasgevind en ook na ander dele van Sydney versprei.



</doc>
<doc id="37318" url="https://af.wikipedia.org/wiki?curid=37318" title="Edward VIII van die Verenigde Koninkryk">
Edward VIII van die Verenigde Koninkryk

Edward VIII (Edward Albert Christian George Andrew Patrick David; later die Hertog van Windsor; 23 Junie 1894 – 28 Mei 1972) was koning van die Verenigde Koninkryk en Noord-Ierland en die Britse dominiums asook Keiser van Indië van 20 Januarie 1936, ná die dood van sy pa, George V, tot met sy abdikasie op 11 Desember 1936. Hy was die tweede monarg van die Huis van Windsor nadat sy pa die naam in 1917 verander het van Sakse-Koburg en Gotha.

Voor hy die troon bestyg het, het hy die volgende titels gehad: prins Edward van York, prins Edward van Cornwall en York, die Hertog van Cornwallis, die Hertog van Rothesay en die Prins van Wallis. As jong man het hy in die Eerste Wêreldoorlog diens gedoen en verskeie oorsese besoeke namens sy pa onderneem. Hy is verbind met ’n reeks ouer, getroude vroue.

Slegs maande nadat hy koning geword het, het Edward ’n grondwetlike krisis veroorsaak toe hy die Amerikaanse geskeide vrou Wallis Simpson om haar hand gevra het. Hoewel hy wetlik met haar kon getrou het en koning gebly het, was die premiers van sy onderskeie ryke gekant teen die huwelik; hulle het gemeen Wallis sou nooit as koningin aanvaar word nie. Edward het geweet die regering van die Britse premier, Stanley Baldwin, sou bedank as hy met die huwelik voortgaan en dit sou die koning betrek het by ’n algemene verkiesing en so sy reputasie as polities neutrale monarg skaad. Hy het verkies om te abdikeer. Hy was die enigste koning van Brittanje en al sy ryke wat vrywillig van die troon afstand gedoen het.

Ná sy abdikasie het hy die titel "prins Edward" teruggeneem. Hy het ook die titel Hertog van Windsor gekry.

Edward VIII is op 23 Junie 1894 in Richmond, Engeland gebore. Hy was die oudste seun van die Hertog van York, later koning George V, en die Hertogin van York, voorheen prinses Victoria Mary van Teck. Sy pa was die tweede oudste seun van die Prins van Wallis, later koning Edward VII.

Edward is tuis opgevoed. Ná die dood van koningin Victoria in 1901 het sy ouers nege maande lank deur die Britse Ryk gereis. Jong Edward en sy broers en susters het tuis gebly by hul oupa en ouma Edward VII en koningin Alexandra. Toe sy ouers terugkeer, is Edward in die sorg van twee mans, Frederick Finch en Henry Hansell, geplaas wat die kinders vir die res van hul kinderdae grootgemaak het.

Op 13-jarige ouderdom is Edward toegelaat tot die Osborne-vlootkollege, maar hy het dit nie geniet nie. Ná twee jaar is hy na die Koninklike Vlootkollege by Dartmouth. Ná die dood van koning Edward VII in 1910 het hy egter die Prins van Wallis geword en die voorbereidings vir sy toekomstige rol as koning het in alle erns begin. Hy is na Magdalen-kollege, Oxford, gestuur. Volgens die skrywer John Parker was hy heeltemal onvoorbereid; hy is eindelik by Oxford weg sonder enige akademiese toekennings.

Regdeur die 1920's het Edward sy pa as Prins van Wallis op talle besoeke verteenwoordig, tuis en oorsee. Hy het veral daarvan gehou om arm dele van die land te besoek. Hy was aantreklik en dit, saam met sy rang en ongetroude status, het hom byna die gewildheid van ’n rolprentster besorg. Hy was op ’n tyd die mees gefotografeerde beroemde en het die toon aangegee in mansmodes.

In 1930 het koning George V vir sy seun ’n huis gegee: Fort Belvedere, naby Sunningdale, Engeland. Daar het hy verhoudings met verskeie getroude vroue gehad, onder andere die half-Britse, half-Amerikaanse tekstielerfgenaam Freda Dudley Ward, die Amerikaanse aktrise Mildred Harris en lady Furness (gebore Thelma Morgan). Laasgenoemde het die prins voorgestel aan Wallis Simpson (voorheen Wallis Spencer; gebore Bessie Wallis Warfield). Mev. Simpson was toe geskei van haar eerste man en weer getroud.

Koning George was teleurgsteld in Edward en het glo gesê hy sal homself ruïneer binne twaalf maande ná sy (George se) dood. Hy het verder gesê hy hoop Edward sal nooit kinders hê nie en dat niks sal kom tussen sy tweede oudste seun, Albert ("Bertie"), en sy kleindogter Elizabeth ("Lilibet") en die troon nie.

Koning George V is op 20 Januarie 1936 dood en Edward het die troon bestyg as koning Edward VIII. Sy onortodokse optrede op talle terreine het tot omstredenheid gelei. Teen Oktober was dit duidelik dat die koning beplan om met mev. Simpson te trou, veral toe ’n skeisaak tussen haar en haar tweede man aanhangig gemaak is. Nadat verskeie opsies oorweeg is, soos dat Edward aanbly as koning maar mev. Simpson nie koningin word nie, of dat hy ongetroud bly, het die koning geabdikeer. Sy broer George VI het hom opgevolg. Hy het Edward die titel Hertog van Windsor gegee.

Die hertog en mev. Simpson is op 3 Junie 1937 op ’n private seremonie in Frankryk getroud. Edward het gedink hy sou na Engeland kon terugkeer ná ’n jaar of twee van bannelingskap in Frankryk, maar sy broer het gedreig om sy toelae stop te sit as hy ooit sonder ’n uitnodiging na Engeland sou terugkeer.

Op 28 Mei 1972 is die hertog in sy huis in Frankryk dood aan keelkanker. Sy liggaam is na Brittanje vervoer en hy is begrawe in die koninklike begraafplaas agter die mausoleum van koningin Victoria en prins Albert by Frogmore. Die hertogin het tydens haar besoek in Buckingham-paleis gebly. Sy is 14 jaar later dood en is langs haar man begrawe as "Wallis, Hertogin van Windsor".





</doc>
<doc id="37320" url="https://af.wikipedia.org/wiki?curid=37320" title="Windsor-kasteel">
Windsor-kasteel

Windsor-kasteel (Engels: "Windsor Castle") in Berkshire, Engeland, is die grootste bewoonde kasteel in die wêreld. Die kasteel dateer uit die tyd van William die Veroweraar en word reeds amper 1 000 jaar bewoon. Dit beslaan ’n vloeroppervlak van sowat 44 965 vierkante meter.

Saam met Buckingham-paleis in Londen en Holyrood-paleis in Edinburg is dit een van die hoofwonings van die Britse monarg. Koningin Elizabeth II bring baie naweke in die kasteel deur en gebruik dit vir private en staatsgeleenthede.

Die meeste van die monarge van Engeland, later Groot-Brittanje en nog later die Britse Statebondsryke het ’n direkte invloed gehad op die bou en ontwikkeling van die kasteel, wat hul fort, woning, amptelike paleis en soms selfs tronk was.

Deur sy 900 jaar lange bestaan is die ontwerp van Windsor-kasteel aangepas en verander volgens die smaak, vereistes en finansies van opeenvolgende monarge. Die hooftrekke het egter min of meer dieselfde gebly en die plan hieronder is ’n nuttige gids. William die Veroweraar het die eerste houtkasteel tussen 1070 en 1086 gebou. Dit is later met stene herbou en het oor die jare al hoe belangriker geword. Koning Hendrik II het die Ronde Toring en die oorspronklike buitemuur laat bou. Tydens die bewind van koning George IV tussen 1820–1830 het die kasteel sy grootste enkele transformasie ondergaan. George, wat bekend was vir sy swierige aanbouings by Carlton House en die Royal Pavilion, het die parlement oorreed om £300 000 aan hom toe te staan vir restourasiewerk. Die argitek Jeffry Wyatville het die werk in 1824 begin. Koning George is in 1830 dood voor die restourasie voltooi is, maar dit was feitlik klaar teen die tyd dat Wyatville in 1840 dood is.
Sleutel tot die plan regs

Die besonder sigbare landmerk van die kasteel, die Ronde Toring ("A"), is eintlik allesbehalwe rond; die vorm daarvan word meegebring deur die oneweredige, maar skynbaar ronde, mensgemaakte heuwel waarop dit gebou is. Die toring skei die twee binnehowe van mekaar. Die laer binnehof ("Lower Ward", "F") bevat Sint George-kapel ("G"), terwyl die boonste binnehof ("Upper Ward", "B") die private woondeel ("D") en die meer formele staatsale ("C") huisves.

Die onmiddellike omgewing sluit die parkgebied en twee plase in, asook baie huise waarin hoofsaaklik werknemers bly. Die landgoed Frogmore lê ook binne die parkgebied. Frogmore House en sy tuine is op sekere dae vir die publiek oop.



</doc>
<doc id="37321" url="https://af.wikipedia.org/wiki?curid=37321" title="Llwynywermod">
Llwynywermod

Llwynywermod (Wallies: "Llwynywermwd"), ook Llwynywormwood, is ’n landgoed in Wallis wat aan prins Charles behoort.

Dit is geleë naby die dorp Myddfai, Llandovery, Carmarthenshire; prins Charles het dit in Maart 2007 gekoop. Die drieslaapkamer-plaashuis, wat deur Craig Hamilton Architects in ’n woning vir prins Charles omskep is, was eers die waenhuis van die nou verwoeste 13-slaapkamer-landhuis van die Griffies-Williams-familie daar naby.

Charles en Camilla, die Hertogin van Cornwallis, het in Junie 2008 in die huis begin bly wanneer hulle Wallis besoek. Huise in die binnehof word as vakansieverblyf gebruik as die prins nie daar woon nie.

Die historikus Mark Baker het ’n boek geskryf oor die geskiedenis en restourasie van die landgoed met die naam "". Dit is in Februarie 2008 in ’n spesiale leeromslag aan die Prins van Wallis geskenk.




</doc>
<doc id="37322" url="https://af.wikipedia.org/wiki?curid=37322" title="Londense Tower">
Londense Tower

Haar Majesteit se Koninklike Paleis en Fort, beter bekend as die Londense Tower, is 'n historiese monument in Sentraal-Londen, Engeland, aan die noordelike oewer van die Teemsrivier. Die Tower is in 1988 deur Unesco as wêrelderfenisgebied gelys.

Die Tower se hooffunksie was ’n fort, koninklike paleis en tronk (veral vir koninklikes soos die broers Eduard V van Engeland en Richard van Shrewsbury, 1ste Hertog van York en koningin Elizabeth I, asook ander mense met hoë status). Dit was ’n plek van marteling en teregstellings, ’n arsenaal, skatkamer, dieretuin, die koninklike munt, ’n sterrewag en is, sedert 1303, die tuiste van die kroonjuwele.

Die kasteel staan aan die oostelike grens van die stad Londen se finansiële distrik, aan die Teemsrivier en naby Tower Bridge.

In die middel van die Londense Tower staan die Normandiese Wit Toring, wat in 1078 deur Willem die Veroweraar in die suidoostelike hoek van die stadsmure laat bou is.
Die toring was 'n magtige steengeworde simbool vir die nuwe Normandiese bewind in Engeland en sy voorneme om van permanente duur te wees. 'n Tweede funksie was dié van 'n vesting van tot dusver ongekende formaat en skuilplek - vir die nuwe bewindhebbers in die vroeë fase van stabilisering (waartydens opstande van Ange-Sakers nie volledig uitgesluit kon word nie), maar ook vir die Londense bevolking tydens militêre bedreigings van buite.

Die Wit Toring is 27 m hoog en die mure wissel tussen 4,5 m dik by die basis tot amper 3,3 m aan die bokant. In die 1190's het koning Richard die Leeuhart die Wit Toring laat toebou met ’n versterkte muur wat met ’n grag omring was. Hendrik III het die buitekant laat witkalk, vandaar die naam.

Koninklike gevangenes van die Tower sluit in:

Ander bekendes:





</doc>
<doc id="37325" url="https://af.wikipedia.org/wiki?curid=37325" title="Coppins">
Coppins

Coppins was oorspronklik ’n middel-19de-eeuse plaashuis wat deur John Mitchell gebou is. Dit is in die dorp Iver in Buckinghamshire, Engeland, geleë en is aansienlik verander vir prinses Victoria, wat daarheen getrek het ná haar ma, koningin Alexandra, se dood in 1925.

Prinses Victoria het Coppins aan haar broerskind prins George, Hertog van Kent nagelaat toe sy in 1935 dood is. Dit was sedertdien die tuiste van twee geslagte van die Kent-familie tot dit in 1973 verkoop is.


</doc>
<doc id="37326" url="https://af.wikipedia.org/wiki?curid=37326" title="Waterkering">
Waterkering

'n Waterkering is 'n vaste struktuur of wal wat loodreg met 'n kusfront of rivierwal gebou word om die vloei van water te onderbreek en sodoende die beweging van sediment te beperk. Dit word dikwels gebruik om strande te skep of te keer dat dit mettertyd wegspoel. In 'n rivier keer dit die erosie van die wal. 'n Waterkering kan geheel en al onder water gebou word of bo die water uitsteek. Dit word gewoonlik gebou uit hout, beton of klipstapels en word in groepe geplaas. Dit word algemeen gebruik en verg min onderhoud. Waterkerings word dikwels saam met seedyke gebruik. Dit kan egter as 'n lelike en onnatuurlike struktuur beskou word.

'n Waterkering se lengte, hoogte en plasing word bepaal deur die golfenergie en helling van die strandgebied. Waterkerings wat te lank of hoog is, neig om afstroom-erosie te versnel omdat hulle te veel sediment vasvang. Dié wat te kort of laag is of te veel materiaal deurlaat, is ondoeltreffend omdat hulle te min sediment vasvang. Die waterkerings moet ook ver genoeg gebou word om te keer dat die water daarom vloei. In riviere word dit gebruik om te keer dat 'n rivier kronkel en maak dit die rivier meer bevaarbaar.


</doc>
<doc id="37330" url="https://af.wikipedia.org/wiki?curid=37330" title="Greytown">
Greytown

Greytown is 'n dorp in die ooste van Suid-Afrika, in die provinsie KwaZulu-Natal. Die dorp lê aan die Mvotirivier en is die geboorteplek van genl. Louis Botha.

Die dorp is in 1854 uitgelê op 'n plaas wat van L.J. Nel gekoop is. Die inwoners wou die dorp eers Pretorius noem ter ere van Andries Pretorius maar die Natalse regering het aangedring dat die dorp na sir George Grey vernoem word. Die dorp se stadsaal is in 1904 gebou.

Daar is in 1890 begin met die aanplant van wattelbome. Vandag is Greytown die middelpunt van uitgebreide wattel- en denneplantasies. Ander produkte is kiwivrugte, avokadopere, suiker, mielies, vee en suiwelprodukte. Die belangrikste nywerheid is 'n groot skoenfabriek. 'n Gebou wat in 1886 as woning vir die landdros opgerig is, dien nou as 'n museum.

Daar is 'n klipgedenkteken, wat die plek aandui waar die huis was waar genl. Louis Botha gebore is, op die plaas Honingfontein. Die plaas is 5 km suid van Greytown.




</doc>
<doc id="37334" url="https://af.wikipedia.org/wiki?curid=37334" title="Botanybaai">
Botanybaai

Botanybaai is 'n baai in Sydney, Nieu-Suid-Wallis in die suidooste van Australië 'n paar kilometer suid van Sydney se sentrale sakekern. Die Cooks-rivier en die Georges-rivier is twee groot vertakkinge wat die baai binnevloei. Twee aanloopbane van Sydney-lughawe is in die baai gebou.

Botanybaai was die plek waar James Cook die baai met sy skip die HMS Endeavour vir die eerste keer op die kontinent van Australië aan wal gegaan het, na hy Nieu-Seeland verken het. Die Britte het later beplan om Botanybaai as 'n strafkolonie te gebruik. Hierdie planne het gelei tot die eerste Europese nedersetting in Australië by Sydney Cove.

Argeologiese opgrawings langs die kus van Botanybaai het bewyse gelewer van inboorling nedersetting van meer as 5 000 jaar gelede. Die inboorlinge van Sydney het bekend gestaan as die Eora wat onderverdeel is in subgroepe volgens die tale wat hulle gepraat het. Die mense wat tussen die Cooks-rivier en die Georges-rivier gewoon het is die Bidgigal genoem. Op die suidelike kus van die baai is die inboorlinge die Gweagal genoem. Op die noordelike strand het die inboorlinge as die Kameygal bekend gestaan.

James Cook se landing was die begin van Brittanje se belangstelling en uiteindelike kolonisering van Australië. Aanvanklik het Cook die naam Sting Ray Harbour gebruik. Die naam is ook so op ander kaarte van die tydperk aangeteken. Cook het later die naam verander na "Botany Bay" vanweë die vele plante wat Joseph Banks en Daniel Solander daar versamel het. Die naam "Botanist Bay" is ook aanvanklik gebruik.

Goewerneur Arthur Phillip het die baai in 1788 binnegevaar met die Eerste Vloot en begin om die strafkolonie daar te beplan. Hulle het egter bevind dat die grond sanderig en onvrugbaar was en nie geskik was vir die stigting van 'n nedersetting wat van landbou afhanklik sou wees nie. Phillip het toe besluit om die kolonie te verskuif na Port Jackson na die noorde. Op 26 Januarie, toe die Eerste Vloot begin het om by die baai uit te vaar, het 'n Franse verkenningsekspedisie onder leiding van Jean-François de La Pérouse Botanybaai binnegevaar. Op 26 Januarie 1788 is die Britse vlag op land gehys. Die goeie voorraad varswater in die gebied het bygedra tot 'n bestendige bevolkingsgroei in die 19de eeu.


</doc>
<doc id="37338" url="https://af.wikipedia.org/wiki?curid=37338" title="Hattingspruit">
Hattingspruit

Hattingspruit is 'n steenkoolmynboudorp in die ooste van Suid-Afrika, in die noorde van die provinsie van KwaZulu-Natal. Die dorp is tussen Glencoe en Dannhauser. Die Tom Worthington Dam is nabygeleë.



</doc>
<doc id="37339" url="https://af.wikipedia.org/wiki?curid=37339" title="Edinburg-kasteel">
Edinburg-kasteel

Edinburg-kasteel (Engels: "Edinburgh Castle") is ’n antieke vesting wat die silhoeët van Edinburg, Skotland, oorheers vanaf die vulkaniese Castle Rock waarop dit geleë is.
Die terrein word al sedert die 9de eeu v.C. bewoon, hoewel die aard van die vroegste nedersetting onduidelik is. ’n Koninklike kasteel staan al daar minstens sedert die bewind van David I in die 12de eeu, en dit was die terrein van ’n koninklike woning tot in 1603. As een van die belangrikste vestings in Skotland was die kasteel betrokke by baie historiese konflikte, van die Oorloë van Skotse Onafhanklikheid in die 14de eeu tot die Jakobiete-opstand van 1745. In die laat 17de eeu het dit ’n militêre basis met ’n groot garnisoen geword. Sy belangrikheid as historiese monument is in die 19de eeu besef en sedertdien is verskeie restourasieprojekte aangepak.

Weinig van die huidige geboue het voor die Lang-beleg van die 16de eeu bestaan, toe die vesting grootliks deur artillerievuur verwoes is. Die belangrikste uitsondering is Sint Margaret-kapel, die oudste gebou in Edinburg, wat uit die vroeë 12de eeu dateer. Onder die ander belangrike geboue van die kasteel is die Koninklike Paleis en die 15de-eeuse Groot Saal.

Die kasteel is nou onder toesig van Historic Scotland en is Skotland se tweede grootste toeriste-attraksie.

Die kasteel staan op die basalt-vulkaanprop van ’n uitgewerkte vulkaan wat sowat 340 miljoen jaar gelede ontstaan het, tydens die laat-Steenkooltydperk. Dit is 120 m bo seespieël. In die suide, weste en noorde word dit beskerm deur loodregte kranse wat sowat 80 m bo die omringende landskap uitstyg. Die enigste maklike toegang is dus van die oostekant af.

Die kasteel staan aan die bopunt van die Koninklike Myl, aan die westekant van Edinburg se Ou Stad. Dit word verdeel in drie dele, of wyke (Engels: "wards"), wat deur poorte geskei word.

Voor die kasteel is die lang skuins voorhof bekend as die Esplanade. Van daar kan die Halfmaan-battery gesien word met die Koninklike Paleis aan die noordekant en die hoofpoort, wat toegang tot die Onderste Wyk bied, onder.




</doc>
<doc id="37340" url="https://af.wikipedia.org/wiki?curid=37340" title="Anne Mountbatten-Windsor">
Anne Mountbatten-Windsor

Anne Elizabeth Alice Louise (gebore 15 Augustus 1950) is die tweede kind en enigste dogter van koningin Elizabeth en prins Philip. Met haar geboorte was sy die derde aanspraakmaker op die Britse troon. Sy is een van die gewildste lede van die vorstehuis en het sowat 700 koninklike afsprake en openbare optredes per jaar.

Sy is die sewende persoon aan wie die titel "Princess Royal" toegeken is as oudste dogter van 'n Britse monarg en is bekend vir haar liefdadigheidswerk – sy is die beskermpersoon van meer as 200 organisasies. Sy is ook bekend vir haar vermoëns as perderuiter. Sy het talle medaljes gewen en is die enigste lid van die Britse vorstehuis wat al aan die Olimpiese Spele deelgeneem het, in 1976 in Montréal.

Sy is in 1973 met kapt. Mark Phillips getroud, maar is in 1992 van hom geskei en later dieselfde jaar met Timothy Laurence getroud. Sy het twee kinders, Peter en Zara, uit haar vorige huwelik met Phillips.



</doc>
<doc id="37341" url="https://af.wikipedia.org/wiki?curid=37341" title="Prins Andrew, Hertog van York">
Prins Andrew, Hertog van York

Prins Andrew, die Hertog van York (Andrew Albert Christian Edward; gebore 19 Februarie 1960) is die derde kind en tweede oudste seun van koningin Elizabeth en prins Philip. Sy amptelike titel is die Hertog van York. Met sy geboorte was hy die tweede aanspraakmaker op die Britse troon. Hy was die eerste kind wat vir ’n heersende monarg gebore is sedert koningin Victoria se jongste kind, prinses Beatrice in 1857.

Prins Andrew is bekend vir sy militêre diens as 'n vlieënier in die Britse Vloot en sy deelname aan die Falkland-oorlog. Hy is tans die Verenigde Koninkryk se spesiale verteenwoordiger vir internasionale handel en beleggings.

Prins Andrew is in 1986 met Sarah Ferguson getroud. Hulle het twee kinders, prinses Beatrice en prinses Eugenie. Andrew en Sarah is in 1996 geskei. Hul huwelik en egskeiding het groot aandag in die media geniet.



</doc>
<doc id="37343" url="https://af.wikipedia.org/wiki?curid=37343" title="Prins Edward, Graaf van Wessex">
Prins Edward, Graaf van Wessex

Prins Edward, die Graaf van Wessex (Edward Antony Richard Louis; gebore 10 Maart 1964) is die derde oudste seun van koningin Elizabeth en prins Philip. Met sy geboorte was hy die derde aanspraakmaker op die Britse troon, maar is tans die sewende aanspraakmaker.

Hy het in 1986 ’n BA-graad behaal en het so slegs die vierde lid van die Britse koninklike familie geword wat ’n universiteitsgraad kry.

Edward was betrokke by die teater en het in die laat 1980's vir twee teatermaatskappye gewerk, onder andere Andrew Lloyd Webber se Really Useful Group, waar hy deel was van produksies soos "Phantom of the Opera", "Starlight Express" en "Cats". Hy het daarna betrokke geraak by televisieproduksies, maar is daarvan beskuldig dat hy sy koninklike konneksies gebruik vir persoonlike wins. Hy het hom daarna toegespits op sy openbare pligte. Hy het in die afgelope paar jaar baie van sy pa se rolle oorgeneem.

Edward is in 1999 getroud met Sophie Rhys-Jones. Hulle het twee kinders, lady Louise Windsor (Prinses Louise van Wessex) en James, burggraaf Severn (Prins James van Wessex).



</doc>
<doc id="37347" url="https://af.wikipedia.org/wiki?curid=37347" title="Sophie, Gravin van Wessex">
Sophie, Gravin van Wessex

Sophie, Gravin van Wessex (gebore Sophie Helen Rhys-Jones op 20 Januarie 1965) is die vrou van prins Edward van die Verenigde Koninkryk, die derde oudste seun van koningin Elizabeth en prins Philip. Hulle is in 1999 getroud en Sophie het in die skakelwese gewerk tot in 2002. Sy ondersteun nou haar man in sy koninklike pligte. Die egpaar het twee kinders, lady Louise Windsor (Prinses Louise van Wessex) en James, burggraaf Severn (Prins James van Wessex).


</doc>
<doc id="37348" url="https://af.wikipedia.org/wiki?curid=37348" title="Mark Phillips">
Mark Phillips

Mark Anthony Peter Phillips (gebore 22 September 1948) is ’n voormalige perderuiter en die houer van ’n goue Olimpiese medalje. Hy was getroud met prinses Anne van die Verenigde Koninkryk. Hy is die seun van majoor Peter William Garside Phillips en Anne Patricia Phillips (gebore Tiarks). Hy skryf tans rubrieke vir die tydskrif Horse & Hound.

Hy en prinses Anne is op 14 November 1973 in die Westminster-abdy getroud. Hulle het twee kinders, Peter en Zara. Die egpaar is in 1992 geskei.

In Augustus 1985 het Phillips die pa geword van ’n dogter, Felicity, ná ’n buite-egtelike verhouding met ’n Nieu-Seelandse kunsonderwyseres, Heather Tonkin. In ’n vaderskapeis in 1991 is in ’n DNS-toets bewys dat Phillips wel die pa was.

Op 1 Februarie 1997 is hy getroud met Sandy Pflueger, ook ’n ruiter, en die egpaar het ’n dogter, Stephanie.


</doc>
<doc id="37349" url="https://af.wikipedia.org/wiki?curid=37349" title="Tim Laurence">
Tim Laurence

Viseadmiraal Timothy James Hamilton Laurence (gebore 1 Maart 1955) is die tweede eggenoot van prinses Anne van die Verenigde Koninkryk. Laurence was van 1986 tot 1989 die stalmeester van koningin Elizabeth.

Hy is in Camberwell, Suid-Londen, gebore as die seun van Guy Stewart Laurence en Barbara Alison Laurence (gebore Symons). Hy en prinses Anne is in Desember 1992 in die Kerk van Skotland in Ballater, naby Balmoral-kasteel, getroud. Die Kerk van Skotland laat geskeides toe om weer te trou, anders as die Kerk van Engeland.

Die egpaar woon tans in Buckingham-paleis.


</doc>
<doc id="37352" url="https://af.wikipedia.org/wiki?curid=37352" title="Sarah, Hertogin van York">
Sarah, Hertogin van York

Sarah, Hertogin van York (Sarah Margaret Ferguson, gebore 15 Oktober 1959) is ’n voormalige lid van die Britse koninklike familie en ’n liefdadigheidswerker, skrywer en rolprentvervaardiger.

Sy is die dogter van wyle majoor Ronald Ferguson en Susan Barrantes, en is die voormalige vrou van prins Andrew, die koningin se tweede oudste seun. Haar kinders, prinses Beatrice en prinses Eugenie, is onderskeidelik die vyfde en sesde aanspraakmaker op die Britse troon. Sy is algemeen bekend as Fergie.

Sarah stam van die Britse adel – van die Huis van Stuart en die Huis van Tudor. Aan vaderskant is sy ’n afstammeling van koning Charles II van Engeland, van twee van sy buite-egtelike seuns. Sy is ’n agter-agterkleindogter van William Montagu-Douglas-Scott, 6de Hertog van Buccleuch en ’n agterkleindogter van Mervyn Wingfield, 8ste burggraaf Powerscourt. Haar ouma was Marian Louisa Montagu-Douglas-Scott, ’n niggie van lady Alice Christabel Montagu-Douglas-Scott wat ná haar troue met prins Henry, Hertog van Gloucester, prinses Alice, Hertogin van Gloucester geword het, ’n tannie van koningin Elizabeth.

Sarah en prins Andrew se romanse het in 1985 begin ná ’n effense konkelry deur Diana, Prinses van Wallis. Hulle het vroeg in 1986 verloof geraak en is op 23 Julie 1986 in die Westminster-abdy getroud. Die koningin het aan prins Andrew die titel Hertog van York gegee en Sarah het outomaties HKH die Hertogin van York geword. In 1987 het Sarah die eerste vrou in die koninklike familie geword wat haar private vlieënierslisensie kry.

Die Hertog en Hertogin van York het twee kinders, prinses Beatrice en prinses Eugenie.

Teen 1992 het die egpaar begin uiteendryf en Sarah is dikwels in die geselskap van ander mans gesien, veral die Texas-multimiljoenêr Steve Wyatt. Die egpaar het in Januarie 1992 besluit om van bed en tafel te skei. Hulle is eindelik in 1996 finaal geskei. Hulle is steeds goeie vriende en het hul dogters saam grootgemaak.

In Augustus 2008 het die koningin die hertogin genooi om ’n naweek saam met haar in Balmoral-kasteel in Skotland deur te bring om prinses Beatrice se verjaardag te vier. Dit is beskou as ’n deurbraak in die verhouding tussen die hertogin en die koninklike familie.




</doc>
<doc id="37353" url="https://af.wikipedia.org/wiki?curid=37353" title="Melmoth">
Melmoth

Melmoth is 'n dorp in die ooste van Suid-Afrika, in die provinsie van KwaZulu-Natal. Die dorp is in 1888 gestig en genoem na Melmoth Osborn. Melmoth is omtrent 200 km vanaf Durban. Wattelbome word op groot skaal in die omgewing geplant sodat die bas in 'n fabriek verwerk kan word. Die fabriek is in 1926 gebou. 



</doc>
<doc id="37366" url="https://af.wikipedia.org/wiki?curid=37366" title="Internasionale Burgerlugvaartorganisasie">
Internasionale Burgerlugvaartorganisasie

Die Internasionale Burgerlugvaartorganisasie (Engels: "International Civil Aviation Organization", "ICAO"; Frans: "Organisation de l’aviation civile internationale", "OACI") stel die beginsels en tegnieke saam wat gevolg word in internasionale lugnavigasie en ondersteun die beplanning en ontwikkeling van internasionale lugverkeer om ordelike groei in die hand te werk. Die organisasie se hoofkantoor is in Montreal, Kanada geleë.

Die raad van die ICAO aanvaar standaarde en aanbevole praktyke ten opsigte van lugnavigasie en die voorkoming van onwettige inmenging en die fasilitering van prosedures waar grense oorgesteek word vir internasionale burgerlike lugvaart. Verder definieer die ICAO ook die protokolle vir die ondersoek van vliegongelukke wat gevolg word deur die departemente van vervoer in lande wat die Konvensie vir Internasionale Burgerlugvaart, ook algemeen as die Chicago Konvensie, onderteken het.

Die ICAO moet nie met die Internasionale Lugvervoer Assosiasie ("International Air Transport Association of IATA") verwar word nie. IATA is 'n handelsorganisasie vir lugrederye wat ook in Montreal gesetel is of met die Burgerlugvaart Navigasiedienste Organisasie ("Civil Air Navigation Services Organisation") wat 'n organisasie is met sy hoofkantoor by Amsterdam se Schiphol lughawe in Nederland.

Die negende uitgawe van die Konvensie oor Internasionale Burgerlugvaart sluit wysigings in vanaf die jaar 1948 tot en met die jaar 2006. Die ICAO verwys na sy huidige weergawe van die Konvensie as die "statuut" en merk dit as ICAO Doc 7300/9. Die Konvensie het 18 Aanhangsels.

Die ICAO stel ook standaarde op ten opsigte van sekere funksies vir gebruik in die lugdiens nywerheid, soos byvoorbeeld die Aeronautical Message Handling System.

Die ICAO definieer 'n Internasionale Standaard Atmosfeer (ook bekend as die ICAO Standaard Atmosfeer), 'n model van die standaard variasies in druk, temperatuur, digtheid en viskositeit met veranderende hoogte in die aarde se atmosfeer. Dit is nuttig vir die kalibrasie van instrumente en die ontwerp van vliegtuie.

Die ICAO standaardiseer ook masjien leesbare paspoorte wêreldwyd.

Sulke paspoorte het 'n ruimte waar sommige van die inligting wat andersins in teksvorm geskryf sou wees in die vorm van alfanumeriese karakters verskyn op so 'n manier dat dit geskik is vir optiese karakter herkenningsagteware. Dit maak dit vir grenswagte en ander wetstoepassers moontlik om sulke paspoorte vinnig te verwerk sonder om die inligting per hand in 'n rekenaar in te voer. Die ICAO dokument waarin die standaard vervat is, is dokument nommer 9303.
'n Meer onlangse standaard is vir biometriese paspoorte. Die soort paspoort bevat biometriese inligting om die identiteit van reisigers te bevestig. Die paspoort se kritiese inligting word op 'n klein RFID-toestel gestoor op soortgelyke wyse as wat inligting op knapkaarte ("smartcard") gestoor word. Die soort paspoort vereis net soos in die geval van knapkaarte dat 'n kontaklose elektroniese toestel daar ingebou word wat digitale handtekening data bevat om die integriteit van die paspoort en biometriese data te verseker.

Beide die ICAO en IATA het hulle eie lughawe en lugrederykodestelsels.
Die ICAO gebruik 4-letter lughawe kodes en 3-letter lugredery kodes. Die ICAO is ook verantwoordelik vir die uitreik van alfanumeriese kodes vir die identifikasie van vliegtuigtipes. Hierdie kodes bevat 2-4 karakters en verskaf identifikasie wat tipies gebruik word in vlugplanne. 'n Voorbeeld hiervan is die Boeing 747 wat afhangende van die variant B741, B742, B743 ensovoorts sal gebruik.

Die ICAO ken ook nommers toe aan lugvaartbedrywe wêreldwyd vir telefoniese uitkenning. Die nommer bestaan uit 'n drieletter lugredery identifikasie en 'n twee woord aanwyser. Hulle is gewoonlik, maar nie altyd, soortgelyk aan die lugredery se naam. Die identifikasie vir Aer Lingus is byvoorbeeld EIN en die aanwyser is Shamrock, terwyl Japan Airlines International se identifikasie JAL is en Japan Air die aanwyser. 'n Vlug van Aer Lingus wat 111 genommer is sal dus aangedui word as "EIN111" en uitgespreek word as "Shamrock One One One" op die radio, terwyl 'n vlug van Japan Airlines met 'n soortgelyke nommer geskryf sal word as "JAL111" en uitgespreek word as "Japan Air One One One".

Die ICAO hou ook die standaarde in stand vir vliegtuig registrasienommers, wat alfanumeriese kodes insluit wat die land van registrasie aandui.


</doc>
<doc id="37367" url="https://af.wikipedia.org/wiki?curid=37367" title="The Brian Jonestown Massacre">
The Brian Jonestown Massacre

The Brian Jonestown Massacre (ook bekend as BJM) is 'n musiekgroep wat in 1990 in San Francisco, Kalifornië (VSA) tot stand gekom het met die lede Anton Newcombe, Matt Hollywood, Ricky Maymi, Patrick Straczek, en Travis Threlkel.

Stilistiese ontwikkeling en afwyking is 'n kernelement in die musiek van The Brian Jonestown Massacre. Die album "Methodrone" (1995) benader die Britse shoegazing-genre. "Their Satanic Majesties' Second Request" (1996) begin 'n nabootsing van die psychedelia-genre van die sestiger jare weerspieël wat tot vandag toe nog kenmerkend is van die klank van BJM. Midde-Oosterse en Brasiliaanse elemente is ook te bespeur.




</doc>
<doc id="37368" url="https://af.wikipedia.org/wiki?curid=37368" title="Civil Twilight">
Civil Twilight

Civil Twilight is 'n Suid-Afrikaanse musiekgroep wat in die vroeë 1990's deur die broers Steven McKellar en Andrew McKellar, en hul skoolmaat Richard Wouters, in Kaapstad in die lewe geroep is. Die drie lede het in hoërskool vanweë hul liefde vir Britse en Amerikaanse rockmusiek bymekaar uitgekom. Al drie is van vroeg af aan musiek blootgestel: Die McKellar-broers se moeder is 'n klassieke pianis, terwyl Richard se ouers, wat in hul jeug saam getoer het en volksmusiek gemaak het, beide die kitaar en die klavier goed kan speel. Steven McKellar is die voorsanger en baskitaarspeler, Andrew McKellar die elektriese kitaarspeler, en Richard Wouters die tromspeler.

Die drie vriende is deur beroemde musiekgroepe soos Oasis, Led Zeppelin en Nirvana geinspireer en het in November 1996 besluit dat hulle 'n musiekgroep wou vorm sodat hulle self kon deel wees van daardie musiek. Andrew en Richard, wat toe beide vyftien jaar oud was, het van kleins af al saam kitaar gespeel. Hulle was derhalwe verseker van 'n kitaarspeler vir hierdie nuwe groep. 'n Tromspeler het egter geskort, en ná 'n loottrekking beslis het dat Richard die tromspeler sou wees, het hy binne drie dae sy eerste tromles by die bekende Kaapstadse tromsepeler Anthony Cawood geneem. Op hierdie stadium het die groep 'n elektriese kitaarspeler en tromspeler gehad en was op soek na 'n baskitaarspeler.

In Desember 1996, twee weke nadat die idee van 'n nuwe musiekgroep ontstaan het, het Civil Twilight hul eerste repitisie gehou. Richard het eerste saam met sy beste vriend Kevin Mitchell opgedaag met sy nuutverkrygde goedkoop en stokoue tromstel. Andrew het laaste opgedaag, saam met sy broer, Steven (wat twee jaar jonger as hy is) — hulle het saam 'n snit geskryf en aan Richard voorgedra. Hierna is Steven as voorsanger in die groep opgeneem. Aangesien die groep nog sonder 'n baskitaarspeler was, en hulle ook hul eerste gig daarsonder opgevoer het, moes Steven die baskitaar aanleer en die taak van baskitaarspeler sedertdien behartig.

Gedurende die eerste jare van hul bestaan het die groep nie veel regstreekse opvoerings uigevoer nie. Die rede hiervoor was, volgens hulle, nog nie goed genoeg was nie. Hulle hou vol dat hul selfbeeld egter immer gesond was. Ná 'n paar jare van saamoefen het hulle egter meer op gigs in die stad gespeel en het gehore van hulle begin hou. Sedert die eerste snit wat Andrew en Steven vir die eerste repitise geskryf het, het die groep aangehou skryf teen 'n vinnige tempo en vir omtrent elke gig 'n nuwe snit geskryf. Hul skryfproses het hoofsaaklik daaruit bestaan om saam te speel en nuwe riwwe en melodieë soos wat hulle aangaan, te ontdek. Hulle het daarna die snit wat hulle geskep het, gerangskik en Steve het lirieke daarvoor geskryf. Steve het ook die akoestiese kitaar en klavier begin speel en daarvoor snitte geskryf.

Hulle het besluit dat hulle alles bereik het wat hulle ooit in Suid-Afrika sou kon bereik, en het in 2005 na Amerika vertrek om hul drome daar na te strewe. In Augustus 2005 het hulle in Los Angeles, Kalifornië aangekom, waar hulle heelwat gigs uitgevoer het en snel in gewildheid toegeneem het. Hulle het baie industrieblootstelling gekry voordat hulle in laat 2006 'n platekontrak met die indie-vermaaksmaatskappy One October gesluit het. Hulle wou 'n plaat skep waaroor hulle groot kreatiewe en artistieke beheer gehad het, en One October het hulle daardie vryheid gegun.

In Maart 2007 het Civil Twilight ateljee toe gegaan met die platevervaardigers Michael Carney en Noel Golden om hul eerste vollengteateljeealbum te kovervaardig. Tydens opnames in die ateljee het hulle bykans die helfte van hul oorspronklike materiaal geskrap en met nuwe materiaal vorendag gekom soos wat hulle aangegaan het met opneem. Die albums is bykans geheel regstreeks opgeneem, afgesien van 'n paar stem- en kitaardubbelinspelings.





</doc>
<doc id="37369" url="https://af.wikipedia.org/wiki?curid=37369" title="Luzon">
Luzon

Luzon (Engels: , Spaans: "Luzón", Tagalog: [luˈson]), die wêreld se 15de grootste eiland, beslaan 'n oppervlakte van 109 965 km² en word begrens deur die Suid-Chinese See in die weste en die Filippynse See in die ooste. Luzon is die grootste, mees bevolkte en mees noordelike van die Filippynse eilande. Dit is ten noorde van die Visayas, oos van Indo-China, in die suidooste van die Volksrepubliek China en in die suide van die Republiek China op Taiwan geleë. Luzon vorm saam met Mindanao en die Visayas die eilandnasie Filippyne.
Luzon is met 'n bevolking van meer as 53 miljoen die vierde meesbevolkte eiland in die wêreld ná Java, Honsjoe en Groot-Brittanje, asook die belangrikste eiland van die Filippyne. In Luzon se suidweste is Manila, die Filippynse hoofstad, en Quezon Stad, die Filippyne se grootste stad, geleë.

Die term Luzon verwys ook na die argipel in die noorde van die Filippyne, wat die gelyknamige hoofeiland, die Batanes- en Babuyan-eilande in die noorde, die Polillo-eilande in die ooste en die afgeleë eilande Catanduanes, Marinduque, Masbate, Romblon, Mindoro en Palawan in die suide insluit.

Die ou naam van dié eiland tydens die Spaanse Ryk was "Nueva Castilla", letterlik "Nieu-Kastilië", genoem ná die Middeleeuse Koninkryk Kastilië in Spanje.

Die eiland het waarskynlik reeds 700 000 jaar gelede 'n bevolking gehad. Dit is nie bekend watter soort mense dit was nie, maar "Homo erectus" is 'n goeie kandidaat.


</doc>
<doc id="37372" url="https://af.wikipedia.org/wiki?curid=37372" title="MyBroadband">
MyBroadband

MyBroadband of MyADSL is 'n webwerf wat rondom 'n internetforum gebaseer is en wat Suid-Afrikaanse internetgebruikers van 'n platform voorsien vir inligting rakende breëbandinternetdienste in die land. Sedert 2003 het die webwerf 'n noemenswaardige bron van inligting oor verskeie rekenaarsake met betrekking tot die internet en sy verskeie doeleindes, wat van rekenaarspel tot SoIP en meer strek. MyADSL het meer as 45 000 gebruikers, wat 'n belangrike prestasie is wanneer in ag geneem word dat daar slegs 400 000 ADSL-rekeninghouers in Suid-Afrika is, uit 'n totale bevolking van 47 miljoen. MyBroadband is hoofsaaklik 'n nuuswerf wat IT- en internetverwante nuus (sowel plaaslik as internasionaal) deel. Die forum bied aan gebruikers 'n plek om hul opinies te lug en inligting te deel, asook om met verteenwoordigers van ondernemings in die betrokke bedrywe te kommunikeer.



</doc>
<doc id="37377" url="https://af.wikipedia.org/wiki?curid=37377" title="Mooirivier (KwaZulu-Natal)">
Mooirivier (KwaZulu-Natal)

Mooirivier (Engels: "Mooi River") is 'n dorp en rivier in die ooste van Suid-Afrika, in die provinsie KwaZulu-Natal, tussen Howick en Estcourt.

Die dorp lê langs die rivier met dieselfde naam en is 1921 gestig en het in 1959 munisipale status verkry. Die oorspronklike plaas het dieselfde naam gedra en was die eiendom van JN Boshoff wat in 1855 president van die Oranje-Vrystaat geword het.

Die distrik is 1 523 km groot en is by uitstek veewêreld. Die meeste strome in die omgewing bied uitstekende forelhengel-geleenthede. Daar is ook 'n waterval van 80 m hoog in die Mooirivier ongeveer 25 km noordoos van die dorp.




</doc>
<doc id="37380" url="https://af.wikipedia.org/wiki?curid=37380" title="Konstante Koopkragrekeningkunde">
Konstante Koopkragrekeningkunde

Konstante Koopkragrekeningkunde is ´n alternatiewe basiese rekeningkunde model goedgekeur deur die Internasionale Rekeningkundige Standaarde Raad. Rekenmeesters kan KK kies om ´n finansiele kapitaal konsep van belegde koopkrag in plaas van belegde geld toe te pas waaronder hulle finansiele kapitaal behouding in eenhede van konstante koopkrag bereken in plaas van in tradisionele Historiese Koste nominale monetêre eenhede. Dit is eenvoudig net die inflasie-aanpassing van alle konstante reële waarde nie-monetêre items, b.v. uitgereikte kapitaal, wins wat in die maatskappy behou word, etc.

Inflasierekeningkunde


</doc>
<doc id="37386" url="https://af.wikipedia.org/wiki?curid=37386" title="Pous Martinus V">
Pous Martinus V

Martinus V was die 206de pous van die Rooms-Katolieke Kerk van 1417 tot 1431. Hy is tot pous verkies na die dood van sy voorganger Pous Gregorius XII hoewel die al op 4 Julie 1415 afgetree het. Hy was die eerste erkende pous na die Westerse Skisma.

Pous Martinus V is gebore as Oddone Colonna (ook Oddo Colonna) ongeveer in 1368 in Genazzano, Italië die seun van Agapito Colonna en Caterina Conti. Die Colonna was 'n invloedryke familie in Rome en het al 27 kardinale voortgebring, maar Oddone was die eerste pous uit die geslag. Sy broer Giordano word Prins van Salerno en Hertog van Venosa. Sy suster Paola word Vrou van Piobino. Vanaf 15 Desember 1401 tot 1405 was hy administrateur van Palestrina. Op 12 Junie 1405 word hy aangestel as kardinaal-diaken van San Giorgio in Velabro deur Pous Innocentius VII. Op 11 November 1417 volg hy Pous Gregorius XII op en word gekroon op 21 November 1417. Hy regeer tot sy dood aan ’n beroerte op 20 Februarie 1431. Hy kies die naam Martinus omdat hy verkies is op 11 November die feesdag van Sint Martinus van Tours. Hy word opgevolg deur Pous Eugenius IV. 
Die naam ‘Martinus’ beteken 'aan die (Romeinse God) Mars gewy'.

Ondanks die afsetting van Teenpous Benedictus XIII en Teenpous Johannes XXIII het Pous Martinus V nog steeds teenstand van hulle ondervind. Benedictus se aanhang het egter aansienlik gekrimp en hy het homself teruggetrek na Spanje. Johannes het hom uiteindelik aan die mag van Martinus onderwerp op 23 Junie 1419 en is as beloning as deken van die kollege van kardinale aangestel en ook as kardinaal-biskop van Frascati. Na die dood van Benedictus is ’n nuwe Teenpous Clemens VIII gekies, maar die het homself aan Martinus onderwerp in 1429. ’n Verdere opvolger Teenpous Benedictus XIV is gekies slegs deur een afvallige kardinaal. Die teenpous is deur Martinus geëkskommunikeer. Na die afsluiting van die konsilie van Konstanz op 22 April 1418 bly Martinus nog ’n paar maande in Konstanz waar hy met ’n aantal lande konkordate gesluit het. Versoeke van Franse en Duitse vorste om sy setel in Duitsland of Avignon te vestig, het Martinus geïgnoreer en op 15 Mei 1418 vertrek hy na Rome.

Aan die begin van Pous Martinus se pontifikaat het Rome in ’n haglike toestand verkeer. Verwoestings, hongersnood en siekte het die aantal inwoners aansienlik verminder. Martinus het dadelik steun gesoek om Rome weer op te bou. Hy oorreed die koningin van Napels Johanna II om haar troepe uit Rome terug te trek. As beloning hiervoor erken die pous Johanna as koningin van Napels en laat haar kroon deur die pouslike gesant kardinaal Morosini op 28 Oktober 1419. Hy gee die gebiede van die pouslike staat om Rome in leen aan twee van sy broers Giordano en Lorenzo. Florence het ook die pous gehelp. Met die hulp van hulle 'condottiere' Bracco di. Montone is Bologna herower vir die pouslike staat. As beloning is Bracco aangestel as vikaris van die kerk.

Martinus het hom beywer vir die herbou van Rome na sy aankoms daar op 28 September 1420. Vervalle kerke, paleise en brûe is herstel. Verskeie Toskaanse argitekte en boumeesters waaronder Pisanello, Masaccio en Lorenzo Ghiberti het hieraan deelgeneem. Die res van die pouslike staat se bestuur is onder beheer gebring deur familielede van die pous aan te stel.

Omdat die Westerse Skisma uiteindelik deur ’n konsilie opgelos is, het die kardinale aangedring dat ’n konsilie elke vyf jaar gehou moes word. Die periode staan bekend as die konsiliarisme. Die eerste konsilie van die periode is beplan vir April 1423 in Pavia, maar is verskuif na Siena weens die uitbreek van pes. Weens die swak bywoning is die konsilie al op 26 Februarie 1424 ontbind en is besluit om die volgende konsilie in 1431 in Basel te hou.

Hoewel die klem van Martinus se pontifikaat op wêreldlike sake geval het, het hy ook probeer om misstande in die kerk aan te spreek. In 1418 is die pous genader deur ’n Joodse delegasie met die versoek om op te tree teen Teenpous Benedictus XIII se vervolging van die Jode. Die pous het die vervolging verbied, maar met weinig sukses.

Pous Martinus het ook opgetree teen die hervormers. Hy het ’n kruistog teen die Hussiete van Boheme opgeroep en die stoflike oorskot van John Wycliff laat verbrand en die as in die Swift rivier laat strooi. Hy het ook begin met ’n poging om die Grieks-Ortodokse Kerk weer onder die gesag van Rome te bring. Die poging sou deur sy opvolger Pous Eugenius IV voortgesit word.

Tydens sy pontifikaat het Pous Martinus 17 nuwe kardinale aangestel. ’n Paar van die aanstellings is gedoen sonder om die name bekend te maak. Dit was die eerste van die sg. "in pectore" aanstellings. Die aangesteldes was egter wel bewus van hulle aanstellings. Eers onder die bewind van Pous Paulus II het die eerste werklike "in pectore" (d.w.s. geheime) aanstellings plaasgevind. Die belangrikste aanstellings was:

Op 9 Desember 1425 stig Martinus met die bul "Sapientiae Immarcessibilis" die voorloper van die Katolieke Universiteit Leuven, die oudste Universiteit in die Nederlande. In die bul sê die pous dat studies bydra tot die uitbreiding van God se koninkryk en die verspreiding van die geloof.

Na die dood van Frederik van Blankenheim op 14 Oktober 1423 wys die kapittel van Utrecht Rudolf van Diepholt aan as sy opvolger. Die keuse word nie deur die pous aanvaar nie en hy stel op 7 Junie 1424 Rhabanus van Helmstatt aan. Weens angs vir vyandighede bedank Rhabanus en op 6 Februarie 1425 stel die pous Zweder van Culemborg aan. In 1426 word Zweder uit die stad verjaag en Martinus ekskommunikeer Rudolf van Diepholt. Die probleem word eers deur Pous Eugenius IV opgelos en Rudolf is erken as biskop van Utrecht.


Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="37388" url="https://af.wikipedia.org/wiki?curid=37388" title="Lys van monarge van Brittanje">
Lys van monarge van Brittanje

Die volgende is ’n lys van monarge van Groot-Brittanje en die Verenigde Koninkryk. Die Koninkryk van Groot-Brittanje is op 1 Mei 1707 gevorm nadat die Koninkryk van Engeland en die Koninkryk van Skotland verenig het. Op 1 Januarie 1801 het Groot-Brittanje en die Koninkryk van Ierland verenig om die Verenigde Koninkryk van Groot-Brittanje en Ierland te vorm. Nadat die grootste deel van Ierland die unie op 6 Desember 1922 verlaat het, is die naam op 12 April 1927 verander na Verenigde Koninkryk van Groot-Brittanje en Noord-Ierland.

Die Koninkryk van Engeland en die Koninkryk van Skotland het op 1 Mei 1707 tydens die bewind van koningin Anna verenig om die Koninkryk van Groot-Brittanje te vorm.

Die Hannovers het aan die bewind gekom vanweë die Act of Settlement 1701.

Hoewel hy koningin Victoria se seun was, het Edward VII sy pa se name gekry en sy bewind was dus die begin van ’n nuwe huis.

Die Huis van Sakse-Koburg en Gotha het in 1917 tydens die Eerste Wêreldoorlog sy naam na Windsor verander weens anti-Duitse gevoelens.




</doc>
<doc id="37391" url="https://af.wikipedia.org/wiki?curid=37391" title="Anna van Groot-Brittanje">
Anna van Groot-Brittanje

Anna (Engels: Anne; 6 Februarie 1665 – 1 Augustus 1714) het op 8 Maart 1702 koningin van Engeland, Ierland en Skotland geword. Sy het haar swaer, Willem III van Engeland en II van Skotland opgevolg. Haar Katolieke pa, Jakobus II en VII, het geabdikeer en haar swaer en suster het toe mede-monarge geword as Willem III & II en Maria II, die enigste so ’n geval in die geskiedenis van Brittanje. Ná Maria se dood in 1694 het Willem alleen regeer tot sy dood in 1702.

Op 1 Mei 1707 is Engeland en Skotland verenig as ’n enkele staat, die Koninkryk van Groot-Brittanje. Anna het die nuwe land se eerste monarg geword terwyl sy steeds afsonderlik koningin van Ierland was. Sy het ook die titel koningin van Frankryk gehad. Anna het 12 jaar geregeer tot haar dood in Augustus 1714.

Anna se lewe was vol krisisse, persoonlik sowel as weens haar bewind. Teen 1700 was sy minstens 17 keer swanger; daarvan het sy 11 keer óf ’n miskraam gehad óf die kind is doodgebore. Van die oorblywende ses kinders is drie op hul geboortedag dood en twee voor hulle twee jaar oud was. Haar enigste seun wat ouer geword het, William, Hertog van Gloucester, is op 29 Julie 1700 op 11-jarige leeftyd dood.

Omdat sy sonder oorlewende kinders dood is, was sy die laaste monarg van die Huis van Stuart. Sy is opgevolg deur haar Protestantse kleinneef, George I van die Huis van Hannover van Duitsland wat ’n afstammeling van die Stuarts was deur sy ouma aan moederskant, Elizabeth, dogter van Jakobus VI & I.



</doc>
<doc id="37397" url="https://af.wikipedia.org/wiki?curid=37397" title="Scottburgh">
Scottburgh

Scottburgh is 'n kusdorp in die ooste van Suid-Afrika, in die provinsie KwaZulu-Natal. Die dorp lê 58 km suid van Durban en het volgens die 2011-sensus 'n bevolking van 11 403 gehad. Die dorp is een van die gewildste vakansieoorde aan die suidkus van KwaZulu-Natal.

Scottburgh is in 1860 opgemeet as die eerste nedersetting suid van Durban, en is vernoem na John Scott, 'n goewerneur van Natal. Dit het in 1945 'n dorp geword en in 1964 munisipale status verkry. Die spoorlyn vanaf Durban het die dorp teen die einde van die 19de eeu bereik.




</doc>
<doc id="37398" url="https://af.wikipedia.org/wiki?curid=37398" title="Prinses Alexandra van Denemarke">
Prinses Alexandra van Denemarke

Prinses Alexandra van Denemarke (Alexandra Carolina Marie Charlotte Louise Julia; 1 Desember 1844 – 20 November 1925) was die gade van koning Edward VII van die Verenigde Koninkryk en dus ook keiserin van Indië tydens haar man se bewind, van 1901 tot 1910.

Haar familie was redelik onbekend totdat haar pa, Christiaan IX van Denemarke, sy verlangse neef Frederik VII opgevolg het as Deense koning. Op 16-jarige ouderdom is sy gekies as die toekomstige vrou van Albert Edward, Prins van Wallis, die erfgenaam van koningin Victoria. Hulle het 18 maande later getrou. As Prinses van Wallis van 1863 tot 1901, die langste wat enigiemand die titel gehad het, het sy die harte van die Britse volk gewen en baie gewild geword; haar styl is deur modebewuste vroue gevolg.

Met die dood van koningin Victoria in 1901 het Albert Edward koning Edward VII geword, met Alexandra as sy gemalin. Van Edward se dood in 1910, toe haar seun George V koning geword het, tot met haar eie dood, was sy die koningin-moeder met die aanspreekvorm Haar Majesteit koningin Alexandra.

Prinses Alexandra Caroline Marie Charlotte Louise Julia, of Alix soos sy in die familie bekend was, is gebore in die Geel Paleis in Kopenhagen, Denemarke. Haar pa was Prins Christiaan van Sleeswyk-Holstein-Sonderburg-Glücksburg en haar ma Louise van Hesse-Kassel. Hoewel sy van adellike afkoms was, het haar ouers ’n heel gemiddelde inkomste gehad.

In 1848 is koning Christiaan VIII van Denemarke oorlede en sy enigste seun, Frederik, ’n verlangse neef van Alexandra se pa, het die troon bestyg. Frederik is deur twee onsuksesvolle huwelike en het nie kinders gehad nie.

Koningin Victoria van die Verenigde Koninkryk en haar man, prins Albert, was op soek na ’n geskikte vrou vir hul seun en erfgenaam, Albert Edward, die Prins van Wallis. Alexandra was nie hul eerste keuse nie omdat Denemarke met Pruise vasgesit het oor die Sleeswyk-Holstein-kwessie en feitlik al die familie van die Britse koningshuis Duits was. Eindelik, nadat hulle van ander moontlikhede afgesien het, het hulle besluit Alexandra is "die enigste een om te kies".

Op 9 September 1862 het Albert Edward Alexandra om haar hand gevra en ’n paar maande later het sy na Brittanje gereis vir haar huwelik. Die egpaar is op 10 Maart 1863 in Windsor getroud. Teen die einde van die volgende jaar het Alexandra se pa sy verlangse neef opgevolg as koning van Denemarke, haar broer het koning van Griekeland geword, haar suster Dagmar was verloof aan die tsarewitsj van Rusland, en Alexandra het die geboorte geskenk aan haar eerste kind.

Deur hul hele huwelik het Albert Edward ander vroue gesien, onder andere die aktrise Lillie Langtry, Daisy Greville, Gravin van Warwick en ander.

Die dood van haar oudste seun, prins Albert Victor, Hertog van Clarence en Avondale, in 1892 het Alexandra swaar getref en sy kamer met sy besittings is feitlik onaangeraak gelaat. In 1894 is haar swaer Aleksander III van Rusland dood en haar susterskind Nikolaas het tsaar geword. Haar suster Dagmar het swaar op haar gesteun in dié tyd en Alexandra het in die volgende twee weke, tot met Aleksander se begrafnis, aan haar suster se sy gebly.

Met die dood van konngin Victoria in 1901 het haar man koning geword as Edward VII. In 1910 het sy haar broer, koning George I van Griekeland Corfu besoek. Terwyl sy daar was, het sy die tyding ontvang dat haar man ernstig siek is. Sy het dadelik na Engeland teruggekeer en die dag voor haar man se dood daar aangekom. Later in die jaar het sy uit Buckingham-paleis na Marlborough House getrek. Sy het haar daarna op liefdadigheidswerk toegespits. Sy is op 20 November 1925 in Sandringham House dood nadat sy vir ’n lang ruk nie gesond was nie.



</doc>
<doc id="37405" url="https://af.wikipedia.org/wiki?curid=37405" title="Warmbad, Namibië">
Warmbad, Namibië

Warmbad (Nama: "|Aixa-aibes") is 'n dorp in die uiterste suidooste van Namibië, in die Karas-streek, 43 km suid van Karasburg, met 'n oppervlakte van 12 km² en 'n bevolking van 6 829 (2010).

Warmbad lê sowat 720 m bo seevlak naby die oorsprong van die Homrivier en die grens met Suid-Afrika. Die dorp het 'n droë en gematigde klimaat wat kenmerkend is van die Namaland-plato - 'n gebied tussen die suidelike Namibwoestyn en die steppe-klimaatsone in die ooste. Belangrike toeriste-aantreklikhede sluit die sendingkerk van 1810 en Warmbad se naamgewende en internasionaal bekende warmbronne in.

Die eerste verwysing na Warmbad dateer uit 1760. Die dorp was destyds 'n belangrike bestemming vir handelaars, grootwildjagters en sendelinge uit die Kaapkolonie en 'n beduidende nedersetting van die inheemse Namavolk. Daarnaas het dit ook as toevlugsoord vir Namas gedien wat deur Europese setlaars uit die Kaapprovinsie verdryf is.

Tussen 1805 en 1810 het Christian en Abraham Albrecht in opdrag van die Londense Sendinggenootskap hier 'n sendingstasie gevestig. Hierdie stasie is gedurende die Orlamopstand van 1811 vernietig en eers in 1834 deur Edward Cook, 'n sendeling van die Wesleyaanse Sending, herbou. In 1867 is die sendingstasie deur die Rynse Sendinggenootskap oorgeneem. Die sendingwerk is verskeie kere onderbreek, onder meer in 1903 as gevolg van die Bondelswartopstand teen die Duitse koloniale bewind.

Vandag is Warmbad 'n lewendige en besige gemeenskap met 'n Afrikaner- en Namabevolking en 'n gewilde toeristebestemming.

"Vir hoofartikel sien NG gemeente Warmbad"

Ná die Anglo-Boereoorlog het sommige Afrikaners uit die verowerde Boererepublieke verkies om liewer na Duits-Suidwes-Afrika (later Suidwes-Afrika) te trek as om in Suid-Afrika onder Britse bewind te bly woon. Namate ál meer Afrikaanssprekendes hulle in die gebied kom vestig het, het die behoefte aan Afrikaanse kerke op verskillende plekke ook ál groter geraak. Die eerste baanbrekerspredikant van die NG Kerk, eerw. Leonard, het toe nog die hele Duits-Suidwes as sy arbeidsveld gehad, terwyl hy meesal van os- of donkiekar gebruik moes maak om huisbesoek te doen.

Destyds het Suidwes onder die Ring van Upington gesorteer en was die gebied was as die gemeente Gibeon bekend, wat die moeder van al die gemeentes in die hedendaagse Namibië sou wees. Op 23 Junie 1928 is die wyk Warmbad van die gemeente Keetmanshoop, van Gibeon afgestig in 1924, afgestig. Reeds op 12 Oktober 1929 kan die jong gemeente sy eerste leraar in die persoon van ds. A.J. Stals bevestig. Hy dien die gemeente tydens die droogte en armoede van die Groot Depressie tot in April 1935. Op 22 Junie 1935 word prop. J.H. Steenkamp as volgende leraar van die gemeente bevestig. Gedurende sy bediening, naamlik op 14 Mei 1939, word daar op die spoorwegstasie Kalkfontein (later Karasburg), die hoeksteen gelê van die kerksaal wat as hoofkerkgebou van die gemeente sou dien tot die afstigting van die NG gemeente Karasburg in 1952.



</doc>
<doc id="37408" url="https://af.wikipedia.org/wiki?curid=37408" title="Geslote klinker">
Geslote klinker

'n Geslote klinker is 'n tipe klinkerklank wat in baie gesproke tale gebruik word. Die bepalende eienskap van 'n geslote klinker is dat die tong so an as moontlik aan die verhemelte geplaas word sonder om 'n versperring te veroorsaak wat die klank in 'n konsonant sou omskep. 

Die term word deur die International Fonetika Assosiasie voorgeskryf. Geslote klinkers word ook baie keer hoë klinkers genoem aangesien die tong tydens uitspraak hoog in die mond geplaas word.

Die ses geslote klinkers wat in die Internasionale Fonetiese Alfabet geïdentifiseer word is:


In die konteks van die fonologie van enige spesifieke taal kan 'n "hoë klinker" enige klinker wees wat meer geslote is as 'n middel klinker. Dit wil sê, geslote-middel klinkers, naby-geslote-middel klinkers, en geslote klinkers kan almal as hoë klinkers beskou word.


</doc>
<doc id="37453" url="https://af.wikipedia.org/wiki?curid=37453" title="Port Shepstone">
Port Shepstone

Port Shepstone is 'n hoofdorp in die ooste van Suid-Afrika, in die suide van die provinsie van KwaZulu-Natal. Die dorp is 120 km suid van Durban. Die N2 nasionale pad gaan deur die dorp.

Die dorp is in 1867 by die mond van die Mzimkulurivier (beteken:"groot tuiste van alle riviere") gestig en na sir Theophilus Shepstone, sekretaris van naturellesake in Natal, vernoem. Munisipale status is in 1934 toegeken. Die oorspronklike nedersetting het ontstaan nadat marmer aan albei oewers naby die monding van die rivier ontdek was. Teen 1901 het die spoorlyn vanaf Durban die dorp bereik.

Port Shepstone is die setel van die Ugu-distriksmunisipaliteit en ook die Ray Nkonyeni Plaaslike Munisipaliteit, wat beteken dat die meeste staatsdepartemente kantore hier het.

Belangrike produkte wat in die omgewing verbou word is subtropiese vrugte soos piesangs, lietsjies, papajas en avokadopere asook suiker, wattelbas, sisal en hout. Die distrik is 1 328 km groot.

Burry Stander (1987-2013), in lewe 'n Suid-Afrikaanse bergfietsryer.




</doc>
<doc id="37454" url="https://af.wikipedia.org/wiki?curid=37454" title="Internasionale Fonetiese Alfabet">
Internasionale Fonetiese Alfabet

Die Internasionale Fonetiese Alfabet () of IFA (Engels: "International Phonetic Alphabet" ("IPA")) is 'n notasiestelsel vir die klanke wat in menslike spraak voorkom. Dit is grotendeels op die Latynse alfabet gegrond.

In die "Uitgebreide IFA" ("Extended IPA") is 'n reeks addisionele diakritiese tekens byvoeg om klein uitspraakverskille aan te dui. Daar bestaan ook 'n IFA in ASCII-tekens: "SAMPA". Die IFA word veral deur taal- en spraakkundiges gebruik.

In 1886 het 'n groep Franse en Britse taaldosente, onder leding van Paul Passy, die Internasionale Fonetiese Assosiasie opgestel. Hierdie organisasie het die eerste fonetiese alfabet saamgestel. Die eerste alfabet was op die Romaanse Alfabet gegrond, maar om die stelsel bruikbaar te maak vir alle tale kon dit van taal tot taal verander word. So is die klank [] byvoorbeeld oorspronklik met <nowiki><c></nowiki> weergegee in Engels, maar met <nowiki><x></nowiki> in Frans. In 1888 is die alfabet egter aangepas om dit vir alle tale eenvormig te maak.

Sedert die skep daarvan het die alfabet talle veranderinge ondergaan. Veral in 1900 en 1932 is groot aanpassings gemaak. Ná 1932 het die alfabet tot 1989 onveranderd gebly. In 1993 is 'n klein aanpassing gemaak. Benewens die byvoeg en weglaat van simbole het die simbole ook dikwels ander name gekry.

Die huidige alfabet is gegrond op die Latynse alfabet, en gebruik so min as moontlik nie-Latynse simbole. Hoewel die alfabet meer as 100 simbole vir klanke bevat, hoef almal nie gelyk gebruik te word nie.

Die letters van die alfabet word rofweg in drie groepe verdeel: pulmoniese medeklinkers, nie-pulmoniese medeklinkers, en klinkers.

'n Pulmoniese medeklinker of konsonant is 'n medeklinker wat gevorm word deur lug uit die longe te stoot in plaas van die glottis of mond. Binne hierdie groep word klank onderverdeel volgens artikulasiepunt en manier van artikulasie:


Mede-Artikulasies is klanke met twee artikulasiepunte, wat gelyktydig gebruik word.
Affrikate en Dubbel geartikuleerde medeklinkers word weergegee met simbole wat bestaan uit twee ander simbole wat met 'n verbindingsstreep gekoppel word.

Nie-pulmoniese medeklinkers is klanke waarvan die lugstroom nie afhanklik is van die longe nie. Die klikklanke, implosiewe en ejektiewe.

Die Internasionale Fonetiese Alfabet deel die klinkers volgens posisie van die tong tydens uitspraak.

Alle klanke het nog nie simbole in die Internasionale Fonetiese Alfabet nie.

Die simbole vir nuwe medeklinkers word dikwels gevorm deur die simbole vir reeds bestaande medeklinkers effens aan te pas.

De "e" kan vervang word.



</doc>
<doc id="37467" url="https://af.wikipedia.org/wiki?curid=37467" title="Ongeronde halfoop voorklinker">
Ongeronde halfoop voorklinker

Die Ongeronde halfoop voorklinker is 'n soort klinkerklank wat in sommige gesproke tale gebruik word. Die simbool in die Internasionale Fonetiese Alfabet wat die klank voorstel is <>, en die ekwivalente X-SAMPA simbool is E.



</doc>
<doc id="37470" url="https://af.wikipedia.org/wiki?curid=37470" title="KwaDukuza">
KwaDukuza

KwaDukuza (amptelike naam) of Stanger is 'n dorp in die ooste van Suid-Afrika, in KwaZulu-Natal. Die naam van die dorp is in 2006 amptelik gewysig na KwaDukuza.

Die huidige dorp is in 1873 gestig en vernoem na William Stanger, die eerste landmeter-generaal van Natal.

Die dorp speel 'n belangrike rol in die Zoeloes se geskiedenis. Shaka, die groot krygerkoning het twee koninklike krale gebou het wat albei kwaBulawayo ("die plek van die een wat vervolg is") genoem was. Hy het ook 'n hoofstad hier gebou wat hy kwaDukuza ("plek van die verlorene") genoem het. Daar was ongeveer 2 000 tradisionele hutte in die hoofstad. Shaka is op 22 September 1828 vermoor deur sy twee halfbroers, Mhlangane en Dingane. Hy is hier begrawe en in 1932 het die Zoeloes 'n gedenkteken vir hom opgerig. Die Zoeloes vier jaarliks op 24 September Shakadag.

Die dorp is 'n kommersiële sentrum vir een van die grootste suikerplantasies in die land.





</doc>
<doc id="37471" url="https://af.wikipedia.org/wiki?curid=37471" title="Suid-Afrikaanse algemene verkiesing van 1999">
Suid-Afrikaanse algemene verkiesing van 1999

Wetgewende verkiesings is gehou in Suid-Afrika op Woensdag, 2 Junie 1999. Die African National Congress (ANC), wat aan die bewind is sedert die einde van die apartheidstelsel in 1994, is herverkies met 'n vergrote meerderheid.
Hierdie was die tweede vrye verkiesings wat sedert die einde van die apartheidsera gehou is. Die Nasionale Vergadering van Suid-Afrika bestaan uit 400 lede, verkies volgens proporsionele verteenwoordiging. Tweehonderd lede word vanuit nasionale partylyste verkies, en die ander 200 vanuit partylyste van elk van die nege provinsies. Die President van Suid-Afrika word gekies deur die Nasionale Vergadering ná elke verkiesing.

Die ANC, wat aan bewind is sedert 1994, het 66,35% van stemme op die nasionale stembrief gekry.

Die nuwe hoofopposisieparty was die Demokratiese Alliansie, heel moontlik van vorige ondersteuners van die Nuwe Nasionale Party. Die NNP het meeste van hul ondersteuning verloor, en het van 20,4% in 1994, na 6,9% in 1999 geval. Die Inkatha-Vryheidsparty het ook grond verloor.




</doc>
<doc id="37473" url="https://af.wikipedia.org/wiki?curid=37473" title="Geronde halfoop agterklinker">
Geronde halfoop agterklinker

Die Geronde halfoop agterklinker is 'n soort klinkerklank wat in sommige gesproke tale gebruik word. Die simbool in die Internasionale Fonetiese Alfabet wat die klank voorstel is [], en die ekwivalente X-SAMPA simbool is O. Die IFA simbool is 'n agterstevoor letter "c" en beide die simbool en die klank word baie keer "oop-o" genoem. Die naam "oop-o" verteenwoordig die klank in die sin dat dit soos die klank is wat deur [o] verteenwoordig word, die geronde halfgeslote agterklinker klink behalwe dat dit meer oop is.




</doc>
<doc id="37478" url="https://af.wikipedia.org/wiki?curid=37478" title="Bier">
Bier

Bier is die wêreld se oudste alkoholiese drankie en die derde gewildste drankie na water en tee. Dit word geproduseer deur die brou en gisting van stysel, hoofsaaklik vanaf graangewasse. Die algemeenste graan wat gebruik word is gars, alhoewel koring, mielies en rys ook in baie gebiede gebruik word. Baie biere word met hops gegeur, wat die drankie sy bitter smaak gee en ook as 'n natuurlike preserveermiddel dien. Ander geurmiddels soos kruie en vrugte word ook soms bygevoeg. Alkoholiese drankies wat gedistilleer word na die gisting, of drankies afkomstig van die gisting van bronne anders as stysel (soos druiwe of heuning), word nie as bier geklassifiseer nie.

Bier het oor die algemeen 'n alkoholinhoud van 4% tot 6%, alhoewel biersoorte met 'n alkoholinhoud tussen 1% en 20% aangetref word.

Alle biere word in die drie hoofsoorte verdeel:

Tradisionele biere is reeds in die tyd van die piramides omskryf, maar is lank voor dit in huise dwarsoor Afrika en die wêreld gebrou.

Die bier word gemaak van sorghummout of milletmout, en gewoonlik ander ongemoute grane soos mielies. Die voordeel van hops was toenderjare nog nie ontdek nie, en is dus histories nie gebruik nie.

Umqombothi is 'n goeie voorbeeld van dié soort bier.

Ale is gebrou voordat die brouers instrumentasie gehad het om die proses fyn te beheer, as gevolg daarvan is daar verskeie effekte op die finale produk, soos donker kleur en vrugtesmake. Ale verskil van tradisionele biere deurdat die stysel heeltemal omgesit is na suikers en dus is die bier gewoonlik helderder.

Die gis wat vir fermentasie gebruik word, fermenteer teen temperature van 18 °C tot 20 °C. Aalgis beweeg tydens fermentasie na die bokant van die fermentasiehouer en kan in die eerste 2-3 van bo afgeskep word om weer in 'n nuwe brousel gebruik te word.

Aan die einde van fermentasie daal die gis na onder en vorm 'n sigbare gislaag. Hierdie gis kan ook herwin word en in 'n daaropvolgende brousel gesit word.

As gevolg van die hoër temperature van gisting word meer esters gevorm, dit veroorsaak dat ale meer van 'n vrugtesmaak het.

Alhoewel die meeste ale in Brittanje en België voorkom, is daar ook Duitse ale soos Altbier.

Lagerbiere het met die industriële revolusie en die ontwikkeling van prosesbeheer uit die aal-bierstyle ontwikkel. Die eerste goudgekleurde biere is in 1842 deur Josef Groll in die stad Pilsen in die Tsjeggiese Republiek gebrou.

Die bier maak gebruik van minder gemodifiseerde garsmout om dit die ligte kleur te gee. Gisting vind teen laer temperature plaas om minder esters te laat vorm.


</doc>
<doc id="37479" url="https://af.wikipedia.org/wiki?curid=37479" title="Louwsburg">
Louwsburg

Louwsburg (Zoeloe: "Ngotshe") is 'n dorp in die ooste van Suid-Afrika, in die noordooste van die provinsie van KwaZulu-Natal.

Die dorp is in 1920 geproklameer en vernoem na David Louw.

Die grootste ekonomiese aktiwiteite bestaan uit bees- en mielieboerdery. Die Ithala Wildreservaat van 29 653 ha is naby die dorp.




</doc>
<doc id="37481" url="https://af.wikipedia.org/wiki?curid=37481" title="Tongaat">
Tongaat

Tongaat is 'n dorp in die ooste van Suid-Afrika, in die provinsie van KwaZulu-Natal. Die dorp is 37 km noord van Durban en 28 km suid van KwaDukuza (Stanger).

Die dorpsgebied is in 1945 geproklameer.

Die bevolking is hoofsaaklik van Indiërafkoms. Een van die grootste suikermaatskappye in die land het sy hoofkwartier in Tongaat.



</doc>
<doc id="37482" url="https://af.wikipedia.org/wiki?curid=37482" title="Mount Frere">
Mount Frere

Mount Frere is 'n dorp in Suid-Afrika, in die ooste van die provinsie van die Oos-Kaap. Die dorp is 100 km noordoos van Mthatha (Umtata). Die N2 nasionale pad gaan deur die dorp.

Mount Frere is amptelik in 1876 na sir Bartle Frere genoem.

Die Bhaca Xhosa-stam woon in die omgewing. Hulle naam vir die dorp is kwaBhaca (plek van die Bhaca). Die distrik is 1 800 km² groot. Die oorblywende woud bestaan uit geelhout en stinkhout.



</doc>
<doc id="37483" url="https://af.wikipedia.org/wiki?curid=37483" title="Stutterheim">
Stutterheim

Stutterheim is 'n dorp in Suid-Afrika, in die provinsie van die Oos-Kaap.

Dit is gestig in 1858 en vernoem na generaalmajoor baron Richard von Stutterheim (1815-1871), bevelvoerder van die Duitse Legioen tydens die Krimoorlog en leier van die 2 400 mans, vroue en kinders wat hulle na die oorlog omstreeks 1857 in die Oos-Kaap kom vestig het. Hulle het grond en geldelike hulp van die Britse regering ontvang as blyk van waardering vir die vrywilligers se hulp tydens die oorlog.

Die distrik is 1 600 km² groot. Daar is groot denne- en wattelplantasies in die distrik, wat floreer as gevolg van die jaarlikse reënval van 500 mm tot 900 mm. Ander belangrike produkte is wol, beesvleis, sitrusvrugte en suiwel. Die beroemde Dõhne-merino is by die Landbounavorsinginstituut Döhne ongeveer 8 km van die dorp ontwikkel. Die graf van Sandile – nou 'n nasionale monument – hoofman van die Ngqika Xhosas is by Mount Kemp, suidwes van Stutterheim.




</doc>
<doc id="37486" url="https://af.wikipedia.org/wiki?curid=37486" title="Geronde halfoop voorklinker">
Geronde halfoop voorklinker

Die Geronde halfoop voorklinker is 'n soort klinkerklank wat in sommige gesproke tale gebruik word. Die simbool in die Internasionale Fonetiese Alfabet wat die klank voorstel is [], en die ekwivalente X-SAMPA simbool is 9. Die IFA simbool œ is 'n ligatuur van die letters o en e. Let daarop dat , 'n klein weergawe van die hoofletter Œ ligatuur, is wat gebruik word vir die geronde oop voorklinker.



</doc>
<doc id="37489" url="https://af.wikipedia.org/wiki?curid=37489" title="Wildau">
Wildau

Wildau is 'n stad in die distrik Dahme-Spreewald van die Duitse deelstaat Brandenburg met 'n oppervlakte van 9,09 vierkante kilometer en 'n bevolking van 9 924 (soos op 30 November 2012). Die huidige stad behels die historiese dorpskern Hoherlehme en die nuwe stadskern van Wildau. Op 1 April 2013 het Wildau amptelik 'n stad geword.

Wildau staan veral bekend vir sy "Technische Fachhochschule" (Tegnikon), die werkerskwartier "Schwartzkopffsiedlung" wat tot nasionale monument verklaar is, die winkelsentrum A10-Center digby die snelweg A10 (een van die grootstes in die metropolitaanse gebied van Berlyn) en sy voormalige swaar nywerheid.

Wildau is naby die suidoostelike stadsrand van Berlyn teen die helling van die Teltow-plato geleë. Die stad word in die ooste deur die Dahme-rivier begrens wat sy naam aan die hele streek verleen het en naby die Berlynse stadsdeel Köpenick in die Spree-rivier uitmond.

Die huidige stad behels twee kerne - die historiese dorpskern van Hoherlehme en die moderne Wildau wat eers in die nywerheidstydperk ontstaan het.

In die suide en ooste grens Wildau aan die voormalige distrikshoofstad Königs Wusterhausen en in die noorde aan die dorp Zeuthen. In die weste word Wildau deur 'n bosryke gebied van die aangrensende dorp Schönefeld geskei.

Die sogenaamde Landboek van Karel IV uit die jaar 1375 bevat die eerste geskiedkundige verwysing na die dorp Hoherlehme wat in dié bron onder die Latynse naam "Alta Lomen" gelys word. Die dorp was destyds regstreeks aan die Dahme-rivier geleë. Die eerste menslike nedersettings in die gebied het egter al vroeër ontstaan - die oudste argelogiese vondse dui daarop dat mense hier al in die Steentydperk tussen sowat 2000 en 700 v.C. gewoon het. Die nedersettings in die gebied het voortbestaan tot in die Bronstydperk en die Slawiese periode.

Die huidige stadsnaam Wildau is vir die eerste keer op 22 November 1855 gebruik toe die landgoed Springziegelei die bynaam Wildau gekry het. Met die vestiging van die "Berliner Maschinenbau-Actien-Gesellschaft", 'n beduidende Berlynse aandelemaatskappy in die masjienboubedryf wat veral lokomotiewe vervaardig het, het in 1897 het die nywerheidstydperk in Wildau begin. Toe 'n tweede belangrike fabriek van die "Maffei-Schwartzkopff-Werke GmbH" in Wildau geopen is, het die stad tot 'n beduidende nywerheidsentrum begin ontwikkel.

Wildau het die volgende Susterstede:



</doc>
<doc id="37491" url="https://af.wikipedia.org/wiki?curid=37491" title="Beaufortskaal">
Beaufortskaal

Die Beaufortskaal is ’n empiriese maatreël wat windspoed in verband bring met waargenome toestande op see of land.


</doc>
<doc id="37499" url="https://af.wikipedia.org/wiki?curid=37499" title="Littel">
Littel

Littel is 'n familie in Nederland.

Thomas Littel, uit Groot-Brittanje, was die eerste persoon in die familie. Hy is in 1595 getroud met Lijsbeth Pieters in Schoonhoven.



</doc>
<doc id="37502" url="https://af.wikipedia.org/wiki?curid=37502" title="Marydale">
Marydale

Marydale is 'n dorpie in die Noord-Kaap wat in 1902 deur die Nederduitse Gereformeerde Kerk gestig is en so genoem is na die vrou van G.P. Snyman, eienaar van die plaas Kalkput waarop die dorpie uitgelê is. Die bevolking is sowat 2 600. Die N10 nasionale pad gaan by die dorpie verby.

Marydale is as 'n kerkdorp gestig nadat G.P. Snyman sy plaas Kalkput in 1903 in erwe laat uitmeet en as kerkdorp met die naam Marydale aan die NG Kerk geskenk het. Marydale sou egter eers in 1917 as dorp geproklameer word. Marydale was ’n mooi, vrugbare, waterryke dorp wat baie belofte ingehou het. Die dorp het dorpsgronde vir weiding van byna 9 000 morge gehad. Marydale was 2 myl van die Draghoender-spoorwegstasie.

Die naam van die gemeente kom van Maria, die naam van die eggenote van ene P.G. Snijman, die oorspronklike eienaar van die plaas Witputs. Hy het by die stigting van die gemeente nog 108 onverkoopte erwe aan die kerkraad vir £950 verkoop. Hy het tevore alreeds 11 erwe geskenk vir ’n kerk, pastorie en geboue.

In 1904 verskyn ’n deputasie van Marydale voor die kerkraad van Prieska om te vra vir die stigting van 'n gemeente. Die kerkraad was egter oortuig dat die tyd nog nie ryp was nie. In 1905 begin Prieska met kwartaallikse buitedienste te Marydale. Die mense van Marydale het hierdie dienste so waardeer en die inwonertal het so toegeneem, dat die Kerkraad in 1911 besluit om 'n ekstra diens saam met die kwartaallikse dienste te hou. Vanaf 1915 kon die predikant van Prieska per trein na Marydale reis vir die buitedienste.

In 1916 word prop. C.J. Brink aangestel as hulpleraar om vir ses maande evangeliese werk op Marydale te doen. Die NG gemeente Marydale is op 10 November 1916 deur die ringskommissie van Britstown gestig. Die kerkraad is op 23 Desember bevestig en hulle het dadelik besluit om die dorp vir £950 oor te neem. Die skoolgebou is aanvanklik as aanbiddingsplek gebruik.

Skaap- en beesboerdery is die vernaamste landboubedrywighede in die omgewing waar voorheen aansienlike mynboubedrywighede plaasgevind het. Die Koegas-asbesmyn, 24 km oos van die dorpie, was die grootste produsent van blouasbes ter wêreld. Die mynbousentrum op Westerberg was betreklik groot en het 'n oases in die droë omgewing gebied met welige tuine wat lemoene en ander vrugte asook groente opgelewer het. Die afname in die vraag na asbes het 'n erg nadelige uitwerking op die distrik gehad en die bedryf was verantwoordelik vir 'n nalatenskap van swak gesondheid onder inwoners wat aan asbesvesel blootgestel was.

Die plaaslike NG gemeente is in 1916 gestig, maar het ophou bestaan toe dit by die NG gemeente Prieska ingelyf is.

Die Boegoebergdam is naby geleë.





</doc>
<doc id="37504" url="https://af.wikipedia.org/wiki?curid=37504" title="George VI van die Verenigde Koninkryk">
George VI van die Verenigde Koninkryk

George VI (Albert Frederick Arthur George; 14 Desember 1895 – 6 Februarie 1952) was van 11 Desember 1936 tot met sy dood koning van die Verenigde Koninkryk en die Britse Dominiums. Hy was die laaste keiser van Indië (tot 1947) en die laaste koning van Ierland (tot 1949). Hy was ook die eerste hoof van die Statebond.

As die tweede seun van koning George V is nie verwag dat hy koning sou word nie. Hy het tydens die Eerste Wêreldoorlog in die Britse Vloot gedien en daarna die gewone openbare verpligtinge nagekom. Hy is in 1923 met lady Elizabeth Bowes-Lyon getroud en die egpaar het twee dogters gehad: Elizabeth II, die huidige koningin, en prinses Margaret.

Met die dood van sy pa in 1936 het sy broer die troon bestyg as Edward VIII. Minder as ’n jaar later het Edward egter geabdikeer om met die geskeide Amerikaanse sosiale vlinder Wallis Simpson te trou. George het toe die troon bestyg as die derde monarg van die Huis van Windsor.

Binne 24 uur van sy troonbestyging het die Ierse parlement ’n wet deurgevoer wat die monarg wesenlik van mag ontneem het in Ierland. Drie jaar later was die hele Britse Ryk behalwe Ierland betrokke in die Tweede Wêreldoorlog teen Nazi-Duitsland. ’n Groot gevolg van die oorlog was die agteruitgang van die Britse Ryk, met die VSA en die Sowjetunie wat supermoondhede geword het. Met die onafhanklikwording van Indië en Pakistan in 1947 en die stigting van die Republiek van Ierland in 1949 is die Britse Ryk opgebreek en het dit oorgegaan in die Statebond.

Die toekomstige George VI was algemeen bekend as prins Albert en in sy familie as Bertie. Hy is by Sandringham House in Norfolk gebore tydens die bewind van sy oumagrootjie koningin Victoria. Sy pa was prins George, die Hertog van York, (later George V), die tweede en oudste oorlewende seun van die Prins (later Edward VII) en Prinses (later koningin Alexandra) van Wallis. Sy ma was die Hertogin van York (later koningin Mary).

Albert was dikwels siek en het "maklik geskrik en was geneig tot trane". Hy het jare lank gestotter en het chroniese maagprobleme gehad. Hy is ook gedwing om met sy regterhand te skryf, hoewel hy van nature linkshandig was.

Koningin Victoria is op 22 Januarie 1901 oorlede en haar oudste seun het haar opgevolg as koning Edward VII. Die Hertog van York het die nuwe Prins van Wallis geword. Prins Edward was die tweede aanspraakmaker op die troon en prins Albert die derde. Toe Edward VII op 6 Mei 1910 oorlede is, het Albert se pa koning George V geword. Prins Edward het op 2 Junie 1910 die Prins van Wallis geword en Albert was toe die tweede aanspraakmaker op die troon.

In ’n tyd toe dit gebruiklik was vir koninklikes om met ander koninklikes te trou, was dit ongewoon dat Albert ’n vrye keuse van ’n vrou gehad het. In 1920 het hy lady Elizabeth Bowes-Lyon, die jongste dogter van Claude Bowes-Lyon, 14de Graaf van Strathmore en Kinghorne en Cecilia Cavendish-Bentinck, ontmoet. Hy was vasbeslote om met haar te trou.

Hoewel lady Elizabeth ’n afstammeling van koning Robert I van Skotland en koning Hendrik VII van Engeland was, was sy volgens Britse wet ’n gewone burgerlike. Sy het sy huweliksaanbod twee keer van die hand gewys en was glo huiwerig om die opofferings te doen om lid van die koningsgesin te word. Ná ’n lang hofmakery het sy hom eindelik die jawoord gegee.

Hulle is op 26 April 1923 in Westminster-abdy getroud. Lady Elizabeth het die titel HKH die Hertogin van York gekry. Albert se huwelik met ’n burgerlike is as ’n moderne gebaar beskou. Hulle het twee dogters gehad: Elizabeth II, die huidige koningin, en prinses Margaret.

Die hertogin het hom gehelp om sy vrees te oorkom om in die openbaar te praat (weens sy gehakkel). Hy kon daarna heel goed praat, met slegs ’n effens huiwering.

Op 20 Januarie 1936 is koning George V dood en prins Edward het die troon bestyg as Edward VIII. Omdat hy ongetroud was, het prins Albert die vermoedelike troonopvolger geword tot sy broer sou trou en kinders hê. Terwyl koning George V gelewe het, was hy teleurgsteld in Edward oor sy talle verhoudings met getroude vroue en het hy glo gesê Edward sal homself ruïneer binne twaalf maande ná sy (George se) dood. Hy het verder gesê hy hoop Edward sal nooit kinders hê nie en dat niks sal kom tussen sy tweede oudste seun, Albert ("Bertie"), en sy kleindogter Elizabeth ("Lilibet") en die troon nie. Minder as ’n jaar later, op 11 Desember 1936, het Edward VIII geabdikeer om te kan trou met sy minnares, Wallis Warfield Simpson, wat twee keer geskei was.

Albert het koning geword en die naam George VI aangeneem om kontinuïteit met sy pa se bewind te beklemtoon en vertroue in die monargie te herstel. Hy is op 12 Mei 1937 gekroon, die datum waarop Edward gekroon sou word. Sy vroeëre bewind is gekenmerk deur ’n dreigende oorlog. Toe die Tweede Wêreldoorlog wel uitbreek, het die koning en koningin besluit om in Londen te bly en nie na Kanada te vlug soos wat voorgestel is nie. Hulle het amptelik in Buckingham-paleis gebly, hoewel hulle gewoonlik in Windsor-kasteel oorgeslaap het om bomaanvalle te vermy.

Regdeur die oorlog het hulle die volk moreel ondersteun deur plekke te besoek waar bomme geval het. Hulle het eenkeer ter nouer nood aan die dood ontkom toe ’n bom Buckingham-paleis getref het terwyl hulle daar was. Die koningin het agterna gesê: "Ek is bly ons is gebombardeer. Nou kan ons die Ooseinde in die gesig kyk."

Tydens George VI se bewind is die einde van die Britse Ryk, wat in 1926 begin het, bespoedig toe die Statebond tot stand gekom het en die Britse ryke mettertyd soewereine state geword het. Dit is geformaliseer met die Verordening van Westminster 1931.

Die stres van die oorlog het ’n swaar las geplaas op die koning se gesondheid, en dit is vererger deur sy rookgewoonte. Hy het op die ou end longkanker en ander siektes ontwikkel. Sy dogter prinses Elizabeth het al hoe meer van sy koninklike pligte oorgeneem.

Op 31 Januarie 1952 het hy teen die wil van mense na aan hom na die lughawe gegaan om prinses Elizabeth weg te sien op ’n toer na Australië via Kenia. Op 6 Februarie is George VI in die ouderdom van 56 jaar aan koronêre trombose oorlede in Sandringham House in Norfolk. Elizabeth was toe nog in Kenia en het dadelik teruggevlieg na Engeland, waar sy hom opgevolg het as koningin Elizabeth II.

Hy is op 15 Februarie in Sint George-kapel in Windsor-kasteel begrawe. In 2002 is die oorskot van sy weduwee, koningin Elizabeth, die koningin-moeder, en die as van sy dogter Margaret langs hom begrawe.




</doc>
<doc id="37505" url="https://af.wikipedia.org/wiki?curid=37505" title="Elizabeth Bowes-Lyon">
Elizabeth Bowes-Lyon

Elizabeth Bowes-Lyon (Elizabeth Angela Marguerite; 4 Augustus 1900 – 30 Maart 2002) was van 1936 af die gade van koning George VI, tot met sy dood in 1952. Daarna was sy bekend as koningin Elizabeth die koninginmoeder om verwarring te voorkom met haar dogter, Elizabeth II. Voor haar man die troon bestyg het, van 1923 tot 1936, was sy bekend as die Hertogin van York.

Elizabeth was ’n afstammeling van koning Robert I van Skotland en koning Hendrik VII van Engeland, maar was volgens die Britse wet ’n burgerlike. Sy het George V se huweliksaanbod twee keer van die hand gewys en was glo huiwerig om die opofferings te maak om ’n lid van die koninklike familie te word. Ná ’n lang hofmakery het sy hom eindelik die jawoord gegee.

In 1936 het haar man onverwags koning geword toe haar swaer Edward VIII geabdikeer het om te kan trou met sy minnares, Wallis Warfield Simpson, wat twee keer geskei was. As gemalin van die koning het Elizabeth haar man voor die Tweede Wêreldoorlog op diplomatieke reise na Frankryk en Noord-Amerika vergesel. Tydens die oorlog het sy met haar skynbaar onblusbare gees die moreel van die Britse volk verhoog: As ’n propaganda-instrument het Adolf Hitler haar beskryf as "die gevaarlikste vrou in Europa". Ná die oorlog het haar man se gesondheid agteruitgegaan en hy is dood toe sy 51 was.

Sy was nog die volgende 50 jaar gewild terwyl ander lede van die koninklike familie wisselende grade van gewildheid geniet het. Dit was eers ná die dood van haar jongste dogter, prinses Margaret, dat dit gelyk het asof sy agteruitgaan. Sy is sewe weke ná prinses Margaret dood, op 101-jarige ouderdom.





</doc>
<doc id="37512" url="https://af.wikipedia.org/wiki?curid=37512" title="Darmstadt">
Darmstadt

Darmstadt is 'n stad in die deelstaat Hesse in Duitsland. Dit maak deel uit van die nywerheidstreek Frankfurt-Ryn-Maingebied (Duits: "Rhein-Main-Gebiet") en is ná Frankfurt am Main, Wiesbaden en Kassel die vierde grootste stad in Hesse.

Darmstadt het 'n buitengewoon hoë konsentrasie van wetenskaplike instellings wat grootliks te danke is aan Darmstadt se Tegniese Universiteit (Duits: "Technische Universität Darmstadt"). In 1997 is Darmstadt deur die regering van Hesse met die eretitel "wetenskapstad" vereer (Duits: "Wissenschaftsstadt"). Die tegniese universiteit en twee Tegniese Kolleges (Duits: "Fachhochschulen") het op enige gegewe tyd meer as 30 000 studente en met 'n ongewoon hoë konsentrasie van besighede, navorsingsinstellings en assosiasies vorm Darmstadt 'n geïntegreerde netwerk van kennis. Die hoë persentasie werkgeleenthede in sektore soos navorsing en ontwikkeling is ongeëwenaar in Duitsland.

Die oorsprong van die naam "Darmstadt" is onseker.

Die oudste potensiële verwysing is die woord "Darmundestat" wat uit die 11de eeu dateer, eeue nadat die dorp reeds gevestig was. Daar is verskeie moontlike verklarings vir die naam


Grafte en ander voorwerpe wat in die Darmstadtgebied gevind is, dui daarop dat dié gebied reeds tussen die vroeë steentydperk en die eerste 1000 jaar n.C. beset was. 'n Steenbyl vanuit die vroeë steentydperk is in die tuine by Böllenfalltor (Duits: Gärten am Böllenfalltor) gevind en 'n kis uit die Keltiese ystydperk (vyf jaar voor Christus) is by Rosenhöhe gevind. Spore van die eerste Germaanse setlaars wat dateer uit die eerste eeu voor Christus, is in twee grafte, by "Weissen Turm" en ook by Rosenhöhe, geïdentifiseer.

'n Meer permanente besetting het eers in ongeveer 400 n.C. deur die Alemanne onder Romeinse invloed plaasgevind. Darmstadt was klaarblyklik vir die Romeine 'n deurgangsgebied van groot strategiese belang.

Darmstadt is op 23 Julie 1330 stadsregte gegee deur Graaf Wilhelm I van Katzenelnbogen, alhoewel daar bewyse is dat besetting reeds in die 11de eeu plaasgevind het. Die sanderige heuwels rondom Darmstadt kon nie boerdery ondersteun in die tyd voor industriële bemesting nie, en dit het gekeer dat grootskaalse bevolkingsgroei kon plaasvind totdat die stad in die 16de eeu die hoofkwartier van die Landgraaf van Hesse-Darmstadt geword het.

Net voor die uitbreek van die Eerste Wêreldoorlog, gedurende April 1912, is die hooftreinstasie van Darmstadt ingewy. Twee jaar later het die oorlog uitgebreek en ongeveer 2 000 inwoners het hulle lewens verloor. Tussen 6 April en 17 Mei (1920) was Darmstadt deur Franse troepe beset. Gedurende die volgende paar jaar het werkloosheid geweldig toegeneem en in 1930 was 21 000 inwoners werkloos. Hierdie situasie het daartoe bygedra dat 50% van die Darmstadters in 1933, gedurende die parlementêre verkiesings, vir Adolf Hitler gestem het. Twee weke na die verkiesing van 6 Maart is die eerste Joodse besighede toegemaak, Joodse tydskrifte verbied en Joodse beamptes het hulle werk verloor. Die plein in die middestad is vir 'n kort tydjie ook na die ""Führer"" vernoem en het as Adolf Hitler-plein bekendgestaan. Vier jaar later het Darmstadt in statistieke opsig 'n ""Großstadt"" geword, wat beteken dat die stad, ná die inwyding van Arheiligen en Eberstadt in die stadsgebied, nou 'n bevolking van meer as 110 000 gehad het.

Die Tweede Wêreldoorlog het op 1 September 1939 uitgebreek en ongeveer 6 maande later (8 Junie 1940) is die eerste lugaanvalalarm uit 'n totaal van 1567 in Darmstadt gehoor. Nie lank daarna nie, op 30 Julie van dieselfde jaar, het die eerste lugaanval in Darmstadt plaasgevind.

Darmstadt was die eerste stad wat Jode geforseer het om hulle besighede toe te maak. Gedurende Maart tot September 1942 is ongeveer 3 000 Jode vanuit Darmstadt en omgewing verplaas na Theresienstadt, Auschwitz en ander konsentrasiekampe.

In kontras, kom van die mees prominente Duitsers wat weerstand teen die Nasionaalsosialiste gebied het, ook uit Darmstadt. Twee voorbeelde hiervan is Wilhelm Leuschner en Theodor Haubach, wat albei ter dood veroordeel is vir hul verset teen die Nasionaalsosialistiese bewind.

Kort voor die einde van die Tweede Wêreldoorlog het die Britse Lugmag 'n reeks bomaanvalle in Duitsland uitgevoer. Hierdie aanvalle het gepaard gegaan met vuurbomme wat omvangryke skade aan verskillende stede in Duitsland veroorsaak het.

Die stad Darmstadt is in die nag van 11 September 1944 in die sogenaamde "Brandnag" deur 'n bombardement van Britse bomwerpers byna totaal vernietig met die daaropvolgende 'n vuurstorm.

Nege-en-negentig persent van die historiese stadskern en stadsentrum was vernietig, wat ongeveer 87 persent van die totale bewoonde gebied beslaan het. In hierdie nag het 11 500 mense gesterf en is ongeveer 110 000 mense haweloos gelaat.

Aan die westekant van die stad vloei die Bo-Ryn (Duits: "Oberrhein"). Aan die suidekant by Darmstadt-Eberstadt is die oorsprong van die Bergstraße-gebied. Die gebied word begrens deur die Rynrivier in die weste en die Odenwald-bergreeks aan die oostekant. Die roete word gekenmerk deur vele klein dorpies wat nog oorspronklike historiese dorpskerne het. Die Bergstraße se klimaat word gemodereer deur Die berge wat aan die westekant van die gebied oefen 'n matigende invloed op die Bergstraße se klimaat uit wat as een van die aangenaamstes in Duitsland beskou word.

Die Odenwaldbergreeks vorm die suidoostelike grens van die stad en noordoos van Darmstadt is die heuwelagtige Messel-gebied (Duits: Messeler Hügelland).

In 2009 bevat Darmstadt ongeveer 140 000 permanente inwoners, waarvan ongeveer 23 000 buitelanders is. Vir hierdie 140 000 inwoners is daar ongeveer 22 000 geboue. As gevolg van die hoë konsentrasie tegnologiese ondernemings, het 20 persent van alle werknemers 'n tersiêre opleiding (meer as dubbeld so veel as die gemiddelde syfer vir die hele Duitsland).

Op 1 April 1937 het die inwonertal van Darmstadt vir die eerste keer die 100 000-kerf verbygesteek. Die rede hiervoor is dat Arheilgen en Eberstadt destyds by die stad Darmstadt ingelyf is. Gedurende die Tweede Wêreldoorlog (tussen 1939 en 1945) het die stad 40% van sy inwoners (45 000 mense) verloor. Teen 1953 het die bevolkingsgetal weer die vooroorlogse getal bereik. Die hoogste inwonertal ooit was 142 133 (in 1971). Aan die einde van Junie 2007 was die amptelike syfer 140 347.

Die volgende oorsig dui die inwonertal vir die verskillende tydperke aan. Tot 1833 berus die gegewens meestal op skattings, daarna op volkstellings (gekleurde agtergrond) of amptelike sensusgetalle.

Darmstadt het 9 woonbuurte. In alfabetiese volgorde is hulle
Mathildenhöhe is met 180 meter bo seespieël die hoogste plek in Darmstadt. In die 19de eeu was Mathildenhöhe die tuin van die hof van die groothertog en in 1833 is dit in 'n engelse landskap verander. Die tuin is vernoem na Mathilde Karoline Friederike von Wittelsbach, vrou van groothertog Ludwig III. Tussen 1877 en 1880 is daar by Mathildenhöhe 'n waterreservoir gebou wat water aan die ganse Darmstadt voorsien het en in 1897 is die Russiese kapelle by Mathildenhöhe gebou.

By Mathildenhöhe tref mens ook die huwelikstoring (Duits: "Hochzeitsturm") aan, wat uitsluitlik gebruik word vir die voltrekking van huwelike. Die toring word in 1908 gebou deur Joseph Maria Olbrich nadat finansiering in 1905 verseker is deur die huwelik van die groothertog Ernst Ludwig met prinses Eleonore. Die toring staan 48,5 m hoog. Die huwelikstoring word afgebeeld op die embleem van die stad. Die tuin (Duits: "Platanenhain") by Mathildenhöhe dateer uit die 1930's en is 'n gewilde uitsig en samekomspunt in Darmstadt.

Die bou van die Russiese kapel by Mathildenhöhe het in 1897 'n aanvang geneem. Dit was bedoel as 'n private kapel, wat deur die laaste Tsaar van Rusland, Nikolaas II, aangevra is. Sy vrou Alexandra was in Darmstadt gebore. Die Russiese argitek Leontij Nikoljewitsj (Louis) Benois het Russiese kerkboustyle uit die 16de eeu as voorbeeld gebruik vir die kapel. Die argitek en ook die kunstenaars was almal Russies. Die buitekant van die kapel is ryklik versier en met besonderse vergulde juweelprag afgerond. Die binnekant van die kapel is heeltemaal deur mosaïkwerk bedek. In 1918 is die kapel in besit geneem deur die Russies-Ortodokse Kerk, en is tot vandag toe nog aktief as 'n Russies-Ortodokse kerkgebou, waar besoekers welkom is.


Die Oranjerie in Darmstadt is 'n klein kasteel (Duits: Schlösschen) wat deur argitek Louis Remy de la Fosse ontwerp is en gebou was tussen 1719 en 1721. Dit is geleë in die Darmstadt-Bessungen en was oorspronklik gebruik om lemoenbome vanuit die omringende omgewing in wintertye te herberg. Aan die Suidelike kant van die gebou was 'n dubbelverdieping saal gebou wat ook 'n paar vertrekke insluit. Ná die Tweede Wêreldoorlog, toe die stadsteater deur bomme verwoes is, het die Oranjerie as 'n tydelike huisvesting vir die provinsiale teater van Darmstadt gedien. Vandag word die Oranjerie meestal vir konserte en konferensies gebruik. 'n Nabygeleë gebou huisves vandag nog die lemoenbome gedurende die winter maande. In die somermaande word die lemoenbome op die gronde van die Oranjerie tentoongestel.

Die Waldspirale is die naam van 'n residensiële woonkompleks in Darmstadt wat in die 1990's gebou is. Die naam kan letterlik vertaal word as "woudspiraal", wat 'n verwysing is na die algemene plan van die gebou, die feit dat dit 'n groen dak het en die feit dat Darmstadt ook bekend is vir sy ligging in die middel van 'n woud. Dit is ontwerp deur die Oostenrykse kunstenaar Friedensreich Hundertwasser, gebou deur die maatskappy "Bauverein Darmstadt" en beplan en geïmplementeer deur die argitek Heinz M. Springmann. Die gebou was voltooi in 2000.


Die Schloss van Darmstadtis 'n tipe kasteel wat uitsluitlik gebruik was om adelstand te huisves en was nie vir militêre doeleindes gebruik nie. Die kasteel is in Rheinstraße in die huidige middestad geleë, alhoewel dit gedurende Georg I se tyd aan die westekant van die Stad geleë was. Gedurende dié tyd word die kasteel ook as 'n toegang tot die stad gebruik en as gevolg van die grag rondom die kasteel het dit die stad ook tot 'n mate teen indringers beskerm.

Die kasteel se argitektuur kombineer strukture uit meer as 600 jare. Die laaste groot veranderinge het in die 18de eeu onder Landgraaf Ernst Ludwig plaasgevind. Die hoofargitek, Rémy de la Fosse, het 'n Barokstyl beplan waarvan net die twee vleuels in Rheinstraße en die Marktplatz uiteindelik gebou was.

Gedurende die Tweede Wêreldoorlog het die kasteel totaal afgebrand. Die buitenste aansig is later omtrent volkome herbou.

Vanaf 1999 vind daar elke jaar gedurende die laaste week van Mei die grootste buitelugkonsert in Darmstadt rondom hierdie kasteel plaas. Die fees word die "Schlossgrabenfest" genoem. In 2006 het ongeveer 400 000 mense in vier dae hierdie musiekfees bygewoon.

Stolpersteine (Duits vir "struikelblokke", maar verwys ook na fisiese voorwerpe waaroor mens struikel) is 'n projek van Gunter Demnig. Die doel van die projek is om gedenkstene te wees vir dié wat gedurende die Tweede Wêreldoorlog deur die Nazi's gedeporteer en (tot 'n groot mate) doodgemaak is in konsentrasie- of verdelgingskampe. Die gedenkstene is klein steentjies wat ingebou word voor die deure van geboue wat voorheen deur die (meestal) Jode bewoon was. Darmstadt het in 2005 toegetree tot hierdie projek, waaraan ten minste 80 Duitse stede deelneem en daar is tans 45 "Stolpersteine" in Darmstadt.

Net buitekant Darmstadt is die Grube Messel, waar 'n 47 miljoen jaar oue fossiel gevind is wat in 2009 deur wetenskaplikes beskryf is as die moontlike gemeenskaplike voorvader van alle aapspesies en ook die mens. Die fossiel word Ida genoem en is vernoem na die 5-jarige dogter van een van die fossiel se navorsers. Ida toon 'n sterk ooreenstemming met Lemurs, maar ook met aapspesies soos Sjimpansees en die mens. Dit dui gevolglik daarop dat Ida aan die spesie behoort wat bestaan het terwyl die twee takke van mekaar af geskei het en volgens wetenskaplikes kan sy as 'n oertante van die mens beskou word en nie 'n direkte voorvader nie. Die Grube Messel is die eerste natuurlike UNESCO-wêrelderfenisgebied in Duitsland.

Darmstadt is die tuiste van die Universiteit van Tegnologie van Darmstadt en is wêreldbekend vir sy ingenieursdepartement en sy twee tegniese kolleges. Verwante institusies is die Frauenhofer Instituut en die Gesellschaft für Schwerionenforschung (GSI, "instituut vir swaar-ioonnavorsing").

In 2009 is Darmstadt se bruto binnelandse pruduk 32 500 Euro per kapita (derde posisie in Duitsland en 13de in Europa).

Die GSI, het die chemiese element Darmstadtium (atoom nommer 110) in 2003 ontdek. Dit maak Darmstadt een van slegs 8 stede in die wêreld waarna 'n chemiese element vernoem is. Verskeie ander elemente, waaronder Meitnerium (atoom nommer: 109) (1982), Hassium (atoom nommer: 108) (1984), Roentgenium (atoom nommer: 111) (1994) en Ununbium (atoom nommer: 112) (1996) was ook in Darmstadt gesintetiseer.

Die "European Space Operations Centre (ESOC)" van die Europese Ruimte-agentskap (Engels: "European Space Agency") is geleë in Darmstadt. So ook is EUMETSAT, wat meteorologiese satelliete beheer. Darmstadt is ook die middelpunt van die farmakologiese en chemiese industrieë, met Merck, Röhm en Schenck RoTec (deel van The Dürr Group) wat almal hul hoofnavorsingsentrums in Darmstadt het.

'n Meteoriet wat 100 g geweeg het, het voor 1804 in Darmstadt neergestort en het die naam Darmstadt gekry.

Die dwelm 'Ecstasy' (chemiese naam: 3,4-methylenedioxymethamphetamine of MDMA) was oorspronklik in Darmstadt gesintetiseer deur die maatskappy Merck deur die chemikus Anton Köllisch. Merck het die dwelm ontwikkel gedurende 'n soeke na 'n stof wat abnormale bloeding kan stop. Op 24 Desember 1912 het Merck aansoek gedoen vir 'n patent wat die sintese van MDMA beskryf.

Volgens meteoroloë van die Duitse weerdiens, kry Darmstadt die meeste son van enige ander stad in Hesse, met 1685,8 ure sonskyn per jaar. Die rede hiervoor is as gevolg van die ligging tussen die Odenwald-woude in die Suide en die Taunus-bergreeks in die Noorde.

'n Egte Darmstadter word 'n "Heiner" genoem en jaarliks word daar ook 'n Heinerfees gehou. 'n Persoon vanuit Bessunger word 'n "Lapping" genoem. 'n Bewoner van Eberstadt is 'n "Gaasehenker" en iemand van Arheilgen word 'n "Mucker" genoem, wat afgelei is van die Duitse werkwoord "aufmucken" wat in omgangstaal beteken om te protesteer.

Die teaterstuk "Datterich", wat deur Ernst Elias Niebergall in Darmstadt-dialek geskryf is, is die geskiedenis van 'n armsalige maar briljante Datterich, wat 'n dronklap is en ook sy werk as belastingoffisier verloor. Hierdie stuk is die belangrikste teaterstuk wat vanuit Darmstadt ontstaan het.

Dwarsdeur die jaar vind elke jaar gereëlde gebeurtenisse in Darmstadt plaas:





</doc>
<doc id="37513" url="https://af.wikipedia.org/wiki?curid=37513" title="Suid-Afrikaanse algemene verkiesing van 1994">
Suid-Afrikaanse algemene verkiesing van 1994

Die Suid-Afrikaanse algemene verkiesing van 1994 het tussen 27 April en 29 April 1994 plaasgevind. Dit was die eerste veelrassige, en dus volle demokratiese, algemene verkiesing in Suid-Afrika. Die uitslag was oorweldigend in die guns van die African National Congress van dr. Nelson Mandela en maak 'n einde aan die sogenaamde Apartheidsregering wat sedert 1948 aan bewind was.




</doc>
<doc id="37515" url="https://af.wikipedia.org/wiki?curid=37515" title="Inkatha-Vryheidsparty">
Inkatha-Vryheidsparty

Die Inkatha-Vryheidsparty (IVP) is 'n politieke party in Suid-Afrika wat in 1975 gestig is. Die leier is Mangosuthu Buthelezi en dit is die vierde grootste party in die parlement.




</doc>
<doc id="37516" url="https://af.wikipedia.org/wiki?curid=37516" title="United Democratic Movement">
United Democratic Movement

Die United Democratic Movement is 'n politieke party in Suid-Afrika. Die leier is Bantu Holomisa, wat dit saam met Roelf Meyer gestig het en dit is die sesde grootste party in die parlement.




</doc>
<doc id="37518" url="https://af.wikipedia.org/wiki?curid=37518" title="Koelhouer">
Koelhouer

'n Koelboks of koelhouer word algemeen gebruik om kos, medisyne en ander voorraad koel en vars te hou. Dit kan van verskeie materiale gemaak word, waaronder plastiek, lap en metaal. Vir termiese isolasie is dit gewoonlik dubbelwandig met isolasiemateriaal tussen die binne- en buitewand.

Koelbokse word algemeen gebruik vir die vervoer van voedsel en drank. So kan 'n koelboks byvoorbeeld vir 'n uitstappie, soos 'n dag op die strand, gepak word. Dit is ook handig om bederfbare voedsel (soos botter en roomys) vanaf die winkel huis toe te vervoer. Van die ander gebruike sluit in die vervoer van hittesensitiewe medisyne en organe vir oorplantings.

Koelelemente word soms gebruik om die inhoud van die koelboks koud te hou. Die koelelemente word vooraf gevries en wanneer benodig saam met die voorraad in die koelhouer geplaas.

Van die duurder modelle is soos yskaste uitgevoer en kan (naas koelelemente) ook deur ander metodes verkoel word. So kan 'n elektriese koelboks by 'n motor se aansteker ingeprop word. Ander modelle kan weer met behulp van 'n gas- of spiritusbrander verkoel word.

Die draagbare koelboks is deur Richard C. Laramy van Joliet, Illinois uitgevind. Laramy doen op 24 Februarie 1951 aansoek vir 'n patent (verwysing 212,573). Die patent (#2,663,157) is uiteindelik op 22 Desember 1953 toegeken.


</doc>
<doc id="37519" url="https://af.wikipedia.org/wiki?curid=37519" title="Kompanjiestuin">
Kompanjiestuin

Die Kompanjiestuin in die sentrum van Kaapstad is die oudste openbare tuin in Suid-Afrika. Dit is amptelik in 1652 deur Hollandse settelaars gestig met die doel om voedsel te lewer, maar is 160 jaar gelede aan die publiek vir vrye besoek oopgestel. Bykomend tot die rusbanke onder die reuse bome, sluit die Kompanjiestuin se besienswaardige bates verskeie histories en botanies waardevolle bome, 'n roostuin, 'n kruietuin, 'n visdam, 'n voëlhok, en 'n teehuis in. Van historiese belang is die Dellville Wood-gedenktuin, wat die lewensverlies van duisende Suid-Afrikaanse soldate gedurende die Eerste Wêreldoorlog in Frankryk herdenk. Die Kompanjiestuin is 'n gewilde oord waar opvoedkundige en kulturele gebeurtenisse gehou word en staan ook bekend as 'n bestemming waar troufoto's geneem word.


Regs langs die Kompanjiestuin:

Nabygeleë:


</doc>
<doc id="37526" url="https://af.wikipedia.org/wiki?curid=37526" title="Ennerdale">
Ennerdale

Ennerdale is 'n voormalige sogenaamde Bruin woonbuurt, suidwes van Johannesburg (in Gauteng) en tussen Lenasia en Grasmere geleë, maar volgens die jongste sensus is amper twee derdes van die inwoners Swart.



</doc>
<doc id="37527" url="https://af.wikipedia.org/wiki?curid=37527" title="The Sims 2">
The Sims 2

The Sims 2 is ’n strategie/simulasie-spel van Maxis en is ’n vervolg op die suksesvolle spel The Sims. Die strategie is baie dieselfde as in The Sims: Spelers beheer hul karakters (Sims) in verskeie situasies wat die werklike lewe naboots.

In The Sims 2 is talle vernuwings aangebring: Dit is volledig in 3D, die Sims word in teenstelling met die eerste weergawe ouer en gaan dood, en hulle het lewensdoele, vrese en begeertes wat verskillende gevolge kan hê as dit vervul word. Hulle het ook genetiese kenmerke wat aan hul kinders oorgedra word. Dit is in September 2004 uitgereik.

Die spel was met sy uitreiking dadelik ’n sukses en het (vir daardie tyd) ’n rekordgetal van ’n miljoen kopieë binne die eerste tien dae verkoop. Daar is in 2004 meer as 13 miljoen kopieë verkoop en dit was in dié jaar die beste verkoper onder PR-speletjies, en in April 2008 het die amptelike webtuiste die 100 miljoenste kopie wat verkoop is, gevier.

Verskeie uitbreidings ("extension packs") is beskikbaar – die laaste een, "The Sims 2: Mansion & Garden Stuff", het in November 2008 verskyn.

’n Opvolg, The Sims 3, word in Junie 2009 uitgereik nadat dit aanvanklik vir Februarie 2009 beplan is.



</doc>
<doc id="37528" url="https://af.wikipedia.org/wiki?curid=37528" title="The Sims 3">
The Sims 3

The Sims 3 is 'n videospeletjie en die vervolg op The Sims 2. Dié derde spel in die Sims-reeks deur Maxis en Electronic Arts is in Junie 2009 vrygestel. 'n Mac-weergawe is saam met die PR-weergawe uitgereik.

In The Sims 3 sal die buurt nie meer opgedeel word in erwe nie, maar die karakters sal vrylik kan rondbeweeg. Al die Sims word ook terselfdertyd ouer, ongeag met watter familie die speler speel. Punte kan verdien word deur klein gebeurtenisse soos tande borsel of groot gebeurtenisse soos troues. Die behoeftes is so aangepas dat die speler eerder op sosiale situasies en verhoudings kan konsentreer as op die behoeftes van die Sims.

Daar is twaalf loopbane in die spel en elke loopbaan het ’n spesifieke gebou in die buurt. Die speler kan dus ’n Sim volg na die gebou waar hy werk, maar kan nie in die gebou ingaan nie.

Sims kan nou geskep word wat heel anders lyk as in The Sims 2. Hulle kan maer of vet wees, kort of lank, en die liggaamsdele kan apart gekies word. Die speler kan ook die velkleur na hartelus verander en hoef nie meer uit net vier kleure te kies nie.

In die vorige spel was daar 20 karaktertrekke; in die nuwe spel is daar 80, soos sleg, humoristies, charismaties, eensaam, onhandig, atleties, hardkoppig, gelukkig, ens.



</doc>
<doc id="37532" url="https://af.wikipedia.org/wiki?curid=37532" title="The Sims">
The Sims

The Sims is ’n strategie/simulasie-spel van Maxis. Nes ander speletjies deur Maxis, soos SimCity, beskik die speler oor ’n virtuele wêreld.

In plaas daarvan om ’n spel te wen of verloor, bepaal die speler die aksies van die karakters, of Sims. Sims het wel ’n "vrye wil" en hoewel die speler hom of haar iets kan laat doen, kan die karakter besluit om eers iets anders te doen of om die opdrag te ignoreer. Die speler besluit hoeveel tyd die Sim moet bestee aan verskillende aktiwiteite, soos lees, kook, redeneer, ens. Daar moet ook in die karakter se basiese behoeftes voorsien word, soos slaap, eet en persoonlike higiëne anders kan die Sim depressief raak, weier om te reageer of selfs doodgaan.

The Sims gebruik ’n kombinasie van 3D- en 2D-tegnieke. Die Sims self is 3D, terwyl die huise en voorwerpe 2D is.

Die karakters het agt behoeftes en dit kan gesien word deur die kleur op ’n kleurbalk. Hoe groener die balk, hoe gelukkiger is die Sim; hoe rooier die balk hoe ongelukkiger is hy of sy.

Die behoeftes is as volg (Afrikaans tussen hakies):

Op ’n balk kan gesien word hoe goed een Sim met ’n ander oor die weg kom (met ’n punt van -100 tot +100). Deur te gesels en saam pret te hê, kry hulle punte by en kan later selfs op ’n ander Sim verlief raak. Hulle kan ook vriende of kwaaivriende maak.

In September 2004 is The Sims 2 uitgereik, waarin die hele omgewing 3D is. ’n Ander toevoeging tot die spel was die moontlikheid om kinders te laat opgroei tot volwassenes, Sims te laat ouer word, naweke vir kinders en vakansiedae vir volwassenes. ’n "Wensmeter" is ook bygevoeg waarmee begeertes en vrese vervul kan word. Sims kan belonings kry as baie van hul wense vervul word.

’n Derde spel in die reeks, The Sims 3, word in Junie 2009 uitgereik nadat dit aanvanklik vir Februarie 2009 beplan is. Daarin sal die buurt nie meer opgedeel word in erwe nie, maar die karakters sal vrylik kan rondbeweeg. Die behoeftes is so aangepas dat die speler eerder op sosiale situasies en verhoudings sal kan konsentreer as op die behoeftes van die Sims. Sims sal ook geskep kan word wat heel anders lyk as in The Sims 2. Hulle kan maer of vet wees, kort of lank, en die liggaamsdele kan apart gekies word. Die speler kan ook die velkleur na hartelus verander.



</doc>
<doc id="37533" url="https://af.wikipedia.org/wiki?curid=37533" title="De Aar">
De Aar

De Aar is die derde grootste nedersetting in die provinsie Noord-Kaap, in die suidweste van Suid-Afrika, met 'n bevolking van omtrent 42,000 mense. Die dorp is 50 km oos van Britstown. Die ontwikkeling van De Aar gaan hand-aan-hand met die groei van die spoorweë en stoomtreine. Spoorlyne van die Wes- en Oos-Kaap, Gauteng, Zimbabwe en Namibië kom hier bymekaar. Die N10 nasionale pad gaan deur De Aar.

Die eerste plase in De Aar is reeds gedurende 1837 opgemeet. Een van die plase is De Aar genoem omrede dit 'n sterk ondergrondse wateraar gehad het. In 1899 het twee broers wat 'n handelswinkel en hotel gehad het by die kruising, Isaac en Wulf Friedlander, die plaas van De Aar gekoop. Ná die Anglo-Boereoorlog het die Friedlander-broers die land ondersoek vir die vestiging van 'n dorp. Die munisipaliteit is 'n jaar later geskep en in 1907 is Dr. Harry Baker, die eerste burgemeester van die dorpe, verkies.

Die spoorlyn het De Aar gedurende 1881 bereik. Die Kaapse Regeringspoorweë het die plaas De Aar gekoop om die rangeerwerf en stasiegebou te huisves. Dit is die tweede belangrikste spoorwegkruising in die land, geleë tussen Kaapstad en Kimberley. Die aansluiting was van besondere strategiese belang vir die Britte tydens die Tweede Vryheidsoorlog. Die dorp - wat eers Brounger-aansluiting geheet het - het uit die stasie ontwikkel. 

Die elektrifisering van die spoorlyne tussen Kaapstad en Johannesburg het beteken dat stoomtreine uitgefaseer word en het De Aar se agteruitgang bewerkstellig.

Die distrik is 3 300 km groot en is bekend vir merino- en saalperdstoeterye. Olive Schreiner het van 1907 tot 1913 in De Aar gewoon. 






</doc>
<doc id="37537" url="https://af.wikipedia.org/wiki?curid=37537" title="Baiji">
Baiji

Die Baiji ("Lipotes vexillifer") was 'n varswaterdolfyn wat net in die Yangtzerivier in China voorgekom het. In 2008 is verklaar dat dit funksioneel uitgestorwe is. Dit het vir sowat 20 miljoen jaar op aarde bestaan. Die laaste een is in Augustus 2007 gesien.


</doc>
<doc id="37546" url="https://af.wikipedia.org/wiki?curid=37546" title="Pan Africanist Congress of Azania">
Pan Africanist Congress of Azania

Die Pan Africanist Congress of Azania (vroeër bekend as die Pan Africanist Congress, afgekort as die PAC) was 'n Suid-Afrikaanse bevrydingsbeweging en is nou 'n klein politieke party in Suid-Afrika. Dit is op 6 April 1959 gestig nadat 'n paar lede van die ANC weggebreek het omdat hulle beswaar gemaak het teen die vervanging van die Program van Aksie van 1949 wat vervang is met die Vryheidsmanifes in 1955. Robert Sobukwe is verkies as die eerste president tydens die stigtingskongres wat in 1959 in Johannesburg gehou is.

Die party se ideologie is Pan-Afrikanisme met drie beginsels van nasionalisme, sosialisme en kontinentale eenheid. Die idees berus grootliks op die leringe van Anton Lembede, George Padmore, Marcus Garvey, Kwame Nkrumah en W.E.B. du Bois.

Vir baie jare was daar toenemende druk op die African National Congress (ANC) wat veroorsaak is deur die spanning tussen diegene met meer matige uitsigte en diegene met Afrikanistiese uitsigte. 'n Groot gevolg van hierdie verskille wat die veelrassige persoonlikheid van die instelling: die Afrikaniste het nie gedink dat samewerking met die Indiërs, kleurlinge en blankes die inheemse bevolking (d.i. swart mense) sou help om politieke beheer oor Suid-Afrika te verkry nie. Die druk het al hoe duideliker geword toe die ANC die Vryheidsmenifes erken het, wat deur die Afrikaniste as te konserwatief beskou is. Hulle het gevoel dat dit nie genoeg aandag aan swart mag gegee het nie. 'n Verklaring in die aanhef tot die manifes verwys na "ons, die mense van Suid-Afrika, swart en wit saam gelyke vennote, landgenote en broeders". Dit het die Afrikaniste gegrief.

In November 1958, tydens die Transvaalse provinsiale vergadering, is sommige Afrikanste verbied. Hulle het gekies om die ANC te verlaat en in April 1959 is die PAC gestig. Robert Sobukwe is verkies as die eerste inaugurele voorsitter en Potlako Leballo as sekretaris. Die PAC het gekies om die Program van Aksie en Uitdagingsveldtog.

Dar was baie mededinging tussen die ANC en die PAC om steun te werf. In Desember 1959 'n anti-pas veldtog vir 31 Maart 1960 voorberei. Die PAC het besluit dat hulle die ANC sou voorspring deur 'n soortgelyke kampanje te hou reg voor dié van die ANC te hou. Die anti-pas-veldtog was uiteindelik 'n baie belangrike een vir die PAC, en vir Suid-Afrikaanse politieke gebeure in die algemeen. Die datum vir die PAC se kampanje is vasgestel op 21 Maart 1960, tien dae voor die ANC s'n en daar is baie tyd spandeer om brosjures uit te deel en mense te aktiveer. Sobukwe het mense aangemoedig om hul passe by die huis te los en, sonder geweld, hulself vir arrestasie by die naaste polisiestasie aan te meld.

Op 21 Maart 1960 het baie mense by die Sharpeville-polisiestasie naby Vereeniging bymekaargekom. Die protes het gewelddadig begin raak en die senuagtige polisie, wat oorweldig is deur die massas, het gereageer en 69 mense doodgeskiet en 186 mense gewond. In Langa in die Kaap het geweld ook begin toeneem. Ongeveer 6 000 mense het saam opgetrek na die polisiestasie maar dit is vroeg al afgelas deur Philip Kgosana.

Die paswette is herroep. Die PAC en die ANC het 'n gevoel van oorwinning gehad wat gou gedemp is deur die Nasionale Party wat openbare byeenkomste vanaf 24 Maart onwettig verklaar het. Na verdere onluste het die regering 'n noodtoestand afgekondig. Op 30 Maart is die ANC en die PAC as onwettige organisasies verklaar en, teen middel Mei is ongeveer 2 000 mense gearresteer waaronder Robert Sobukwe. Sobukwe is op Robbeneiland aangehou. Hy is in 1969 vrygelaat.

Na die Sharpeville-slagting het baie lede na die buiteland uitgewyk. Toe Sobukwe in 1978 oorlede is, is hy opgevolg deur Potlako Leballo. Die PAC het toe in twee geskeur na 'n gedeeltelik-suksesvolle magsgreep deur David Sibeko om die Presidensiële Leierskapsraad in 1979 te lei. Die sluipmoord op Sibeko in Dar-es-Salaam, Tanzanië, op 12 Junie 1979 en die afsterwe van Leballo in Januarie 1986 het die ondergang van die PAC ingewy.

Alhoewel die party deur voormalige ANC-lede gestig is wie ernstige teenkanting teen die beleid van die Suid-Afrikaanse Kommunistiese Party gehad het, het 'n prominente deel van die PAC se leierskap in die 1960's 'n Maoïstiese posisie ingeneem. Die ANC het die PAC altyd as reaksionêr en agterlik beskou na aanleiding van die PAC se standpunt dat Suid-Afrika bo alles 'n Afrikaland is. Die militêre vleuel van die PAC is in 1962 as "Poqo" gestig, maar later hernoem na die Bevrydingsmag van die Azaniese Volk (Azanian People's Liberation Army oftewel APLA). APLA het bekend geword vir sy slagspreuk ""One Settler, One Bullet"", maar kon nooit daarin slaag om 'n besonder effektiewe guerillaveldtog te loods nie. Ten spyte van sy organisatoriese swakhede het die PAC se Afrikanisme baie daartoe bygedra om die studente-opstande in die 1970's te inspireer, en die stigting van die Black Conciousness Movement onder die leierskap van Steve Biko te fasiliteer.

In 1990 is die PAC ontban saam met die ANC maar is gestrem deur die binnegevegte. Die ondersteuners van die Maoïs Leballo het geweier om by die vredesproses aan te sluit en 'n splinterafdeling van die PAC het slegs 'n klein persentasie stemme in die 1994 algemene verkiesing gelok wat verder gekrimp het in die 1999 algemene verkiesing. In 2003, na nóg 'n onsuksesvolle kongres, het een van die party se meer prominente en gewilde lede, Patricia de Lille, die party verlaat om haar eie party, die Onafhanklike Demokrate te stig. Dit het nie die PAC se voortgesette swak vertonings in die 2004 algemene verkiesing verbeter nie, maar die OD het relatief goed gevaar.

Daar is tans slegs een lid in die parlement nadat die adjunkleier, Themba Godi, ook die PAC verlaat het om die African People’s Convention in 2007 te stig.




</doc>
<doc id="37547" url="https://af.wikipedia.org/wiki?curid=37547" title="United Christian Democratic Party">
United Christian Democratic Party

Die United Christian Democratic Party is ’n politieke party in Suid-Afrika. Dit is deur die voormalige president van Bophuthatswana, Lucas Mangope in 1997 gestig, en is vir die eerste vyftien jaar deur hom gelei. Mavis Matladi is as leier op 29 Januarie 2011 verkies maar is in Desember van dieselfde jaar oorlede. Isaac Sipho Mfundisi is op 7 Januarie 2012 verkies as president van die UCDP.

Die meeste van die party se steun kom uit die Noordwes-provinsie (waar Bophuthatswana geleë was), en het baie min teenwoordigheid elders in Suid-Afrika. Die UCDP was die grootste opposisieparty teenoor die ANC in Noordwes na die algemene verkiesings in 1999 en 2004, maar in 2009 het hulle teruggesak na die vierde grootste party in die provinsiale wetgewer na die ANC, DA en Cope.

Tydens die 2009 algemene verkiesing het die party 66 086 stemme (0.37% van die nasionale stemme), en twee setels in die parlement gekry. Dit was egter ’n groot terugslag aangesien die party ongeveer die helfte van sy steun, asook een setel, verloor het sedert die vorige verkiesing.

In die provinsiale verkiesing het die party se steun afgeneem van 8.49% en 3 setels in die Noordwes provinsiale wetgewer, na 5.27% en 2 setels in 2009. In 2009 het hulle in ses van die ander provinsies minder as 0.1% steun gekry.

Die party se missiestelling lê klem op die behoefte aan Christelike waardes, nie-rassige demokrasie en regeringstoelae vir selfonderhoud. In 2004 het die party se manifes uitgevaar teen die ANC weens die ANC se beweerde sagte optrede teenoor misdaad, nepotisme en die verwaarlosing van die infrastruktuur in Suid-Afrika.

’n Opname in 2003 deur die Raad vir Geesteswetenskaplike Navorsing (RGN), het gevind dat 85% van die UCDP se kiesers vroulik was.



</doc>
<doc id="37548" url="https://af.wikipedia.org/wiki?curid=37548" title="Azanian People's Organisation">
Azanian People's Organisation

Die Azanian People's Organisation (akroniem AZAPO) is 'n politieke party in Suid-Afrika. Die party is gefundeer op die filisofieë van die Swart Bewussynsbeweging soos ontwikkel deur Steve Biko, Onkgopotse Tiro en Vuyelwa Mashalaba.

Dit is in 1978 uit drie organisasies gestig: die "Black People's Convention" (BPC), die "Suid-Afrikaanse Studente-organisasie" (SASO) en die "Black Community Programmes" (BCP). Hierdie drie was maar 'n paar van die swart bewussynsbewegings wat op Woensdag 19 Oktober 1977 verban is weens hul rol in die gewapende stryd en die opstande van 1976. In Oktober 1994 het AZAPO met 'n uitgeweke susterorganisasie, die "Black Conciousness Movement of Azania" (BCMA), saamgesmelt.

AZAPO het hom beywer vir die isolering van Suid-Afrika gedurende die sg. apartheidsjare deur 'n "kulturele boikot" in die land teweeg te bring. Die gewapende vleuel van AZAPO was die Nasionale Bevrydingsman van Azanië ("Azanian National Liberation Army" (AZANLA).

Op 21 Maart 1998 het 'n faksie van AZAPO afgestig om die Sosialistiese Party van Azanië (SOPA) te stig.

Gedurende die 1980's was die party betrokke in moorddadige tweestryd met die ANC. Sedertdien het AZAPO voortgesukkel as 'n klein politieke party waar hy twee setels in die Suid-Afrikaanse Parlement tydens die 2004 algemene verkiesing gewen het. Nadat die stemme weer getel is, is die setels egter verminder na een.




</doc>
<doc id="37549" url="https://af.wikipedia.org/wiki?curid=37549" title="Minority Front">
Minority Front

Die Minority Front is 'n politieke party in Suid-Afrika. Die eerste leier was Amichand Rajbansi tot by sy dood op 29 Desember 2011. Alhoewel die party voorhou om minderheidsgroepe in Suid-Afrika te verteenwoordig kom steun vir die party hoofsaaklik uit die Indiërgemeenskap in Suid-Afrika. Die party se grootste steunbasis is in KwaZulu-Natal, veral in Durban wat die kulturele en demografiese sentrum van Suid-Afrika se Indiërgemeenskap is.

Die party is in November 1993 gestig as opvolger van die "National People's Party" wat in die destydse 
Driekamerparlement gedien het. Hulle behaal 0,07% van die stemme tydens die eerste volledig demokratiese parlementsverkiesing van April 1994. Tydens die verkiesing van 1999 bekom hulle hul eerste parlementêre setel.

Na Rajbansi se dood is sy weduwee, Shameen Thakur-Rajbansi in Januarie 2012 as leier aangewys. Dit gee aanleiding tot 'n familie- en leierskap-twis. Rajbansi se seun (Vimal) en sy eerste vrou (Asha Devi Rajbansi) vra haar om as leier te bedank. Roy Bhoola word daarna tydens 'n wegbreek-konferensie as leier aangewys, maar dit hou nie lank water nie.




</doc>
<doc id="37561" url="https://af.wikipedia.org/wiki?curid=37561" title="Antonio Vivaldi">
Antonio Vivaldi

Antonio Lucio Vivaldi (1678-1741) was 'n Venesiese komponis in die Barok-era.

Vivaldi is op 4 Maart 1678 in die Republiek van Venesië (vandag Italië) gebore. Sy pa was Giovanni Battista; oorspronklik 'n haarkapper wat later 'n professionele violis geword het en sy seun dan ook geleer speel het. 

Die twee sou later saam deur Venesië toer. Vivaldi het ook gelei aan wat genoem “borsverstuiwing” is, wat asma kon wees, maar dit het hom nie verhoed om te leer viool speel nie. Hy het gekomponeer en deelgeneem aan voorgeskrewe musiekaktiwiteite. Op ouderdom vyftien het hy begin studeer as 'n priester op 'n wens van sy moeder. In 1703, op die ouderdom van 25, is hy georden en is gou die bynaam “Il Prete Rosso” (“die rooi priester”) gegee, waarskynlik as gevolg van sy rooi hare.

Blykbaar het Vivaldi ook orrellesse en onderrig in musiekteorie ontvang. In 1703 is Vivaldi as priester ingeseën en kort daarna is hy as vioolonderwyser aan die musiekskool van die Ospedale-weeshuis vir meisies aangestel. Die musiekskool het 'n orkes en 'n koor gehad en Vivaldi se eie komposisies is gereeld onder sy leiding deur die meisies uitgevoer.
Spoedig het die Vivaldi-musiek-konserte in Venesië bekend geword en Vivaldi se musiek het al hoe meer aandag getrek. Dit het nie lank geduur voordat hy opdragte begin ontvang het om operas te komponeer nie. In sy leeftyd het hy dan ook nagenoeg 90 operas gekomponeer, waarvan die meeste egter vergete is hoewel hul musikale waarde bo verdenking staan. 

Vivaldi se gewyde musiek is ook relatief onbekend, maar die oratoria "Juditha" "Triumphans", die "Magnificat" en die "Gloria" word betreklik gereeld uitgevoer. Vivaldi was altesaam 37 jaar lank verbonde aan die Ospedale-tehuis en vir die eerste klompie jare het dit goed gegaan. 

Namate sy roem egter versprei het, het hy al hoe meer in die buiteland gereis en vanselfsprekend het die administrasie van die weeshuis en ook die kerkvaders mettertyd ontevrede geraak met sy gedurige afwesigheid en sy "wêreldse lewe". In 1737 moes hy 'n operaproduksie in Ferrara op pouslike. bevel staak en dit het hom baie verbitter. 

Vivaldi se musiek het ook geleidelik minder gewild geraak en in 1739-is hy na Wenen in die hoop dat hy daar groter waardering sou vind. Dit was hom egter nie beskore nie. Op 28 Julie 1741 is hy in Wenen oorlede.

Dit is moeilik om ŉ omvattende beskouing van Vivaldi se musiek te kry omdat die werke meestal ongedateer is. Nagenoeg 75 sonates deur hom is bekend. Die grootste deel van sy werk bestaan uit nagenoeg 450 solokonserte en concerti grossi, waarvan meer as 200 vir viool en strykorkes geskryf is. 

Daarbenewens is daar konserte vir byna elke instrument van die tyd, as solo of in kombinasies. Sy eksperimente met harmonie en vorm blyk uit die titels van party van die volumes konserte, soos byvoorbeeld "l'Estro armonico" ("Die musikale toets": 1711), en "La" "Stravaganza" (1714). Vivaldi het die ontwikkeling van die Barokkonsert van Corelli, Torelli en Albinoni voortgesit, maar sy behandeling van die ietwat stereotipe vorm toon groot oorspronklikheid en vindingrykheid; die eerste en derde bewegings is vinnig en gebaseer op orkes-ritornelli, 'n soort refrein. 

Hulle kom 4 tot 6 maal voor in verskillende sleutels, verbind deur solopassasies. Die middelste beweging is 'n cantilena (letterlik 'n melodieuse stuk), gewoonlik baie strelend, vir die solo-instrument met begeleiding. Kenmerkend vir Vivaldi is die groot virtuositeit en die deurvlegting van die ritornelli en die solomotiewe. Die gewildste van die Vivaldi-konserte is "Le quatro stagioni" ("Die vier seisoene"). 

4 vioolkonserte met 'n program elk wat onderskeidelik lente, somer, herfs en winter voorstel. Die vier seisoene vorm deel van die 12 vioolkonserte wat die volume "II cimento dell' armonia e" "dell' inventione" ("Die stryd tussen harmonie en invensie"; 1725) uitmaak. Vivaldi se invloed op Bach is betekenisvol. 

Bach het 'n aantal van die Vivaldi-konserte hersien en verwerk, en sy energieke konsert vir 4 klavesimbels is byvoorbeeld 'n verwerking van Vivaldi se konsert vir 4 viole. Selfs al sou Vivaldi geen gewyde musiek en operas gekomponeer het nie, sou sy onsterflikheid verseker gewees het deur sy instrumentale musiek, en in die middel van die 20e eeu het sy musiek tereg 'n ongekende gewildheid begin.



</doc>
<doc id="37568" url="https://af.wikipedia.org/wiki?curid=37568" title="Johannes Nicolaas Brits">
Johannes Nicolaas Brits

Johannes Nicolaas Brits was die eienaar van die plaas Bloemfontein wat later aan Maj Warden verkoop is. Hy was ook die eienaar van Roodekopjes wat deur sy Pa Gerrit Brits besit is waar die dorp Brits vandag geleë is.

Bloemfontein was die setel van die parlement van die Oranje-Vrystaat (1893) en 'n standbeeld van Generaal Christiaan de Wet is hier opgerig. As 'n nalatenskap van die Groot Trek is die Bloemfonteingebied reeds as plaas bewoon deur die Voortrekker, ene J. N. Brits. Die dorp is in 1850 die eerste keer as 'n woongebied verklaar, vier jaar voor die stigting van die Oranje-Vrystaat. In 1899 is die Bloemfontein Konferensie in Bloemfontein gehou, wat (sonder sukses) gepoog het om die uitbreek van die Anglo-Boereoorlog te vermy. Die behoefte aan 'n perdesiekte-vrye gebied gedurende die Anglo-Boereoorlog het meegebring dat ene Majoor H. D. Warden hier gevestig het. Op 13 Maart 1900 het Britse magte die stad oorgeneem.


</doc>
<doc id="37573" url="https://af.wikipedia.org/wiki?curid=37573" title="Pyp (materiaal)">
Pyp (materiaal)

'n Pyp is 'n buis of hol silinder wat gebruik word om materiale te vervoer of as 'n strukturele komponent. Die terme pyp en buis is dikwels sinoniem. Pype word dikwels gespesifiseer aan die hand van standaarde wat in die nywerheid bestaan en wat besonderhede soos nominale-, buite- en binnedeursnee asook wanddikte spesifiseer. Daar bestaan vele regerings- en nywerheidstandaarde rondom die vervaardiging van pype en buise.


Daar is drie prosesse wat gebruik word in die vervaardiging van metaalpype. Naatlose pyp word gevorm deur die trek van 'n soliede metaalblok oor 'n staaf om 'n hol silinder te skep. Naatlose pyp is die betroubaarste pypsoort ten opsigte van sy drukhouvermoë. Sweisnaat pype word gevorm deur 'n plaat te rol en die naat te sweis. Sweisnaat pype is dikwels goedkoper as naatlose pyp. Gegote metaalpyp is nie meer baie algemeen nie. Gegote metaalpyp word soms in 'n sentrifuge gegiet. Betonpyp word nog dikwels met 'n gietproses vervaardig. Metaal- en plastiekbuise word dikwels met 'n ekstrusieproses vervaardig.

Pype kan uit vele materiale vervaardig word onder andere keramiek, metaal, beton en plastiek.

Materiale soos hout en lood (vandaar die woord loodgieter) is dikwels in die verlede gebruik.

Metaalpype word dikwels uit staal- of koperlegerings vervaardig. Koper- en plastiekbuise word deesdae dikwels gebruik vir loodgieterwerk.

Plastiekpyp word dikwels gebruik omdat dit lig is, 'n hoë weerstand teen chemiese verwering het en vir die gemak waarmee die pype gelas kan word. Plastieksoorte wat gebruik word in die vervaardiging van pyp is PVC, Poliëtileen, Polibutileen en Akrilonitriel-butadieen-stireen (ABS).

Pype kan ook van beton of keramiek vervaardig word. Hierdie soort pype word gewoonlik vir laedruktoepassings gebruik soos waterleidings en dreineringstelsels.

Pypgroottes word deur 'n aantal internasionale standaarde gedokumenteer insluitende API 5L, ANSI/ASME B36.10M en B36.19M in die V.S.A, BS 1600 en BS EN 10255 in die Verenigde Koninkryk en Europa en ISO 65 internasionaal.

Daar bestaan twee algemene metodes vir die aandui van pype se buitedeursnee. Die Noord-Amerikaanse metode word die Nominale Pypgrootte (NPS) genoem en word in duime aangedui. Die Europese weergawe gebruik DN ("Diametre Nominal" / "Nominale Deursnee") en word in millimeter aangedui. Deur 'n standaard buitedeursnee te gebruik is dit moontlik vir pype van dieselfde grootte om aanmekaar gelas te word ongeag die wanddikte van die pype.



Aangesien die buitedeursnee vir 'n gegewe pypgrootte vasgestel is, sal die binnedeursnee wissel afhangende van die wanddikte van die pyp. 'n 2" Skedule 80 pyp het dikker wande en daarom 'n kleiner binnedeursnee as 'n 2" Skedule 40 pyp.

Staalpyp word al vir ongeveer 150 jaar vervaardig. Die pypgroottes wat vandag gebruik word vir PVC en gegalvaniseerde pyp is oorspronklik ontwerp vir staalpyp. Die getallestelsel soos Skedule 40, 80 en 160 is lank terug ontwerp en mag 'n bietjie vreemd voorkom. Skedule 1120 pyp is byvoorbeeld dunner as Skedule 40 pyp maar het dieselfde buitedeursnee. Daar is ander plastiekpype wat egter die ou koperpypgroottes gebruik as standaard groottes in plaas van die staalpyp groottes.


</doc>
<doc id="37577" url="https://af.wikipedia.org/wiki?curid=37577" title="Wladiwostok">
Wladiwostok

Wladiwostok (Russies: Владивосто́к) is die hoofstad van Primorski-krai in die ooste van Rusland en het 'n geraamde bevolking van 600 378 (2013). Die Wladiwostok Internasionale Lughawe is naby aan die stad geleë, en die stad se hawe is die basis van die Russiese Vloot in die Stille Oseaan.

Wladiwostok het sestien susterstede.


</doc>
<doc id="37579" url="https://af.wikipedia.org/wiki?curid=37579" title="Ongeronde naby-oop-voorklinker">
Ongeronde naby-oop-voorklinker

Die Ongeronde naby-oop-voorklinker is 'n soort klinkerklank wat in sommige gesproke tale gebruik word. Die simbool in die Internasionale Fonetiese Alfabet wat die klank voorstel is [], en die ekwivalente X-SAMPA simbool is {. 

Die IFA simbool is die kleinletter ae ligatuur. As 'n letter in die Oud Engelse alfabet, is die simbool "æsc" 'ash tree' (esboom) genoem na die Anglo-Saksiese Futhark rune wat gebruik is vir die transliterasie daarvan; die tradisionele naam in Engels is steeds ash ().




</doc>
<doc id="37582" url="https://af.wikipedia.org/wiki?curid=37582" title="Howick">
Howick

Howick is 'n dorp in die ooste van Suid-Afrika, in die provinsie van KwaZulu-Natal. Die dorp is 23 km noordwes van Pietermaritzburg langs die Umgenirivier geleë digby die Howickwaterval. Die N3 nasionale pad gaan by die dorp verby.

Die ossewa roete vanaf Durban na die Drakensberg en Transvaal het die maklikste roete gevolg. Die eerste groot uitdaging was die Umgenirivier by Howick. Die roete het oor die Allemansdrif gegaan onderkant die waterval gedurende die Voortrekkertyd, (1840–1842). Die roete het verder van die Umgenirivier na die Karkloofvallei gegaan. Teen 1850 was die roete so besig dat 'n nuwe deurgangsplek gevind moes word en 'n nuwe drif is bokant die waterval gemaak. Die Zoeloes het dit "kwaNogqaza" genoem (die plek van die grote). 'n Behoefte het ontstaan vir 'n dorp met fasiliteite en die regering het toe 'n deel gekoop van een van die drie plase van die Wesleyaanse sendeling James Archbell. Die eerste erwe is op 23 November 1850 verkoop en die dorp is na burggraaf Howick, later graaf Grey genoem.

'n Houtbrug is in 1872 gebou om die drif te vervang. Die brug was altyd gevaarlik en het gereeld tydens oorstromings lewens ge-eis. Die brug het later self oor die waterval gespoel en die regering het 'n nuwe brug in 1903 gebou.

Houtplantasies en vee- en suiwelboerdery is die belangrikste ekonomiese aktiwiteite. Daar is nog vier ander watervalle in die distrik. Daar is twee in 'n sytak van die Umgenirivier. Hulle is Cascades (25 m) en Shelter (37 m). Die derde is die Karkloof (105 m) in die Karkloofrivier en die laaste is die Woodhouse (10 m) net bokant Karkloof. Daar is ook 'n vakansieoord en natuurreservaat by Midmardam naby die dorp.





</doc>
<doc id="37583" url="https://af.wikipedia.org/wiki?curid=37583" title="Ongeronde oop agterklinker">
Ongeronde oop agterklinker

Die ongeronde oop agterklinker is 'n soort klinkerklank wat in sommige gesproke tale gebruik word. Die klank word in die Internasionale Fonetiese Alfabet deur die simbool [] voorgestel en die ekwivalente X-SAMPA simbool is A. 

Die simbool word "script a" genoem omdat dit die ekstra hakie van die gedrukte letter 'a' ontbreek, wat ooreenstem met 'n ander klinker, die ongeronde oop voorklinker. 




</doc>
<doc id="37584" url="https://af.wikipedia.org/wiki?curid=37584" title="Nasaal">
Nasaal

'n Nasaal, nasale konsonant of neusklank is 'n soort konsonant waar die sagte verhemelte in die mond laat sak word om die vrye deurvloei van lug deur die neus toe te laat. Die mondholte tree steeds op as die resonansieruimte vir die klank maar lug ontsnap nie deur die mond nie aangesien dit deur die tong versper word. By uitsondering kan nie-nasale konsonante ook genasaliseer word.

Akoesties is nasale sonorante wat beteken dat hulle nie die ontsnap van lug verhinder nie en dat hulle byna deurgaans stemhebbend is oor alle tale heen. Twee noemenswaardige uitsonderings is Yslands en Wallies wat oor stemlose nasale klanke beskik. Dit staan in teenstelling met plosiewe wat lug geheel en al versper en frikatiewe wat lug in 'n nou kanaal versper. 


</doc>
<doc id="37588" url="https://af.wikipedia.org/wiki?curid=37588" title="Skepping van Adam">
Skepping van Adam

Die Skepping van Adam is 'n fresko deur Michelangelo op die plafon van die Sikstyne Kapel in die Vatikaanstad en dateer uit ongeveer 1511. Die skildery illustreer die Bybelse verhaal uit Genesis waarin God die Vader lewe blaas in Adam, die eerste mens. Die Sikstynse plafon bevat 'n reeks skilderye wat verhale uit Genesis uitbeeld: Die Skepping van Adam is die vierde in die reeks en is laaste voltooi. Dit is vandag een van die beroemdste beelde in die wêreld.

God word as 'n bejaarde man met 'n baard uitgebeeld en word saam met 'n aantal engele deur 'n rooi mantel omhul. Sy linkerarm is om die skouers van 'n vroulike figuur, wat dikwels (foutief) as Eva geïdentifiseer word, maar Eva is eers ná Adam geskep. Ander voer aan dat dit wel Eva is, maar dat sy saam met God in die hemel is en wag om 'n aardse vorm te kry. Nog ander stel voor dat dit Sofia is, oftewel die Wysheid in 'n vroulike vorm, vir wie God voor Adam en die aarde geskep het (sien Spreuke 8:22-31).

God strek sy regterarm uit na Adam, om hom die vonk van lewe te gee. Die twee figure se houdings vorm byna 'n spieëlbeeld, 'n verwysing na Genesis 1:27: ""En God het die mens geskape na sy beeld; na die beeld van God het Hy hom geskape"".


</doc>
<doc id="37589" url="https://af.wikipedia.org/wiki?curid=37589" title="Optika">
Optika

Optika is die studie van die gedrag en eienskappe van lig, insluitende lig se wisselwerking met materie en die bespeuring daarvan deur middel van optiese instrumente. Die woord "optika" is afgelei van die antieke Griekse ὀπτική of "ὀptiké" wat "voorkoms" of "kyk" beteken.

Optika beskryf gewoonlik die gedrag van sigbare, ultraviolet- en infrarooi lig. Sedert James Clerk Maxwell ontdek het dat lig elektromagnetiese straling is, word optika hoofsaaklik in teoretiese fisika as 'n subvak van elektromagnetisme beskou.

Optiese wetenskap word in baie verwante vakgebiede bestudeer en speel 'n groot rol in onder andere elektriese ingenieurswese, psigologie en geneeskunde (veral oogheelkunde en oogkunde).




</doc>
<doc id="37591" url="https://af.wikipedia.org/wiki?curid=37591" title="Toskane">
Toskane

Toskane (Italiaans: "Toscana") is die vyfde grootste administratiewe streek in Italië met 'n oppervlakte van 22 990 vierkante kilometer. Met 'n bevolking van 3,7 miljoen word die streek onder die digbevolkte gebiede van die land gereken. Nogtans is die bevolking saamgetrek in die stedelike nedersettings van Noord-Toskane. Hier is ook die streek se hoofstad Florence geleë. Die suide is yl bevolk met Grosseto en Siena as grootste nedersettings. 

Vir die meeste buitelanders vorm die sogenaamde Chianti-streek tussen Siena en Florence met sy golwende heuwels die ikoniese ideaal van 'n Toskaanse landskap. Nogtans is dit net een van 'n verskeidenheid landskapsvorme wat hier aangetref word, dikwels dig bymekaar geleë. Suid van Siena lyk die kleilandskap van die "Crete Senesi", wat aan erosie en somerdroogte blootgestel is, op baie plekke soos 'n maanlandskap. Die gebied noord van Florence is sterk deur industrialisering geraak, terwyl die berglandskap van die Apuaanse Alpe in die noordweste met die befaamde Carrara-marmergroewe verbind word.

Toskane is 'n welvarende streek volgens Italiaanse standaarde, met 'n bruto binnelandse produk (BBP) wat volgens koopkragpariteite effens hoër is as die Europese Unie se gemiddelde BBP. Toerisme is een van die florerende bedrywe van Toskane danksy die aantreklike landskappe en kunssinnige geskiedenis waaruit die grootste digtheid argitektoniese en kunsskatte in Italië voortgespruit het. Ses wêrelderfenisgebiede word deur Unesco beskerm word: die geskiedkundige sentrum van Florence, die geskiedkundige sentrum van Siena, die plein van die Katedraal van Pisa, die Middeleeuse middestad van San Gimignano (die "Manhattan van die Middeleeue"), die geskiedkundige sentrum van Pienza en die heuwelagtige gebied Val d'Orcia.

Die Toskaanse dialek, wat in die Middeleeue hoë aansien geniet het danksy digters en skrywers soos Dante Alighieri, Francesco Petrarca en Giovanni Boccaccio, het die basis gevorm vir Standaarditaliaans.

Met bykans 23 000 km², insluitende eilande langs die kus, beslaan Toskana sowat agt persent van Italië se totale oppervlakte. Toskane strek oor 'n afstand van sowat 215 km in noord-suidelike en oor sowat 235 km in wes-oostelike rigting. In die weste vorm die Tirreense See 'n natuurlike grens. In die noorde grens Toskane aan Emilia-Romagna, in die noordweste aan Ligurië, in die ooste aan Umbrië en in die suide aan Latium ("Lazio"). Administratief word Toskane onderverdeel in tien provinsies - naas die hoofstad Florence ("Firenze") Livorno, Grosseto, Pisa, Lucca, Massa-Carrara, Pistoia, Siena, Arezzo en Prato.

Die sogenaamde Toskaanse Argipel langs die kus bestaan uit sewe eilande waarvan Elba (met 223 km² die derde grootste eiland van Italië) en Giglio (21 km²) die grootstes is. Die vasteland word oorheers deur golwende heuwellande. Die hoogste pieke, wat deel uitmaak van die Apuaanse Alpe ("Alpi Apuane") en die Toskaans-Emiliaanse-Appenyn en 'n natuurlike grens in die noorde vorm, bereik hoogtes van meer as 2000 meter bo seevlak. 

Ander belangrike bergreekse en -pieke is die Colline Metallifere (provinsie Grosseto), Monte Cetona naby die grens met Umbrië, Monte Amiata ('n bergpiek van vulkaniese oorsprong met 1 738 m in Suid-Toskane) en die bergketting Montagnola Senese (provinsie Siena).

Die historiese verdeling van Toskane in onafhanklike stadstate, die "comuni", en die gebrek aan 'n Toskaanse streeksidentiteit en -lojaliteit onder die plaaslike bevolking, wat daaruit voortgespruit het, word weerspieël in die Italiaanse term "campanilismo", afgelei van "campanile" («kloktoring»). Hiermee word beweer dat die belangstelling, identiteitsgevoel en lojaliteit van Toskane nie verder strek as die geluid van die inheemse kloktoring nie.

Ondanks die verbondenheid van Toskane met hul verlede en hul geboorteplek het die streek in maatskaplike en ekonomiese opsig sedert die Tweede Wêreldoorlog ingrypende verandering ondergaan. Nog in 1945 is Toskane se sosiale strukture deur landbou as die belangrikste bron van inkomste bepaal, waarby die oorgrote meerderheid van die landelike bevolking uit besitlose landarbeiders en kleinboere bestaan het. in die twee dekades tussen 1951 en 1971, die tydperk van Italië se ongekende ekonomiese groei tot een van die wêreld se voorste nywerheidslande, het 375 000 landarbeiders (of meer as sewentig persent van die oorspronklike landboumannekrag) na ander streke van Italië gemigreer waar hulle 'n beter heenkome in florerende bedrywe gevind het. Volgens die Sensus van 1991 het die persentasie werknemers in die Toskaanse landbousektor vir die eerste keer tot minder as vyf persent gedaal. Daarteenoor was 20,5 persent van die ekonomies aktiewe Toskaanse bevolking in die handelsbedryf, 35,7 persent in die nywerheidsektor en 37,4 persent in die dienstesektor werksaam.

Nogtans word Toskane se plattelandse gemeenskappe deur 'n lewendige gees en 'n bedrywige atmosfeer oorheers. Sowat die helfte van die streek se totale oppervlakte word tans vir landboudoeleindes gebruik wat van die verbouing van tradisionele gewasse (soos graan in die golwende heuwellandskappe suid van Siena of wingerde in die Chianti-gebied) tot verskeie nuwe landbougewasse soos sonneblomme, raap en vlas strek. Die verbouing van die laasgenoemde gewasse word deur die Europese Unie met subsidies bevorder. Met wyne van baie hoë gehalte soos die "Brunello di Montalcino" is 'n nuwe aansien aan die Toskaanse wynbedryf gegee nadat sy reputasie 'n tyd lank skade gely het weens sy assosiasie met swak massaprodukte. Baie Toskaanse boederye het die kans gegryp om met sogenaamde "agriturismo" - vakansie op plase - by die streek se florerende toerismebedryf in te skakel.


</doc>
<doc id="37592" url="https://af.wikipedia.org/wiki?curid=37592" title="Jane Eyre">
Jane Eyre

Jane Eyre (/dʒeɪn ɛər/) is 'n beroemde en invloedryke roman deur die Engelse skryster Charlotte Brontë. Dit is in 1847 in Londen (Engeland) met die titel "Jane Eyre" deur Smith, Elder & Co. gepubliseer. Die roman het in dieselfde jaar verskyn as Charlotte Bontë se suster, Emily, se "Wuthering Heights", en terwyl Emily die skuilnaam Ellis Bell gebruik het, het Charlotte haarself Currer Bell genoem, 'n naam wat volgens haar die naam van 'n man óf van 'n vrou kon wees. Die boek se onderliggende emosies is egter bloot vroulik. Letterkundige kritiek word op die oordrywing, melodrama en gebrekkige struktuur van die roman gerig, maar "Jane Eyre" is nietemin al baie geslagte lank 'n gewilde verhaal. Die roman is in die vorm van 'n outobiografie geskryf, en die digterlikheid en spanning in die verhaal het 'n nuwe era in die romankuns ingelui.


</doc>
<doc id="37595" url="https://af.wikipedia.org/wiki?curid=37595" title="Triller">
Triller

'n Triller of r-klank is in fonetiek 'n stemhebbende konsonantklank wat deur 'n vinnige opeenvolging van sluit en ontsluiting tussen die artikulator (onderlip, tongpunt of kleintongetjie) en die artikulasieplek in die spraak kanaal voortgebring word. Die beweging van die artikulatore vind plaas binne 'n verhoogde lugstroom wat beteken dat die artikulatore slegs passief betroikke is by die vorm van die klank. 'n Fladdering van die artikulatore word dus teweeg gebring en die lugstroom tussen artikulasieorgaan en artikulasieplek word versteur. Die vibrerende "r-"geluid word in die omgangstaal 'n gerolde "r" genoem

Trillers word volgens die betrokkenheid van die verskillende artikulators geklassifiseer. Die Internasionale Fonetiese Alfabet onderskei die volgende trillers:


</doc>
<doc id="37597" url="https://af.wikipedia.org/wiki?curid=37597" title="Approksimant">
Approksimant

'n Approksimant is 'n konsonantklank wat tussen 'n klinker en 'n "tipiese" konsonant lê. By die uitspreek van die klanke veroorsaak die artikulasieorgane 'n "vernouing" van die spraakkanaal maar laat dit steeds genoeg ruimte dat daar geen hoorbare turbulensie veroorsaak word in die lugstroom nie. Approksimante is dus meer "oop" as frikatiewe. 

Sommige approksimante is baie naby aan klinkers en die term halfklinker word gebruik om na die klanke te verwys.


</doc>
<doc id="37598" url="https://af.wikipedia.org/wiki?curid=37598" title="Lateraal">
Lateraal

'n Lateraal is 'n "L"-agtige konsonant waarvan die klank gevorm word deur 'n okklusie langs die as van die tong, terwyl lug uit die longe langs een of beide kante van die tong ontsnap. Meestal maak de punt van die tong kontak met die botande of die verhemelte net agter die tande.

Die laterale wat die meeste voorkom is approksimante wat behoort tot die liquida, soos die "l" in Afrikaans. Verder bestaan daar ook


</doc>
<doc id="37601" url="https://af.wikipedia.org/wiki?curid=37601" title="Minas Gerais">
Minas Gerais

Minais Gerais (Brasiliaanse Portugees: [ˈminɐz ʒeˈɾajs], Europese Portugees: [ˈminɐʒ ʒɨˈɾajʃ], "Algemene Myne") is een van die 26 deelstate van Brasilië. Dit is die tweede grootste deelstaat ten opsigte van sy bevolking (na São Paulo), en die vierde grootste volgens oppervlak. Die hoofstad en grootste stad, Belo Horizonte, het 'n bevolking van 2 412 937 in 2009. 

Minas Gerais is in die suidooste van die land geleë en word deur die deelstate São Paulo en Rio de Janeiro in die suide, Goiás in die weste, Bahia in die noorde, en Espírito Santo in die suide begrens.

Die blanke bevolking van Minas Gerais is veral in die suidelike deel van die staat, naby die grens van São Paulo, gekonsentreer, terwyl 'n groot persentasie swartes en bruinmense in die noordelike deel naby die grens van Bahia woon. Die hartland van Minas Gerais (rondom Belo Horizonte) het 'n gemengde bevolking.


</doc>
<doc id="37604" url="https://af.wikipedia.org/wiki?curid=37604" title="Bilabiaal">
Bilabiaal

Bilabiaal verwys in die fonetiek na die vorm van 'n konsonantklank deur beide lippe (Latyn "bi", "twee", "labium", "lip") wat met mekaar kontak behou. Afhangende van die druk waarmee dit gedoen word, die gepaardgaande kromming van die lippe, die artikulasieplek en van die mate van deurlating van lug, sal die klank wat veroorsaak word gaan van /m/ oor die /w/ in "twee" na /b/, /bh/, /ph/ en /p/. 

Daar bestaan bilabiale frikatiewe, waar daar geen afsluiting van die lippe plaasvind nie (/w/, /bh/, /ph/) en daar bestaan bilabiale plofklanke (/b/, /p/), waar die afsluiting wel voorkom. Ten slotte kan daar 'n afsluiting wees terwyl die lug tog vrylik kan ontsnap: via de neus. Die bilabiale nasaal wat die resultaat daarvan is, is die /m/.


</doc>
<doc id="37605" url="https://af.wikipedia.org/wiki?curid=37605" title="Labiodentaal">
Labiodentaal

Labiodentaal verwys in die fonetiek die vorming van 'n konsonantklank waar klank door die onderlip (Latyn "labium") met die botande (Latyn stam "dent-") kontak het. Afhangende van die druk waarmee dit gedoen word, die plek wat die tande op die lip inneem, bykomende kromming van die lippe en die mate van deurlating van lug, sal die geproduseerde klank dan gaan van /w/ na /v/. 

Die resultaat kan ook 'n skerp /f/ wees, maar dit staan los van die labiodentale karakter: /v/ en /f/ is beide labiodentale, en die verskille word in die stembande gegenereer.


</doc>
<doc id="37606" url="https://af.wikipedia.org/wiki?curid=37606" title="Dentaal">
Dentaal

Dentaal (Lat.: dens, dentes; tand, tanden), dentale konsonant of tandklank verwys in die fonetiek na 'n klank wat gevorm word deur die tong wat met die botande (Latyn "dens -dentis") kontak het. Afhangende van die druk waarmee dit gedoen word en van de gepaardgaande kromming van die tong en van die mate van deurlating van lug, sal die klank wat veroorsaak word wissel van 'n sagte /d/ tot /dh/, /r/, /s/ na /t/.


</doc>
<doc id="37611" url="https://af.wikipedia.org/wiki?curid=37611" title="Glottaal">
Glottaal

'n Glottaal is in fonetiek 'n konsonantklank wat met die glottis uitgspreek word. Dit word baie keer as 'n oorgangstoestand van die glottis gesien sonder 'n artikulasiepunt soos by ander konsonante. In tale soos Tsou tree die glottale egter wel soos tipiese konsonante op.


</doc>
<doc id="37612" url="https://af.wikipedia.org/wiki?curid=37612" title="Stemhebbendheid">
Stemhebbendheid

Stemhebbendheid is 'n begrip in die fonetiek wat die rol wat die stembande speel tydens die uitspreek van klanke beskryf. "Stemhebbend" beteken dat die stembande sluit en die lugstroom uit die longe dit oop dwing wat 'n vibrasie veroorsaak. Die "stemlose" klanke word met 'n oop glottis uitgespreek sodat die lug vrylik deur die spraakkanaal kan beweeg.

Stemhebbende klanke is in meeste tale sonorante: klinkers sowel as Nasale ([, , ]), Liquide ([, ]) en approksimante ([, , ]). In baie tale bestaan daar ook stemhebbende obstruente ([, , , , , ]).

As 'n mens tydens die uitspraak van 'n stemhebbende klank 'n mens se hand op die keel plaas voel 'n mens die vibrasie van die stembande terwyl daar by stemlose klanke geen vibrasie is nie.


</doc>
<doc id="37613" url="https://af.wikipedia.org/wiki?curid=37613" title="Groblersdal">
Groblersdal

Groblersdal is 'n dorp in die Limpopoprovinsie (en voorheen in Mpumalanga), in Suid-Afrika. Die dorp is tussen Loskopdam en Marble Hall geleë. Die N11 nasionale pad gaan deur Groblersdal. Volgens die 2011-sensus het Groblersdal 'n bevolking van 4 329 gehad.

Die dorp het sy ontstaan te danke aan die besproeiingskema vanuit die Loskopdam, 32 km suid van die dorp. Die dorp is uitgelê op die plaas Klipbank van WJ Grobler en na die eienaar vernoem. Die dorp is in 1938 geproklameer toe die besproeiingskema voltooi is. Munisipale status is in 1952 toegeken.

Die eerste uitvoerbaarheidstudie is reeds in 1905 geloods. Die dam is vernoem na die plaas Loskop wat verwys na die alleenstaande koppie in die oop veld wat slegs sigbaar is as die dam se watervlak aansienlik gedaal het. Die dam is 48 km vanaf Middelburg. Die projek is in 1938 voltooi tesame met twee kanale van 148 km. Dit is die grootste besproeiingskema naas die Vaalharts-besproeiingskema. 'n Area van 12 755 ha is opsy gesit om die dam as 'n natuurreservaat. Daar is ook 'n vakansieoord by die dam. Die damwal is in die laat 1960 met 10 meter verhoog.

Gewasse wat onder besproeiing gekweek word is: katoen, sonneblomsaad, grondboontjies, mielies, koring, lusern, tabak, groente, druiwe, perskes en sitrus.




</doc>
<doc id="37614" url="https://af.wikipedia.org/wiki?curid=37614" title="Bahia">
Bahia

Bahia (Portugees vir "Baai") is een van die 26 state van Brasilië. Dit is die vierde grootste deelstaat ten opsigte van sy bevolking, en die vyfde grootste volgens oppervlakte. Die hoofstad en grootste stad, Salvador da Bahia, het 'n bevolking van 2 948 733 in 2008. 

Bahia is in die noordweste van die land geleë en word deur die deelstate Minas Gerais en Espírito Santo in die suide, Goiás en Tocantins in die weste, Sergipe, Alagoas, Pernambuco en Piauí in die noorde, en die Atlantiese Oseaan in die ooste begrens.

Die hoofstad, Salvador da Bahia, is omtrent 53,8% Bruinmense, 16,7% Witmense, en 28,5% Swartmense. Bahia en Salvador het die meeste Swartmense, by bevolking en persent, in Brasilië. Salvador is ook die derde grootste stad in die land (na São Paulo en Rio de Janeiro).


</doc>
<doc id="37619" url="https://af.wikipedia.org/wiki?curid=37619" title="Giorgio Vasari">
Giorgio Vasari

Giorgio Vasari (30 Julie 1511 - 27 Junie 1574) was 'n Italiaanse skilder, argitek en een van die eerste kunsgeskiedkundiges.

In sy eie tyd was Vasari bekend vir sy kunswerke wat hy vir die kerke in Florence geskep het, alhoewel hy vandag veral bekend is vir sy "Vite", wat naas Karel van Mander se "Schilderboek" steeds as een van die belangrikste biografiese bronne van kunstenaars uit Renaissance beskou word. Die boek se volledige titel is "Vite de' più eccellenti architetti, pittori, et scultori italiani, da Cimabue insino a' tempi nostri" ("Lewens van die uitmuntendste Italiaanse argitekte, skilders en beeldhouers, van Cimabue tot ons tyd).


</doc>
<doc id="37620" url="https://af.wikipedia.org/wiki?curid=37620" title="Domenico Ghirlandaio">
Domenico Ghirlandaio

Domenico Ghirlandaio (1449—11 Januarie 1494) was 'n Italiaanse skilder van Florence wat tydens die Renaissance aktief was. Hy het baie vakleerlinge gehad, waaronder Michelangelo en Francesco Granacci. Hy het self onder Verrocchio gestudeer en dié se invloed kan bespeur word in Ghirlandaio se vroeë werke.

Ghirlandaio het as 'n skilder van die Florentynse skool veral godsdienstige werke geskilder. Hy het ook saam met ander beroemde skilder soos Botticelli, Perugino en Signorelli muurskilderye in die Sistynse kapel in Rome geskep van 1481 - 1482.


</doc>
<doc id="37626" url="https://af.wikipedia.org/wiki?curid=37626" title="MediaMarktSaturn Retail Group">
MediaMarktSaturn Retail Group

MediaMarktSaturn Retail Group is die houermaatskappy vir die grootste Europese winkelketting vir elektroniese verbruikersware waarin twee oorspronklik selfstandige winkelkettings en huidige handelsmerke, "Media Markt" en "Saturn" (vroeër "Saturn-Hansa"), saamgesmelt is. Vir die publiek tree "Media Markt" en "Saturn" nogtans as mededingers op waarby elkeen sy eie bestuur het en sy eie winkels (en aanlynwinkels) bedryf. 'n Derde handelsmerk, "redcoon", tree uitsluitlik as aanlynhandelaar op. Die houermaatskappy maak tans nog deel uit van die aandelemaatskappy "Metro AG", maar sal na dié se opsplitsing in 2017 deel uitmaak van die nuwe onderneming "Ceconomy". "MediaMarktSaturn Retail Group" se hoofkwartier is in die Beierse stad Ingolstadt geleë.

Die maatskappy word deur sy desentrale struktuur gekenmerk - sy winkels is in regtelike opsig selfstandige ondernemings waarin die "MediaMarktSaturn Retail Group" 'n meerderheid aandele hou. Die plaaslike bestuurders beskik oor 'n minderheid aandele van sowat tien persent. Hulle het 'n beperkte invloed op die aanbod, pryse, personeelbestuur en advertensies van hul handelswinkels.

Die "MediaMarktSaturn Retail Group" het in die afgelope dekades sterk groei getoon en tot die leidende handelsmaatskappy vir elektroniese verbruikersware in Europa ontwikkel. Tans is daar 1023 "Media Markt"- en "Saturn"-winkels in altesaam 15 lande wat in 2015/16 'n totale omset van 22 miljard € gegenereer het. Die groep het tans sowat 65 000 medewerkers, waarvan 2 000 in die hoofkwartier in Ingolstadt. 

Om die afset van elektroniese verbruikersware in die Kersseisoen van 2017 te verhoog, het die onderneming klante met pryskortings op die sogenaamde "Black Friday" in November na sy winkels gelok - 'n tradisie wat in Europa eers onlangs aan die Amerikaanse handelskultuur ontleen is. Anders as verwag het verbruikers op groot skaal teen afslagpryse gekoop, maar heelwat minder bestee in Desember. Die groep se bedryfsresultaat sal in die eerste kwartaal van 2018 met 15 persent daal tot €260 miljoen.


</doc>
<doc id="37629" url="https://af.wikipedia.org/wiki?curid=37629" title="Bandoeng">
Bandoeng

Bandoeng is 'n stad in die provinsie Wes-Java in Indonesië. Bandoeng is die provinsiale hoofstad.
Die stad beskik oor die oudste tegniese universiteit van Indonesië, die "Institut Teknologi Bandung" wat in 1920 gestig is. Dit het ook 'n treinstasie aan die lyn Jakarta-Jogjakarta. Die internasionale lughawe is Husein Sastranegara (vroeër lughawe Andir), wat in 1925 oorspronklik as 'n militêre lughawe geskep is, maar sedert 1928 ook burgerlugvaart hanteer.

Baie van die huise en kantore in die stad is in die Art Deco-styl gebou.





</doc>
<doc id="37630" url="https://af.wikipedia.org/wiki?curid=37630" title="Djakarta">
Djakarta

Djakarta is die hoofstad en grootste stad van Indonesië. Die oorspronklike naam van die stad is Sunda Kelapa (tot 1527). Die veldheer Fatahillah verower die stad in 1527 en die naam word Jayakarta (1527-1619). Batavia/Jakarta het van 'n klein hawe vinnig tot die grootste stad in Indonesië ontwikkel. Batavia is die naam wat die Indonesiese hoofstad in die Hollandse tydperk gedra het (1619-1942). Djakarta lê op die Java-eiland.

Djakarta is ook die ekonomiese en finansiële sentrum van Indonesië en 'n spesiale provinsie.






</doc>
<doc id="37631" url="https://af.wikipedia.org/wiki?curid=37631" title="Frédéric Chopin">
Frédéric Chopin

Frédéric François Chopin (1 Maart 1810 – 17 Oktober 1849), gebore Fryderyk Franciszek Chopin, was 'n Poolse pianis en komponis van romantiekmusiek. Hy is een van die bekendste skeppers van klaviermusiek. Hy is ook bekend vir sy liefdesverhouding met die Franse skryfster George Sand.

Chopin is in Żelazowa Wola (Pole) gebore. Hy is in Parys (Frankryk) oorlede.




</doc>
<doc id="37634" url="https://af.wikipedia.org/wiki?curid=37634" title="Malang">
Malang

Malang (Indonesies vir probleme of ongeluk; Javaans :ꦏꦸꦛꦩꦭꦁ) is 'n stad in Indonesië op die Java-eiland in die Oos-Java-provinsie. Baie van die huise en kantore in die stad is in die Art Deco-styl gebou.

Die stad was van 1222- 1292 die hoofstad van die Javaanse koninkryk van die Singhasari-dinastie, die voorloper van die magtige Majapahit-ryk.

Die klimaat is tropies met 'n taamlik korte droë seisoen. In die klassifikasie van Köppen en Geiger word dit met Am aangedui. Die gemiddelde temperatuur is 23,7 °C en die reëval is 2088 mm.




</doc>
<doc id="37635" url="https://af.wikipedia.org/wiki?curid=37635" title="Stanislaw Moniuszko">
Stanislaw Moniuszko

Stanislaw Moniuszko (5 Mei 1819 - 4 Junie 1872) - was 'n Poolse komponis van romantiekmusiek.

Moniuszko is in Ubiel (Wit-Rusland) gebore. Hy is in Warskou (Pole) oorlede.




</doc>
<doc id="37637" url="https://af.wikipedia.org/wiki?curid=37637" title="Bali">
Bali

Bali is 'n eiland en provinsie van Indonesië, en die hoofstad sedert 1958 is Denpasar.

Hindoeïsme is die dominante godsdiens in Bali (83,5%), gevolg deur Moslems (13,4%), Christene (2,5%) en Boeddhiste (0,5%).





</doc>
<doc id="37638" url="https://af.wikipedia.org/wiki?curid=37638" title="Ignacy Dobrzynski">
Ignacy Dobrzynski

Ignacy Feliks Dobrzyński (17 Februarie 1807 - 9 Oktober 1867) - was 'n Poolse pianis en komponis van romantiekmusiek.

Dobrzyński is in Romanów (Oekraïne) gebore. Hy is in Warskou (Pole) oorlede.


</doc>
<doc id="37640" url="https://af.wikipedia.org/wiki?curid=37640" title="Zygmunt Noskowski">
Zygmunt Noskowski

Zygmunt Noskowski (2 Mei 1846 - 23 Julie 1909) - was 'n Poolse komponis van romantiekmusiek.

Noskowski is in Warskou (Pole) gebore. Hy is in Warskou (Pole) oorlede.





</doc>
<doc id="37642" url="https://af.wikipedia.org/wiki?curid=37642" title="Medan">
Medan

Medan (Indonesies: die Plein) is 'n stad in Indonesië op die Sumatra-eiland in die Noord-Sumatra-provinsie. Medan is die provinsiehoofstad.

Die stad 21 buurte/administratiewe distrikte (Indonesies: kecamantan):

"Nederlands-Indiese tyd":
Mr. D. baron Mackay (1918-1931) 
Mr. J.M. Wesselink (1931-1935) 
Mr. G. Pitlo (1935-1938) 
Mr. C.E.E. Kuntze (1938-1942). 

"Indonesiese tyd:"
Luat Siregar (1945-1945) 
M. Yusuf (1945-1947) 
Djaidin Purba (1947-1952) 
A.M. Jalaludin (1952-1954) 
Muda Siregar (1954-1958) 
Madja Purba (1958-1961) 
Basyrah Lubis (1961-1964) 
P.R. Telaumbanua (1964-1965) 
Aminurrasyid (1965-1966) 
Sjoerkani (1966-1974) 
A.M. Saleh Arifin (1974-1980) 
H.A.S. Rangkuti (1980-1990) 
Bachtiar Djafar (1990-2000) 
Abdillah (2000-2008) 
Drs. H. Afifuddin Lubis, MSi (2008-nu)



</doc>
<doc id="37645" url="https://af.wikipedia.org/wiki?curid=37645" title="Henryk Wieniawski">
Henryk Wieniawski

Henryk Wieniawski (10 Julie 1835 - 31 Maart 1880) - was 'n Poolse komponis van romantiekmusiek.

Wieniawski is in Lublin (Pole) gebore. Hy is in Moskou (Rusland) oorlede.


</doc>
<doc id="37647" url="https://af.wikipedia.org/wiki?curid=37647" title="Juliusz Zarebski">
Juliusz Zarebski

Juliusz Zarębski (28 Februarie 1854 - 15 September 1885) - was 'n Poolse pianis en komponis van romantiekmusiek.

Zarębski is in Żytomierz (Oekraïne) gebore. Hy is in Żytomierz (Oekraïne) oorlede.



</doc>
<doc id="37651" url="https://af.wikipedia.org/wiki?curid=37651" title="Wladyslaw Zelenski">
Wladyslaw Zelenski

Władysław Marcjan Mikołaj Żeleński (6 Julie 1837 - 23 Januarie 1921) - was 'n Poolse pianis en komponis van romantiekmusiek.

Żeleński is in Grodkowice (Pole) gebore. Hy is in Krakau (Pole) oorlede.




</doc>
<doc id="37653" url="https://af.wikipedia.org/wiki?curid=37653" title="Maria Szymanowska">
Maria Szymanowska

Maria Szymanowska (14 Desember 1789 - 24 Julie 1831) - was 'n Poolse pianis en komponis van klassieke musiek.

Szymanowska is in Warskou (Pole) gebore. Sy is in Sint Petersburg (Rusland) oorlede.


</doc>
<doc id="37657" url="https://af.wikipedia.org/wiki?curid=37657" title="Semarang">
Semarang

Semarang is 'n stad in Indonesië in die provinsie Midde-Java.

Die stad het 16 buurte/distrikte (Indonesies:kecamatan):



</doc>
<doc id="37658" url="https://af.wikipedia.org/wiki?curid=37658" title="Wumpscut:">
Wumpscut:

Die meeste snitte van :wumpscut: handel oor gewelddade, die dood en die Christelike religie as 'n besonders grote euwel. Omstrede aanhalings word ook as liedteks in snitte benut. Voorbeelde hiervan is wanneer dialoog uit die rolprent "Die Blechtrommel" aangehaal word: "Daar was eens 'n liggelowige volk wat aan Vader Kersfees geglo het, maar Vader Kersfees was in werklikheid die gasman!", of uit die rolprent "Verraten" waar 'n kinderstem proklameer: "Een dag sal ons al die vieslike negers en Jode moor, en dan sal alles rein wees." (in die snit "Breathe" gebruik). In "Total War" word dele uit Joseph Goebbels se "Sportpalastede" en Adolf Hitler se rede aan SA en SS van die Reichsparteitag van 1936 gebruik.

Die musiekrigting van :wumpscut:, wat hoofsaaklik deur vroeëre hardcore-elektropioniere soos Leæther Strip beïnvloed is, word op gronde van die duistere liedtekste en aggressiewe klanke van die debuutalbum "Music For A Slaughtering Tribe" as "eindtyd-industrieel" of "eindtyd-EBM" beskryf. Dit is egter nie eenvoudig klassifiseerbare musiek nie, aangesien :wumpscut: se skeppings tussen dansbare ritmes tot rustige (tog steeds duistere) stukke varieer. Wanneer die musiek nie geheel as stilisties onafhanklik beskryf word nie, word die dansbare uitgereikde enkelsnitte in die algemeen as hardcore elektro, elektro, elektro-industrieel, of 'n mengsel van voorgenoemde, beskryf, terwyl die ander materiaal gewoonlik sterk eksperimenteel van aard is en sterke invloede van donkerambience en geraas toon.




Op 23 September 2008 het daar 'n bloedbad in Kauhajoki (Finland) ontstaan toe 'n gewapende oudleerling sy gewese skool aangeval het. Die 22-jarige Matti Juhani Saari het elf leerlinge doodgeskiet, enkele andere beseer, 'n brand gestig, en homself vervolgens fataal in die hoof geskiet. Op Matti se YouTube-profiel onder die naam van Wumpscut86 het hy die liedteks van die snit "War (Embryodead)" van :wumpscut: aangehaal: "Die hele lewe is oorlog en die hele lewe is pyn en jy sal alleen veg in jou persoonlike oorlog." Die YouTube-profiel is ná die tragedie deur administrateurs summier verwyder.



</doc>
<doc id="37659" url="https://af.wikipedia.org/wiki?curid=37659" title="Woolooware">
Woolooware

Woolooware is woonbuurt in die suidelike deel van Sydney in die deelstaat Nieu-Suid-Wallis, Australië. Woolooware is sowat 24 km suid van Sydney se sentrale sakekern in die Sutherland Shire. Die woonbuurt het dieselfde poskode as Cronulla (2230).

Woolooware strek vanaf Woolooware Bay in die noorde tot by Burraneer Bay en Gunnamatta Bay in die suide langs die Porth Hacking mondingsmeer. Dit grens aan die woonbuurte Cronulla, Caringbah, Burraneer en Kurnell.

Woolooware is afgelei van 'n Australiese inboorlingwoord "wooloowa" wat "'n modderige pad" beteken. Die woord sou baie beskrywend gewees het van die ou Woolooware pad wat vanaf Port Hacking langs Burraneer Point tot by Kingsway geloop het. Die landmeter Robert Dixon het die naam aangepas toe hy die woonbuurt Woolooware in 1927 uitgelê het.

Die gebied was aanvanklik 'n digbeboste gebied gewees met moerasse wat met wortelbome (mangrove) begroei was rondom Woolooware Bay. Hierdie moerasse is later herwin om die parke en sportgronde te vestig insluitend Endeavour Field, die Woolooware- en Cronulla Gholfbane. Die gebied is onderverdeel nadat die spoorlyn vanaf Sutherland na Cronulla in 1939 geopen is. Die eerste publieke skool is in 1951 geopen en die poskantoor daar is in Oktober van 1954 oopgemaak.

Daar is 'n klein groepie winkels in wat plaaslik as Woolooware North bekend staan lang Wills Road naby die Woolooware treinstasie. Die winkels sluit 'n algemene handelaar, 'n drankwinkel, haarkappers, 'n geskenkwinkel, 'n kafee, 'n dokter se spreekkamer en 'n sjinese restourant in. 'n Ander groepie winkels in wat as Woolooware South bekend staan is by die kruisinng van Burraneer Bay Road en Gannons Road geleë. Hierdie winkels sluit 'n vis- en skyfiewinkel, 'n restourant, 'n apteker, 'n bakkery en 'n algemene handelaar in. 'n Vulstasie is ook daar geleë.

Woolooware treinstasie is op die Cronulla tak City Rail se Illawarra spoorlyn geleë. Die stasie het 'n speelpark vir kinders ook. Alle treindienste daarheen bestaan uit dubbeldekker treine met tussen vier en ses waens afhangende van hoe laat dit is. Buslink verskaf ook busdienste vanaf Cronulla tot by die groot winkelsentrum in Miranda wat deur Woolooware loop. Die hoofpaaie in Woolooware is Gannons Road wat na die suide loop vanaf Kingsway, Kingsway wat in 'n oos-wes rigting suid van die spoorlyn loop, Endeavour Drive in die noorde wat Woolooware met Kurnell en Miranda verbind en Burraneer Bay Road wat toegang na die gelyknamige baai verleen.

Woolooware is die tuiste van 'n aantal laer- en hoërskole. Woolooware Public School is in Wills Road. Burraneer Bay Public School is 'n laerskool aan die suidelike grens van die woonbuurt by Gannons Road naby die klein sakesentrum daar. Die hoërskole wat daar geleë is, is Woolooware High School, De La Salle College en Our Lady of Mercy College.

Woolooware is die tuiste van die Australiese National Rugby League span, die Cronulla Sharks. Hul tuisveld, Toyota Park (voorheen bekend as Endeavour Field), is langs die span se klub geleë in Captain Cook Drive.


</doc>
<doc id="37662" url="https://af.wikipedia.org/wiki?curid=37662" title="Cirebon">
Cirebon

Cirebon (Indonesies: garnaalrivier) (uitgespreek as Tji-re-bon) is 'n stad in Indonesië op die Java-eiland in die Wes-Java-provinsie.

Nederlands-Indiese tyd:


</doc>
<doc id="37669" url="https://af.wikipedia.org/wiki?curid=37669" title="Johann Hummel">
Johann Hummel

Johann Nepomuk Hummel (14 November 1778 - 17 Oktober 1837) - was 'n Oostenrykse pianis en komponis van klassieke musiek en romantiese musiek.

Hummel is in Pressburg (huidige Bratislava), in Slowakye gebore. Hy is in Weimar (Duitsland) oorlede.



</doc>
<doc id="37673" url="https://af.wikipedia.org/wiki?curid=37673" title="Surabaya">
Surabaya

Surabaya (uitgespreek as Soeraa-baa-jaa) is 'n stad in Indonesië op die Java-eiland in die Oos-Java-provinsie. Die stad staan bekend as die hoofkwartier en opleidingsentrum van die Indonesiese Vloot. 




</doc>
<doc id="37674" url="https://af.wikipedia.org/wiki?curid=37674" title="Denpasar">
Denpasar

Denpasar is 'n stad in Indonesië op die Bali-eiland in die Bali-provinsie. Denpasar is vanaf 1958 die hoofstad van die provinsie (vroeër Singaraja).

Denpasar is vandag nie net 'n gewilde toeristebestemming nie (met die sandstrand Kuta), maar ook 'n handel- en nywerheidsentrum.



</doc>
<doc id="37675" url="https://af.wikipedia.org/wiki?curid=37675" title="Palembang">
Palembang

Palembang is 'n stad en lê in die provinsie Suid-Sumatra in Indonesië. Palembang is die provinsiale hoofstad.

Daar is ook 'n groot oliesuiweringsaanleg.

Nederlands-Indiese tyd:

Palembang het 16 Buurte/Distrikte (Indonesies "kecamatan")


</doc>
<doc id="37677" url="https://af.wikipedia.org/wiki?curid=37677" title="Makassar">
Makassar

Makassar (vroeër 1971-2000 Ujung Pandang) is 'n stad in Indonesië op die Celebes-eiland in die Suid-Celebes-provinsie.

Die stad Makassar het 14 gebiede (Indonesies: kecamatan):

Nederlands-Indiese tyd: J.E. Dambrink (1918-1928); onbekend (1928-1929); J.H. de Groot (1929-1932); G.H.J. Berckenkamp (1932-1935); J. Leewis (1935-1937); H.F. de Brune (1937-1942).



</doc>
<doc id="37680" url="https://af.wikipedia.org/wiki?curid=37680" title="Jogjakarta">
Jogjakarta

Jogjakarta (afgekort: Jogja; uitgespreek as Jokja) is 'n stad in Indonesië op die Java-eiland in die spesiale provinsie Jogjakarta. Die sultan is die baas van die provinsie.


Jogjakarta het veertien Gebiede ("kecamatan"):



</doc>
<doc id="37682" url="https://af.wikipedia.org/wiki?curid=37682" title="Moermansk">
Moermansk

Moermansk (Russies: Му́рманск, Noord-Samies: Murmanska) is 'n stad op die Kola-skiereiland in die noordweste van Rusland met 'n bevolking van sowat 302 468 (2013). Die Moermansk-lughawe is daarnaby geleë.

Moermansk is voorheen Romanof-aan-die-Moerman (Russies:"Рома́нов-на-Му́рмане") genoem. Die naam is in 1917 ('n jaar later) na Moermansk verander.



</doc>
<doc id="37685" url="https://af.wikipedia.org/wiki?curid=37685" title="Bogor">
Bogor

Bogor (tot 17 Augustus 1945 Buitenzorg) is 'n stad op die Java-eiland in Indonesië in die provinsie Wes-Java, se bynaam is "regenstad" (Indonesies: Kota Hujan). Sy is die beste bekend vir haar plantetuin (Kebun Raya Bogor) en paleis.

"Nederlands-Indiese tyd": A. Bagchus (1921-1927); Mr. J.M. Wesselink (1928-1931); F.A.J. van Middelkoop (1931-1933); Mr. G.F. Rambonnet (1934-1935); N. Beets (1935-1936); Mr. P.H.M. Hillebrand (1937-1941); Mas Wisaksono Wirdjodihardjo (1941-194.); Raden Djoekardi.



</doc>
<doc id="37686" url="https://af.wikipedia.org/wiki?curid=37686" title="Blitar">
Blitar

Blitar is 'n stad in Indonesië op die Java-eiland in die Oos-Java-provinsie. Dit lê suid van die vulkane Kelud en Kawi.

Soekarno, 'n boorling van Blitar en die eerste president van Indonesië, lê hier begrawe.



</doc>
<doc id="37692" url="https://af.wikipedia.org/wiki?curid=37692" title="Soerakarta">
Soerakarta

Soerakarta, ook Solo, is 'n stad in Indonesië op die Java-eiland in die provinsie Midde-Java.

Die baas van die paleis heet "Susuhunan Paku Buwono" (Indonesies vir Spyker van die Hemel).

Die stad het 5 buurte/administratiewe distrikte:


</doc>
<doc id="37693" url="https://af.wikipedia.org/wiki?curid=37693" title="Cimahi">
Cimahi

Cimahi (uitgespreek as "Tjie-maa-hie"; Indonesies: Genoegrivier) is 'n stad en in die provinsie Wes-Java in Indonesië geleë is. Die spelling vroeër was Tjimahi.

Die stad het 'n Militêre Skool en hospitaal.


</doc>
<doc id="37694" url="https://af.wikipedia.org/wiki?curid=37694" title="The Killers">
The Killers

The Killers is 'n musiekgroep wat in 2002 in Las Vegas, Nevada (VSA) tot stand gekom het. Die groep is saamgestel uit Brandon Flowers wat die voorsang en sintetiese klavier behartig, Dave Keuning op kitaar en agtergrondsang, Mark Stoermer op baskitaar en agtergrondsang, en Ronnie Vannucci jr. op perkussie en tromme. The Killers klink sterk na die klanke van die musiek van die 1980's. Die debuutalbum "Hot Fuss" (2004) het die groep kommersiële sukses meegebring. In 2006 het The Killers hul tweede ateljee-album, "Sam's Town", vrygestel, en die kompilasieplaat "Sawdust", wat b-kante, skaarse materiaal, sowel as nuwe snitte insluit, is in 2007 uitgegee. Die groep se derde vollengtestudioalbum, "Day & Age", is deur Stuart Price geproduseer en het in November 2008 op die rakke verskyn.

Brandon Flowers is in 2001 deur sy eerste groep, die sintetiese popgroep Blush Response, in die pad gesteek nadat hy geweier het om saam met die groep na Los Angeles, Kalifornië (VSA) te trek. Hy het David Keuning ontmoet nadat hy gereageer het op 'n advertensie wat Keuning in die "The Sun"-koerant geplaas het. Flowers en Keuning het Ronnie Vanucci jr. en Mark Stoermer genader om by hul nuwe groep, The Killers, aan te sluit. Die naam is geneem van 'n bastrom van 'n denkbeeldige musiekgroep in die musiekvideo van New Order se snit "Crystal".

Aanvanklik het The Killers slegs in klein kroeë in Las Vegas gespeel. Met die groep se stabiele lidsamestelling en sy groeiende snitrepertoire, het hulle die aandag van Alex Gilbert, 'n Britse verteenwoordiger van Warner Bros., getrek. Warner Bros. het nie die groep geval nie, en Gilbert het 'n demoplaat geneem en aan sy vriend Ben Durling, 'n werknemer van die destydse Britsie onafhanklike etiket Lizard King (nou Marrakesh Records) gegee, waarna hulle 'n platekontrak met daardie uitgewer onderteken het.

In Junie 2004 het The Killers hul album "Hot Fuss" in die VK op Marrakesh Records en in die VSA op Island Records vrygestel. "Hot Fuss" het vier keer volgens die Britse Fonografiese Industrie (BPI) en drie keer volgens die Plateïndustrie van Amerika (RIAA) platinumstatus behaal. Die groep het ook sukses op die trefferlyste behaal met "Mr. Brightside" wat die Top 10 in die VK bereik het, en met "All These Things That I've Done". Hul grootste hoofstroomsukses het egter gekom met hul hervrystelling van die snit "Somebody Told Me".

"Hot Fuss" is ook as 'n spesiale uitgawe vrygestel met 'n swart weergawe van die oorspronklike albumomslag en die plaat sluit bykomende snitte in wat later hervrygestel is met die kompilasieplaat "Sawdust".

The Killers se tweede vollengtestudioalbum, "Sam's Town", is in Oktober 2006 onder die etiket van Island Def Jam Music Group vrygestel. Alhoewel voorsanger Brandon Flowers gemeen het hierdie album sou die beste album in die laaste twintig jaar wees, het "Sam's Town" gemengde kritiek van kritici en aanhangers ontvang. In die eerste week ná sy vrystelling is daar meer as 700 000 kopieë van die album verkoop, en het dit op die Billboard-tydskrif se trefferlyste op tweede plek gedebuteer. In Januarie 2007 is daar meer as 'n miljoen kopieë van die hand gesit. Vier enkelspelers het uit "Sam's Town" gespruit en is in die VK en VSA vrygestel: "When You Were Young" (September 2006), "Bones" (November 2006), "Read My Mind" (Februarie 2007), en "For Reasons Unknown" (Junie 2007). Eersgenoemde het die Billboard-tydskrif se aflaaitrefferlys op vyfde plek betree, en dit het in die daaropvolgende week van sy amptelike vrystelling tot tweede plek op die VK-enkelspelerstrefferlys geskuif.

In November 2007 het die groep die kompilasieplaat "Sawdust" vrygestel, wat b-kante, rariteite, en nuwe materiaal bevat het. Die BPI het hierdie uitgawe 'n goudstatus toegeken. Die eerste enkelsnit vanaf die album is "Tranquilize", wat in samewerking met Lou Reed geproduseer is, en dit is in Oktober 2007 vrygestel. Die album bevat ook die snitte "Ruby, Don't Take Your Love to Town" ('n cover van die oorspronklike snit deur Kenny Rogers en The First Edition) en "Romeo and Juliet" ('n cover van die oorspronklike snit deur Dire Straits). Met die eerste druk van "Sawdust" het 'n rare demoweergawe van die snit "Move Away" op die plaat verskyn. Dit was volgens Flowers egter 'n fout van die platemaatskappy, en op die daaropvolgende drukke verskyn die amptelike weergawe van die snit, soos wat dit oorspronklik veronderstel was.

Ook in Oktober het die groep 'n cover van Joy Division se "Shadowplay" op die Amerikaanse iTunes Store vrygestel.

The Killers se vierde vollengte ateljee-album "Day & Age" is op 24 November 2008 in die VK en op 25 November 2008 in Noord-Amerika vrygestel. Hierdie album is geproduseer met die hulp van Stuart Price, wat die Thin White Duke-remix van "Mr Brightside" gedoen het, en ook "Leave the Bourbon on the Shelf" en "Sweet Talk" geproduseer het. Die eerste enkelspeler wat vanaf die "Day & Age"-plaat gespruit het, was "Human", 'n snit wat aanvanklik beplan is om op "Sawdust" te verskyn. Dit is op 22 September 2008 vrygestel, met die gepaardgaande musiekvideo wat op 16 Oktober 2008 op die iTunes Store beskikbaar gestel is.




</doc>
<doc id="37695" url="https://af.wikipedia.org/wiki?curid=37695" title="Lukwart">
Lukwart

Die lukwart ("Eriobotrya japonica") is 'n vrugteboom in die subfamilie Maloideae van die familie Rosaceae, inheems aan die suidooste van China. Dit word ook die Japannese medlar genoem.

Dit is 'n immergroen, groterige struik of kleinerige boom met 'n ronde kroon, kort stam en wollerige nuwe blare. Die boom kan 5–10 m hoog groei, maar is gewoonlik korter, ongeveer 3–4 m.

Die vrugte is op hulle soetste as hulle sag en geel is. Indien lukwarte in groot hoeveelhede geëet word, oefen dit 'n ligte maar merkbare kalmerende effek uit, wat tot 24 uur kan voortduur.

Die lukwart is oorspronklik 'n vrug uit die suidooste van China. Dit is na Japan versprei en het reeds sedert die vroegste tye daar natuurlik voorgekom, waar dit nou reeds vir meer as 'n duisend jaar verbou word. Dit het ook natuurlik gevestig in Indië en vele ander plekke in die wêreld. Sjinese immigrante het heel waarskynlik die lukwart na Hawaii versprei.

Japan is die grootste produsent van lukwarte (Januarie tot Junie), gevolg deur China (Maart tot Julie). Dit word ook reg rondom die Middelandse See verbou (in Siprus, Egipte, Frankryk, Israel, Italië, Albanië, Libanon, Malta, Spanje, Morokko, Algerië, Sirië en Turkye), sowel as in Armenië, Abkhazia, Australië, Bermuda (konfyt word hier gemaak van lukwarte), Brasilië, Indië, Nieu-Seeland, Pakistan en Portugal.

Dit is maklik om die lukwart te kweek en dit word ook as sierboom aangeplant. Dit was oral in Kalifornië verbou teen die 1870's. Dit floreer ook in die vogtige klimaat van suidoos-Texas, asook dwarsoor Israel. Die growwe tekstuur van die blare verskaf 'n tropiese effek aan tuine en kontrasteer goed met meeste ander plante.

Die lukwart het 'n lae natrium-, cholesterol- en versadigde vetinhoud. Dit is ryk aan vitamien A, dieetvesel, vitamien B6, kalium en mangaan. Die goeie voedingswaarde en gesondheidsvoordele van lukwart maak dit ideaal vir verslankingsprogramme.



</doc>
<doc id="37701" url="https://af.wikipedia.org/wiki?curid=37701" title="Pietro Perugino">
Pietro Perugino

Pietro Perugino (ca. 1450–1523) was 'n Italiaanse skilder. Daar is min oor sy skoling bekend, maar sy eerste ontwikkelings is duidelik beïnvloed deur Andrea del Verocchio en sy jare in Verrocchio se Florentynse werkswinkel, waar hy saam met Leonardo da Vinci gewerk het. Ook die skilderye van Piero della Francesca het 'n belangrike invloed op hom gehad. Perugino het in 1472 by die Florentyse skildersgilde aangesluit.

Hy het in 1481 na Rome vertrek om te help met die fresko's aan die mure van die Sikstynse Kapel. Tussen 1486 en 1496 was hy weer terug in Florence en dit is in dié stad waar hy baie van sy bekende werke geskep het. Hierna het hy tussen Venesië, Mantua, Milaan en Perugia rondgetrek.

Perugino was 'n tipiese verteenwoordiger van die Umbriese skool, veral as die dromerige stemming, vrede en harmonie in sy werke in ag geneem word. Hy het self ook talle leerlinge gehad, onder andere Raphael.


</doc>
<doc id="37706" url="https://af.wikipedia.org/wiki?curid=37706" title="Kediri">
Kediri

Kediri is 'n stad in Indonesië op die Java-eiland in die Oos-Java provinsie. 




</doc>
<doc id="37707" url="https://af.wikipedia.org/wiki?curid=37707" title="Madiun">
Madiun

Madiun (uitgespreek as Ma-dioen) is 'n stad en lê in die provinsie Oos-Java in Indonesië. Hierdie lig oos van die rivier Madiun. 


Die stad het 3 buurte/administratiewe distrikte:



</doc>
<doc id="37709" url="https://af.wikipedia.org/wiki?curid=37709" title="Bukittinggi">
Bukittinggi

Bukittinggi (Indonesies: Hoë Heuwel) is 'n stad in Indonesië op die Sumatra-eiland in die Wes-Sumatra-provinsie. Die naam was vroeër Fort De Kock (tot 1950).

Hierdie hoofstad van die Minangkebaumense.


</doc>
<doc id="37710" url="https://af.wikipedia.org/wiki?curid=37710" title="The Field">
The Field

The Field is 'n Sweedse technokunstenaar wat uit die sololid Axel Willner bestaan en sedert 2005 vanuit Stockholm aktief is. In 2007 het hy sy debuutalbum "From Here We Go Sublime" onder die Duitse platemaatskappy Kompakt se etiket uitgegee.




</doc>
<doc id="37713" url="https://af.wikipedia.org/wiki?curid=37713" title="Ambon (stad)">
Ambon (stad)

Ambon is 'n stad in Indonesië op die Ambon-eiland in die Molukke-provinsie. Ambon is die hoofstad van die provinsie. Dit dien ook as 'n belangrike hawe. 

Die stad het 'n lughawe en twee universiteite.

Ambon het as stad 5 gebiede (kecamatan): Nusaniwe • Sirimau • Teluk Ambon Baguala • Teluk Ambon • Leitimur Selatan

Die stad is door Portugese seevaarders in 1526 verower. Hulle bou Fort Victoria. In 1609 kom die Hollanders van die Verenigde Oos-Indiese Kompanjie. In ekonomiese opsig was die gebiede in Asië belowend (naeltjies) vir die Kompanjie, en gevolglik word Ambon 'n belangrike handelspos.

Tussen 1999-2004 was daar stryd tussen Christene en Moslems in die stad.




</doc>
<doc id="37715" url="https://af.wikipedia.org/wiki?curid=37715" title="Justice">
Justice

Justice is 'n Franse elektroniese musiekduo wat uit Gaspard Augé (* 21 Mei 1979) en Xavier de Rosnay (* 2 Julie 1982) bestaan. Hierdie duo is die suksesvolste groep in kontrak met Ed Banger Records, en word deur die hoof van die uitgewer, Pedro Winter, bestuur. Justice staan bekend vir hul kenmerkende sameflansing van rockelemente met hul elektroniese musiek.
Justice se styl is al beskryf as hebbend van rockelemente en selfs heavy metal-elemente. Hulle kombineer opgekerfde baslyne met 'n saamgepersde en verwronge sintetiese klank. Hul musiek bevat gereeld die basslaptegniek wat aan die musiek 'n electro house-klank gee. Justice gebruik ook dele uit ander snitte om tot hierdie effek by te dra, soos met die snit "Tthhhee Ppaarrttyy" saam met Uffie.

Die instrumente wat Justice gebruik om hul musiek te produseer, sluit in: 'n Apogee Ensemble Recording Interface, 'n Power Mac G5-rekenaar, hul Korg RADIAS, MicroKORG en Cubase, en ander samestellingsagteware. Tydens regstreekse optredes is daar gewoonlik 'n Korg RADIAS, drie JazzMutant Lemur Input Devices, twee MacBook Pro's wat Ableton Live aandryf, 'n Korg MicroKorg, 'n AKAI MPD24, 'n Korg ZERO8, en 'n Pioneer DJM800 op die verhoog. Aan beide kante van "Valentine" ('n gebreekte modulêre sintetiseerder-verhoogrekwisiet) staan nege gestapelde Marshall-kabinetfronte, wat 'n totaal van agttien meebring. Die kabinetstapels is bykomende nie-funksionerende verhoogrekwisiete wat vir versiering daar geplaas word. Hul platejoggie-opstelling sluit twee Pioneer CDJ-1000MK3's en 'n Pioneer DJM800 in.




</doc>
<doc id="37724" url="https://af.wikipedia.org/wiki?curid=37724" title="Pekanbaroe">
Pekanbaroe

Pekanbaroe (Indonesies: Nieu-Mark) is 'n stad in Indonesië op die Sumatra-eiland in die Riau-provinsie. Vanaf 1959 is Pekanbaroe die provinsiehoofstad.


Die stad het 8 buurte/administratiewe distrikte (Indonesies: kecamatan):


</doc>
<doc id="37726" url="https://af.wikipedia.org/wiki?curid=37726" title="Pontianak">
Pontianak

Pontianak is 'n stad in Indonesië op die Borneo-eiland in die Wes-Borneo-provinsie (Indonesies: Wes-Kalimantan). Pontianak is die provinsiehoofstad.


Die stad het 5 buurte/distrikte (Indonesies: kecamatan).

R. Soepardan (1947-1948); Ads. Hidayat (1948-1950); Ny. Rohana Muthalib (1950-1953); Soemartoyo (1953-1957); A. Muis Amin ( 1957-1967); Siswoyo (1967-1973); Muhammad Barir (1973-1978); T.B. Hisny Halir (1978-1983); H. A. Majid Hasan (1983-1993);
R.A. Siregar, S.Sos (1993-1999); dr. H. Buchary Abdul Rahman (1999-2008); Sutarmidji, M.Hum (2008-tans).


</doc>
<doc id="37728" url="https://af.wikipedia.org/wiki?curid=37728" title="Led Zeppelin">
Led Zeppelin

Led Zeppelin was 'n musiekgroep wat uit vier Britse jongelinge bestaan het en vanaf 1968 tot in 1980 aktief was, met reünies in 1985, 1988, 1995 en 2007. John Bonham is in 1980 oorlede.



</doc>
<doc id="37731" url="https://af.wikipedia.org/wiki?curid=37731" title="James Cook">
James Cook

Kaptein James Cook (* 7 November 1728; † 14 Februarie 1779) was 'n Britse ontdekkingsreisiger, navigator en kartograaf. Cook was die eerste mens om 'n kaart van Newfoundland saam te stel voordat hy reise na die Stille Oseaan onderneem het. Hy was dan ook die eerste Europeër om by die oostelike kus van Australië en die eilande van Hawaiï aan te doen, asook die eerste ontdekkingsreisiger wat rondom Nieu-Seeland gevaar het.

Cook het as tiener by die Britse handelsvloot en in 1755 by die Britse Koninklike Vloot aangesluit. Hy het deelgeneem aan die Sewejarige Oorlog en het die Sint-Laurensrivier tydens die beleg van Quebec verken. Dit het Generaal Wolfe in staat gestel om 'n verassingsaanval te loods en Cook onder die leierskap van die Royal Society se aandag gebring. Dit was ook dan 'n belangrike draaipunt in sy loopbaan, wat bygedra het tot sy aanstelling in 1766 as kommandeur van die "Endeavour" vir die eerste van drie reise na die Stille Oseaan.

Cook het baie gebiede en verskeie eilande vir die eerste keer op Europese kaarte aangebring. Cook het in Hawaii omgekom na 'n geveg met inboorlinge daar tydens sy derde verkenningsreis van die Stille Oseaan in 1779.

In 1768 het die Engelse regering, op aandrang van die Royal Society, 'n ekspedisie op 'n reis gestuur wat drie jaar sou duur. Cook is aangestel as leier van die ekspedisie. Hy moes astronomiese waarnemings doen én ook na Terra Australis, die vasteland wat vermoedelik in die suide van die Stille Oseaan geleë was, gaan soek. Australië is in 1605 deur die Nederlander Janszoon ontdek en Nieu-Seeland en Tasmanië deur 'n ander Nederlander, Abel Tasmas, in 1642 en 1643. Die Spaanse ontdekkingsreisigers het 'n paar eilande, onder andere Tahiti , in die Stille Oseaan ontdek, maar die deel van die aardbol tussen Asië en Suid-Amerika was nog grotendeels vir die Europeërs onbekend. 

Cook het 'n groep botanici saam met hom op sy reis geneem. Sy skip, die "Endeavour," het in Mei 1768 vertrek en om Kaap Hoorn na Tahiti gevaar. Nadat 'n paar ander GeseIskaps-eilande (Society Islands) aangedoen is, het die ekspedisie Nieu-Seeland bereik en ses maande daar deurgebring om die eilandgroep te karteer. Cook het vasgestel dat Nieu-Seeland nie 'n onderdeel van 'n groter, onbekende vasteland is nie, en het 'n seestraat (Cookstraat) tussen die suidelike en die noordelike eiland ontdek. Op dieselfde reis is 'n kaart van die ooskus van Australië geteken en is daar onderweg na Java vasgestel dat Guinee 'n groot eiland is en nie 'n onderdeel van 'n vasteland nie. 

Op hierdie reis het Cook formeel besit geneem van Nieu-Seeland en Australië (deur hom "New South Wales" genoem), hoewel kolonisasie deur Engeland eers in 'n later stadium sou plaasvind. Op 12 Junie 1771 was Cook se ekspedisie terug in Engeland. Die verslag oor sy reis het groot belangstelling gewek. Hy het voorgestel dat 'n nuwe ekspedisie gereël word om die bestaan al dan nie van 'n suidelike vasteland finaal vas te stel deur die stelselmatige verkenning van die suidelike deel van die drie oseane. 

Daar is aan Cook se versoek gehoor gegee en op 13 Julie 1772 het hy met twee skepe, die "Adventure" en die "Resolution," vertrek. Hy was vergesel van kaptein Tobias Furneaux (1735-1781), wat bevelvoerder op die "Adventure" was. Tydens die reis, wat drie jaar sou duur, is Nieu-Seeland as rusplek gebruik. Van Kaap die Goeie Hoop af het Cook so ver as moontlik suidwaarts gevaar en uiteindelik by 670 SB (verder suid as enigeen voor hom) ooswaarts geswenk toe hy nie meer verder deur die ys kon breek nie. Hy het oor die suidelike deel van die Indiese Oseaan na Nieu-Seeland gevaar en twee maande daar vertoef. 

By Nieu-Seeland het die "Adventure," wat 'n roete verder noord gevolg het, weer by Cook aangesluit. Van daar af het die twee skepe gesamentlik die Stille Oseaan verken. Op die terugtog na NieuSeeland via Tahiti het die "Adventure" afgedwaal en om Suid-Amerika na Engeland teruggekeer. Cook het alleen die ekspedisie voortgesit. In November 1773 het hy kruis en dwars oor die Stille Oseaan begin vaar, en tydens dié reis, op 30 Januarie 1774, het hy sy suidelikste punt (71 0 10' SB, 1600 54' WL) bereik. Cook het 'n groot aantal eilande tydens daardie tog aangedoen of ontdek: Paaseiland, wat in 1772 deur Jacob Roggeveen ontdek is, die Marquesaseilande, die Nuwe Hebride, wat reeds ontdek maar nog onbekend was, en die onontdekte eilande Nieu-Caledonië, Palmerston, Niue en die Norfolkeilande. 

In die eerste paar maande van 1775 het Cook deur die suidelike deel van die Suid-Atlantiese Oseaan gereis en Suid-Georgië en die Sandwich-eilande ontdek. Met sy terugkeer in Engeland in Julie 1775 het Cook die teorie oor Terra Australis vir goed die nek ingeslaan: in die suidelike oseane was daar niks meer as net eilande nie. Sy vermoede dat daar verder suid 'n vasteland was wat deur ys bedek is, is later bevestig. Cook se terugkoms was triomfantlik. Vir sy bydrae tot kartografie (hy het onder andere die probleem van lengtebepaling gedeeltelik opgelos deur die gebruik van 'n chronometer) is hy beloon deur lidmaatskap van die Royal Society, terwyl hy die Copley-medalje ontvang het vir sy bydrae tot die bestryding van skeurbuik. Tydens die reis van drie jaar het slegs vier van sy bemanning gesterf, en net een van hulle aan skeurbuik. Hy het ook die rang van kaptein in die vloot ontvang. 

'n Jaar ná sy terugkeer, in Julie 1776, het Cook weer op 'n verkenningstog vertrek. Dié keer moes hy vasstel of dit moontlik was om noord van die Amerikaanse vasteland deur te vaar na Asië. Cook sou die moontlike deurgang van die westekant af (die Stille Oseaan) begin soek, terwyl 'n aantal skepe terselfdertyd uit die ooste 'n poging sou aanwend. Cook het weer met die "Resolution" vertrek, vergesel van Charles Clerke (1741-1779) op die "Discovery." Hy het weer eens direk na Nieu-Seeland koers gekies en die jaar 1777 bestee aan die verdere verkenning van reeds ontdekte eilande in die Stille Oseaan. Onderweg na Alaska in die begin van 1778 het hy en Clerke die Hawaii-eilande ontdek. Daarná het hulle die noordweskus van Amerika, van Oregon af tot by die Beringstraat, stelselmatig verken. Op 70° 44' NB, noord van Kaap Prince of Wales, kon die skepe nie verder deur die ys breek nie en moes Cook omdraai. 

In Januarie 1779 was hy terug in Hawaii vanwaar hy 'n tweede poging wou aanwend om óm Alaska te vaar. Die eilandbewoners, wat hom as 'n god beskou het, het hom uitbundig en met 'n groot feesmaal onthaal. Cook het net 'n kort rukkie vertoef en toe weer vertrek. Stormskade het hom egter gedwing om weer na Kealakekuabaai in Hawaii terug te keer. 

Sy terugkoms het spanning onder die plaaslike bevolking veroorsaak, gedeeltelik omdat hy een van hul stamhoofde, wat as heilig beskou is, wou gesel vir diefstal en deels omdat hulle nie hul weg oopgesien het om 'n god op die eilande te onderhou nie. Op 14 Februarie 1779 is Cook deur die eilandbewoners om die lewe gebring. Clerke het die reis voortgesit en die Beringstraat bereik. Hy het dieselfde jaar egter aan tuberkulose gesterf. In 1784, dieselfde jaar waarin die verslag van Cook se derde reis gepubliseer is, is daar in Kealakekuabaai 'n monument ter ere van hom opgerig. 

Die Cookeilande is na hom vernoem



</doc>
<doc id="37734" url="https://af.wikipedia.org/wiki?curid=37734" title="Medford, Oregon">
Medford, Oregon

Medford is 'n dorp in die suide van Oregon, in die Jackson-distrik. 

In 2000 het die dorp 'n bevolking van 63 154 gehad: 89,99% wit, 0,50% swart of Afro-Amerikaans, 1,07% Amerikaanse inboorlinge, 1,14% Asiaties, 0,26% Pasifiese eilanders, 3,87% van ander rasse en 3,17% van twee of meer rasse. Spaans-Amerikaners of Latyns-Amerikaners van enige ras het 9,25% van die bevolking uitgemaak.


</doc>
<doc id="37737" url="https://af.wikipedia.org/wiki?curid=37737" title="Eugene, Oregon">
Eugene, Oregon

Eugene is 'n stad in die weste van Oregon, in die Lane-distrik. 

In 2000 het die dorp 'n bevolking van 137 893 gehad: 88,15% wit, 1,25% swart of Afro-Amerikaans, 0,93% Amerikaanse inboorlinge, 3,57% Asiaties, 0,21% Pasifiese eilanders, 2,18% van ander rasse en 3,72% van twee of meer rasse. Spaans-Amerikaners of Latyns-Amerikaners van enige ras het 4,96% van die bevolking uitgemaak.


</doc>
<doc id="37739" url="https://af.wikipedia.org/wiki?curid=37739" title="Pyeongchang">
Pyeongchang

Pyeongchang (Koreaans: 평창군, [pʰjʌŋtɕʰaŋ]; letterlik: "Vrede en voorspoed") is 'n skidorp in Suid-Korea wat as gasheerstad vir die Olimpiese Winterspele 2018 en die daaropvolgende Paralimpiese Winterspele 2018 aangewys is.



</doc>
<doc id="37740" url="https://af.wikipedia.org/wiki?curid=37740" title="Groep van 20">
Groep van 20

Die Groep van die 20 voorste nywerheids- en ontwikkelende lande (G-20) is 'n informele vereniging wat uit die Europese Unie en 19 ander lidstate bestaan. Suid-Afrika is die enigste lid op die vasteland van Afrika. Die Groep van 20 is as 'n belangrike internasionale forum ten opsigte van samewerking en wedersydse raadpleging en konsultasie in verband met kwessies wat die internasionale finansiële stelsel raak gestig.

Die G-20 se berade word deur die ministers van finansies en die direkteurs van die Sentrale of Reserwebanke van die Groep van Agt en twaalf ander state asook die president van die Europese Raad bygewoon (mits hierdie amp tydens die beraad nie reeds deur 'n verteenwoordiger van een van die G7-state beklee word nie), die president van die Europese Sentrale Bank, die besturende direkteur van die Internasionale Monetêre Fonds (IMF), die voorsitter van die Internasionale Komitee van Geldeenhede en Finansies (IKGF/IMFC), die president van die Wêreldbank en die voorsitter van die Wêreldbank en die IMF se "Development Assistance Committee" bygewoon.


Die G20 is vir die eerste keer bespreek tydens die konferensie van die G7 in Keulen in Junie 1999, en formeel gestig tydens die vergadering van die G7 op 26 September 1999. Die eerste byeenkoms van die G20 vind plaas op 15 en 16 Desember 1999 in Berlyn. Aanvanklik het die ministers van Finansies van alle lidstate, die presidente van die sentrale banke van die lande van die G7 en van 12 ander belangrike lande en die voorsitter van die Europese Unie sitting in die G20.

Die G20 het geen permanente sekretariaat van permanente beamptes nie. Hierdie take word per vergadering deur ander lande uitgevoer. Die land wat die byeenkoms organiseer stel 'n tydelike sekretariaat saam, wat die werk en die organisasie van die byeenkoms lei.

Die vergaderings is onreëlmatig maar in die algemeen jaarliks, voorafgegaan deur 'n voorbereidende byeenkoms. In Oktober 2008 is 'n spesiale byeenkoms gewy aan die gevolge van die kredietkrisis, bygewoon deur die regering leiers van die lidlande. Hierdie word in April 2009 opgevolg.



</doc>
<doc id="37748" url="https://af.wikipedia.org/wiki?curid=37748" title="The Rolling Stones">
The Rolling Stones

The Rolling Stones (gereeld afgekort tot The Stones) is 'n rock 'n' roll-groep wat uit vyf Britse jongelinge bestaan het, naamlik Mick Jagger, Brian Jones, Keith Richards, Charlie Watts en Bill Wyman. Op 3 Julie 1969 is Brian Jones in sy swembad oorlede en Mick Taylor het hom vervang. Toe Mick Taylor die groep in 1974 verlaat, het Ron Wood aangesluit. Daarna het Bill Wyman die groep in 1992 verlaat. In 2009 het die groep uit Mick Jagger op voorsang, Keith Richards op kitaar, Ron Wood op kitaar en Charlie Watts op die tromstel, bestaan. 


</doc>
<doc id="37750" url="https://af.wikipedia.org/wiki?curid=37750" title="Dessau-Roßlau">
Dessau-Roßlau

Dessau-Roßlau is 'n selfregerende stad in die Duitse deelstaat Sakse-Anhalt. Die stad het as gevolg van 'n administratiewe hervorming op 1 Julie 2007 met die samesmelting van Dessau en Roßlau ontstaan en is tans die derde grootste stad in Sakse-Anhalt ná Halle en Maagdenburg. Die grootste stede in die omgewing is Halle (40 kilometer suid van Dessau-Roßlau), Leipzig (52 kilometer suidoos van Dessau-Roßlau) en Maagdenburg (sowat 65 kilometer noordwes van die stad).

In historiese opsig was Dessau die hoofstad van die vorste- en latere hertogdom Anhalt-Dessau en Anhalt. Dessau was sedert die 18de eeu – toe dit tot een van die beduidendste sentra van die Duitse verligting ontwikkel het – 'n bakermat van belangrike vernuwings en ontwikkelinge op sosiale, ekonomiese en opvoedkundige gebied. Die harmoniese wêreld van tuine, parke en slotte, die sogenaamde Dessau-Wörlitzse Tuinryk in die rivierlandskap tussen Elbe en Mulde, dateer uit die 18de eeu. Die Dessau-Wörlitzse Tuinryk is in 2000 deur Unesco as wêrelderfenisgebied gelys.

Later het die bekende Duitse nyweraar en lugvaartpionier Hugo Junker sy vliegtuie in Dessau vervaardig en 'n nuwe tydperk in die geskiedenis van die lugvaart ingelui. Met die befaamde kunsskool Bauhaus het Dessau 'n groot invloed op die internasionale argitektuur, kuns en ontwerp uitgeoefen. Die Bauhaus Dessau is in 1996 deur Unesco as wêrelderfenisgebied gelys. Dessau-Roßlau is ná Weimar net een van twee Duitse stede wat twee Unesco-wêrelderfenisgebiede huisves. Net Berlyn het drie inskrywings.

Die gebied van Leipzig-Halle-Dessau is tans een van die beduidendste ekonomiese groeipunte in die oostelike deelstate van Duitsland. Dessau is die setel van belangrike instellings van die deelstaat Sakse-Anhalt en die Duitse Federale Buro vir Omgewingsake (Duits: "Umweltbundesamt").



</doc>
<doc id="37751" url="https://af.wikipedia.org/wiki?curid=37751" title="Röyksopp">
Röyksopp

Röyksopp (IFA: ['ɾøʏkˌsɔp:]), soms verkeerdelik as Røyksopp geskryf, is 'n elektroniese musiekduo vanuit Bergen (Noorweë) wat uit Torbjørn Brundtland en Svein Berge bestaan. Die groep het in 1998 tot stand gekom en het hul debuutalbum "Melody A.M." onder die etiket van Wall of Sound in 2001 uitgegee. Die groep se naam is Noors vir "rook" (röyk) en "sampioen" (sopp), dus letterlik "rooksampioen", en dit verwys na die sampioensoort.

Röyksopp se styl word beskryf as van 'n hakige elektroniese aard met opgekerfde en verwronge baslyne en sintetiese onderlae, wat 'n klank meebring eenders aan dié van die Franse musiekduo Justice, maar wat sagter en rustiger is en hom dikwels aan die downtempo-genre leen. Snitte met vinniger tempo word egter nie uitgesluit nie, en word gewoonlik met 'n electro-house-styl vervaardig. Röyksopp is veral ook bekend vir hul samewerking met verskillende vroulike gaskunstenaresse. Treffers soos "Only This Moment" en "Circuit Breaker", met Kate Havnevik, en "What Else is There?" met Karin Dreijer Andersson (van The Knife en Fever Ray), is voorbeelde van die sukses wat Röyksopp met hierdie styl bereik het.

"The Understanding" is Röyksopp se tweede vollengteateljeealbum en is in 2005 vrygestel. Op die meeste snitte van hierdie album verskaf die manlike groepslede Torbjørn Brundtland en Svein Berge die stemelement, behalwe vir die snitte "What Else is There?" met Karin Dreijer Andersson, "Only This Moment" en "Circuit Baker" met Kate Havnevik, en "49 Percent" met Chelonis R. Jones.

Röyksopp se derde vollengteateljeealbum "Junior" is op 24 Maart 2009 deur die platemaatskappy Astralwerks Records uitgereik. Svein Berge en Torbjørn het die elf snitte op die album gekomponeer, uitgevoer en vervaardig. Vroulike gaskunstenaars is weer eens op hierdie album gebruik, met Sweedse kunstenaresse Robyn Lykke Li en Karin Dreijer-Andersson, asook mede-Noorweër Anneli Drecker, wat ook op Röyksopp se debuut, "Melody A.M.", verskyn het.




</doc>
<doc id="37757" url="https://af.wikipedia.org/wiki?curid=37757" title="Karin Dreijer Andersson">
Karin Dreijer Andersson

Karin Elisabeth Dreijer Andersson (* 7 April 1975) is 'n Sweedse musikant en sangeres wat bekend is vir haar rol as hoofsangeres van die musiekgroep The Knife, 'n musiekduo wat sy met haar broer Olof Dreijer gevorm het. Andersson was voorheen die sangeres en kitaarspeelster van die groep Honey is Cool. Terwyl The Knife op 'n hiaat is, het sy haar solodebuutalbum in 2009 onder die naam Fever Ray vrygestel. 

Andersson is verder ook bekend vir haar samewerking met die Noorse groep Röyksopp, waar sy in treffers soos "What Else is There?" die voorsang behartig het.


</doc>
<doc id="37758" url="https://af.wikipedia.org/wiki?curid=37758" title="The Knife">
The Knife

The Knife is 'n elektropopmusiekduo van suster en broer Karin Dreijer Andersson en Olof Dreijer wat in 1999 in Swede gevorm is. Olof Dreijer bedryf ook die groep se eie platemaatskappy, Rabid Records. Die groep kommunikeer selde met die media en nuusbedryf, en die verkoopsyfer van 30 000 eksemplare van hul tweede vollengteateljeealbum "Deep Cuts" word as 'n groot sukses geag vir 'n obskure musiekgroep soos hulle wat nie kontraktueel aan 'n hoofstroomplatemaatskappy gebind is nie. Andersson was voorheen die voorsangeres van die Göteborgse musiekgroep Honey is Cool.

The Knife het in 2003 'n Grammis-prys as die beste popgroep gewen. Hulle het egter die toekenningseremonie geboikot en as prysontvangers die kunstenaresse Fia-Stina Sandlund en Joanne Rytel van die groep Unfucked Pussy gestuur, wat opgedaag het as gorillas geklee en met die getal 50 op hul rûe, as 'n protes teen die musiekindustrie wat volgens hulle deur mans gedomineer word.

Die groep het aanvanklik 'n beleid gevolg waarvolgens hulle geen direkte optredes sou uitvoer nie. Hulle het hierdie tradisie egter verbreek deur in 2005 hul eerste optrede by die ICA in Londen te gee, en in samehang daarmee het hulle die album "Silent Shout" in 2006 vrygestel wat bykans deur die bank deur kritici en aanhangers positief ontvang is. In 2006 is meer direkte optredes in Londen, New York Stad, Lund, Berlyn, Stockholm en Göteborg uitgevoer. Die groep hou hulle egter steeds skaars vir die media en dra selfs tydens optredes gesigmaskers van variërende styl.




</doc>
<doc id="37761" url="https://af.wikipedia.org/wiki?curid=37761" title="Unfucked Pussy">
Unfucked Pussy

Unfucked Pussy was 'n Sweedse kunstegroep bestaande uit Joanna Rytel en Fia-Stina Sandlund wat politiese en feministiese kunsaktivisme en ander kunsaktiwiteite uitgevoer het. Die twee lede het tydens 'n kursus in kuns en humor aan Konstfack, die Stockholmse universiteitskollege van die kunste, handwerk en ontwerp, ontmoet. Die duo het van 1999 tot 2003 saamgewerk, toe Rytel haar eie uitvoerende groep Oknullad Fitta gevorm het. Die groep is die bekendste vir hul optrede tydens die Mej. Swede-kompeitisie in 2001 waartydens hulle op die verhoog gestorm het en 'n banier onthul het waarop "Gubbslem" gestaan het. Die woord "gubbslem" het 'n tweeledige betekens, daar dit "oumanslym" beteken en ook die naam van 'n alg is. Een van hul laaste aksies was tydens die Grammis-toekenningsaand van 2003 toe hulle deur die musiekgroep The Knife uitgenooi is om die groep se Grammis-toekenning vir die beste popgroep van 2003 te ontvang. Unfucked Pussy het as gorillas geklee en met die nommer 50 op hul rûe opgedaag as 'n protes teen die musiekindustrie wat volgens hulle deur mans gedomineer word.



</doc>
<doc id="37764" url="https://af.wikipedia.org/wiki?curid=37764" title="Johnny Neon">
Johnny Neon

Johnny Neon is 'n musiekgroep van Suid-Afrika. Die groep is aanvanklik onder die naam The Hot Lips begin as 'n kreatiewe uitlaat vir die Kaapstadse grafiese ontwerper en kunstenaar Johnny Kotze. Tussen 2004 en 2006 het Kotze, wat deur rock, pop en punk beïnvloed word, dosyne snitte opgeneem en geproduseer deur van geprogrammeerde ritmes en verskeie analoogsinteses gebruik te maak.

Johnny het "The Hot Lips EP", met 'n speeltyd van vyf-en-twintig minute, vrygestel met sy sewe gunsteling snitte daarop wat 'n mengselklank van sintetiese popmelodieë en estetiese kunstepunk weergee. Kotze het die plaat onafhanklik vrygestel met sy eie albumomslag, en dit is deur One Minute Trolley Dash se Righardt Kapp met die hand gedruk.

In Oktober 2006 het Johnny na Johannesburg geskuif, waar hy die prominente plaaslike danspunk-platejoggie en stiger van die Sovereign Academy-partytjiereeks, Ben Rausch, ontmoet het. Die duo het die groepnaam Johnny Neon aanvaar en aan die "Hot Lips EP"-snitte begin werk om dit direk uitvoerbaar te maak. Sedertdien het Johnny Neon op talle plaaslike radio en tydskrifte voorgekom asook 'n musiek video geskiet vir 'Heart Attack' wat onder die top tien video's op die musiekkanaal MK beland het. Johnny het sy musiek vrygestel op die internet om gratis af te laai. Die laaste self getitlede album is vrygestel einde 2009 met al die titels van 'Hot Lips' asook talle nuwes om totaal van sowat 11 snitte te vorm. Tans het Johnny Neon terug Kaapstad toe getrek en werk weereens as solo kunstenaar aan die musiek. 'n Remix van 'Hearts' verskyn einde 2010 deur Who Killed JR. Die musiek video vir Hearts (redigeer deur Dave Meinert) maak 2012 wereldwyd opslae en word vertoon op 'MTV Buzzworthy', 'Huffington Post' en 'Good Morning America' onder andere. Die musiek verskyn ook in 2012 in verskeie bekende blogs op die internet, onder andere TheGetdownn, The Burning Ear en Big Green Beats. Die video wen ook beste dans in 2013 by die MK Awards.


</doc>
<doc id="37765" url="https://af.wikipedia.org/wiki?curid=37765" title="Coos Bay">
Coos Bay

Coos Bay (voorheen "Marshfield") is 'n dorp in die weste van Oregon, in die Coos-distrik. 

In 2000 het die dorp 'n bevolking van 15 374 gehad: 90,75% wit, 0,37% swart of Afro-Amerikaans, 2,27% Amerikaanse inboorlinge, 1,44% Asiaties, 0,31% Pasifiese eilanders, 1,35% van ander rasse en 3,51% van twee of meer rasse. Spaans-Amerikaners of Latyns-Amerikaners van enige ras het 4,49% van die bevolking uitgemaak.


</doc>
<doc id="37766" url="https://af.wikipedia.org/wiki?curid=37766" title="Pous Eugenius IV">
Pous Eugenius IV

Eugenius IV was die 207de pous van die Rooms-Katolieke Kerk van 1431 tot 1447. Hy was 'n kardinaal-nepoot van Pous Gregorius XII ('n broer van sy ma) en ook die oom van die latere Pous Paulus II. Tydens sy bewind op 30 Mei 1431 sterf Johanna van Arkel op die brandstapel.

Pous Eugenius IV is gebore as Gabriele Condulmer (of Condulmaro of Condulmerio) ongeveer in 1383 in Venesië, Italië die seun van Angelo Condulmer en sy vrou Beriola Correr. Hy was die kind van 'n welgestelde familie, oorspronklik uit Padua. Na sy studie aan die universiteit van Padua het hy sy aansienlike rykdom (20,000 dukate) aan die armes gegee en 'n Augustyner monnik geword. Sy oom Pous Gregorius XII benoem hom op 30 Desember 1407 tot biskop van Sienna. Die aanstelling het baie teenstand ondervind. Op 9 Mei 1408 word hy kardinaal-priester van San Clemente. Tydens die pontifikaat van Pous Martinus V word hy pouslike legaat in Picenum en deur sy bemiddeling word die onrus in Bologna beëindig. Op 3 Maart 1431 (4 Maart volgens Catholic Encyclopedia ref. 2) volg hy Pous Martinus V op en regeer tot sy dood op 23 Februarie 1447. Hy word opgevolg deur Pous Nicolaas V. 
Die naam ‘Eugenius’ beteken 'adellike'.

Op 20 Februarie 1431 sterf Pous Martinus V en word begrawe in die Sint Jan van Laterane kerk in Rome. Daar was 23 kardinale beskikbaar om die nuwe pous te kies hoewel slegs 19 offisieel erken was. Juan Casanova van Spanje en Guillaume Raguenel Dinan de Montfort van Frankryk is "in pectore" aangestel en is eers deur Pous Eugenius IV gepubliseer. Domenica Capranica was wel gepubliseer, maar was nog nie tot die kollege van kardinale toegelaat nie. Philip Repington uit Engeland, het reeds in 1420 sy bedanking by Martinus V ingedien en het hom daarna heeltemal aan kerklike sake onttrek. Van die 19 kardinale wat oorbly was 6 nie aanwesig tydens die konklaaf nie en dus is die pous verkies deur 13 kardinale, 11 uit Italië en een elk uit Spanje en Frankryk.

Die konklaaf word gehou in die sakristie van die basiliek Santa Maria sopra Minerva omdat die Vatikaan op die oomblik nie veilig geag is nie. Tydens die voorafgaande besprekings is bepaal dat die nuwe pous die helfte van die pouslike inkomste met die kardinale sou deel en die kollege van kardinale op alle belangrike religieuse en wêreldlike vrae sou raadpleeg. Met die eerste stemming op 3 Maart 1431 word Gabriele Condulmer eenparig verkies en hy neem die naam Eugenius IV aan. Die nuwe pous word gekroon op 11 Maart 1431 deur kardinaal Lucido de' Conti in die ou Sint Peterskerk.

In 1417 het die konsilie van Konstanz ’n einde gemaak aan die Westerse Skisma. Die konsilie het ook die tydperk van die konsiliarisme ingelui, waar betoog is dat die mag van ’n konsilie groter is as die van die pous. Hoewel Pous Martinus V reeds daarmee te doen gekry het en net voor sy dood die algemene konsilie van Basel belê, het, het veral Eugenius probleme met die konsiliarisme ondervind.

Die konsilie van Basel word geopen op 23 Julie 1431, maar die bywoning was swak. Eugenius voorsien probleme met die anti-pouslike stemming en vaardig op 18 Desember 1431 ’n dekreet uit wat die konsilie opskort. Die deelnemers aan die konsilie was nie daarmee tevrede nie en op 15 Februarie 1432 bevestig hulle die stelling dat die mag van die pous ondergeskik is aan die van die konsilie. Op 29 April 1432 roep hulle die pous op om voor die konsilie in Basel te verskyn. Die pous steur hom nie daaraan nie. Die konsilie besluit dat die pous nie meer kardinale mag aanstel nie en spreek twyfel uit oor die pous se gesag. Koning Sigismund van die Heilige Romeinse Ryk (deur die pous gekroon op 31 Mei 1433) bemiddel en versoen die pous met die konsilie. Die pous woon egter nie konsilie by nie.

Na die dood van koning Sigismund meen Eugenius dat hy nie meer gebind is aan die konsilie van Basel nie en besluit om tog ’n konsilie in Ferrara te belê met die bul "Doctoris gentium" van 18 September 1437. Op 3 Julie 1437 publiseer die konsilie ’n "monitum" wat die pous se magte beperk en op 24 Januarie 1438 set die konsilie die pous af en verklaar hom op 25 Junie 1439 ’n ketter. Op 5 November 1439 word hertog Amadeus VIII van Savoje as Teenpous Felix V verkies. Engeland, Kastilië, Frankryk en die grootste deel van Italië erken hom egter nie. Die kardinale Cesarini en Cusa verlaat die konsilie en sluit hulle by die pous en die konsilie van Ferrara aan. Pous Eugenius open die konsilie van Ferrara plegtig op 8 Januarie 1438. Kardinaal Albergati word voorstitter.

Die konsiliariste het stadig steun verloor. Frederik III het in 1445 Eugenius begin steun en Alfonso V van Aragon het ook na Eugenius oorgeloop nadat die pous sy aanspraak op die koninkryk Napels erken het en Alfonso op 28 September 1443 triomfantelik Rome binnegekom het. Onder Eugenius se opvolger Pous Nicolaas V is die konsiliariste met Rome versoen.

Gesterk deur die teenstand van die konsilie in Basel, breek onluste uit in Rome. Weens die pous se steun aan Florence en die republiek van Venesië in hulle stryd teen Milaan, val Filippo Maria Visconti Rome aan en die pous moes vlug 4 Junie 1433. Hy neem sy intrek in die Dominikaner-klooster Santa Maria Novella in Florence. Kardinaal Vitelleschi het egter die orde herstel en die Colonna familie wat grootliks vir die moeilikhede verantwoordelik was, is verslaan en hulle vesting in Palestrina is verwoes. In Bologna breek in 1438 ’n opstand teen die pous uit onder leiding van die Bentivoglio familie. Die opstand word onderdruk en die aanvoerder van die familie Annibale I, word op 24 Junie 1445 met steun van die pous vermoor. Ook die opstand in Foligno onder leiding van Corrado Trinci word deur kardinaal Vitelleschi onderdruk in 1439 en Corrado word in 1414 onthoof.

As gevolg van die poging van die konsilie van Basel om die mag van die pous te beperk, het die Franse koning Karel VII deur die pragmatiese sanksie van Bourges (7 Julie 1438) bepaal dat byna die hele kerk in Frankryk onder sy gesag val. Eugenius het probeer om die koning tot ander insigte te bring, maar hy slaag nie daarin nie.

Die Duitse keurvorste het aanvanklik ’n neutrale siening oor die konsilie van Basel gehandhaaf, maar op die Ryksdag in Mainz op 26 Maart 1439 besluit hulle dat kerklike benoemings deur ’n vors moontlik bly en dat die pouslike inkomste in Duitse gebiede geannuleer word. Hulle bly wel neutraal ten opsigte van die magstryd tussen die pous en die konsilies. Deur bemiddeling van Enea Silvio Piccolomini (later Pous Pius II) slaag Eugenius net voor sy dood daarin om die Duitse vorste weer onder die gesag van Rome te bring.

Deur die groeiende dreiging van die Ottomaanse Ryk soek die Ortodokse Kerk hulp by die weste. Die pous nooi keiser Johannes VIII Palaiologos en die patriarg van Konstantinopel uit na die konsilie van Ferrara. Deur die dood van Sigismund en die spanning met Basel, sien hulle dat die pous hulle nie kan help nie en wil na Basel gaan. Die pous gee hulle egter ’n groot donasie en in 6 Julie 1439 op die konsilie wat weens die pes verplaas is na Florence, word die Oosterse en die Westerse kerk herenig. Die hereniging het nie lank geduur nie, omdat die Oosterse gemeentes dit nie aanvaar het nie. Toe Eugenius in 1443 na Rome terugkeer, stuur hy wel troepe, maar die leër word by Varna verslaan in 1444.

Onder die invloed van die wankelrige samewerking tussen die kerke van die ooste en die weste het belangrike uitwisseling van klassieke kennis plaasgevind. Johannes Bessarion, aartsbiskop van Nicaea wat oorgeloop het na die Roomse kerk, het gehelp om die klassieke Griekse werke in Latyn te vertaal. Na sy dood erf die stad Venesië sy biblioteek. In 1434 kom ’n Sjinese delegasie na Florence. Hulle wys die pous op die nuutste ontwikkelings op die gebied van wiskunde, astronomie en ingenieurswese. Dit sou die basis word van die Renaissance en die werk van Leonardo da Vinci, Copernicus en Galileo Galilei. Die pous brei ook die Universiteit van Rome uit met fakulteite vir regte, medisyne, filosofie en teologie. Hy stig ’n universiteit in Poitiers en brei die Universiteit van Leuven uit. Op 5 Junie 1446 (Pinkster) verklaar Pous Eugenius IV vir Sint Nicolaas van Tolentino heilig.

Pous Eugenius IV het sterk stelling ingeneem teen slawerny. In die bul "Sicut Dudum" van 13 Januarie 1435 veroordeel hy die Spanjaarde vir hulle verslawing van die inheemse bevolking van die Kanariese eilande. Die Spanjaarde het dit afgemaak met die bewering dat die inwoners nie mense was nie, maar diere.

Na sy terugkeer na Rome op 28 September 1443 en die heropbou van die pouslike staat het Eugenius verskeie kunstenaars opdragte gegee soos Fra Angelico se fresko's en die beeldhouer Antonio di Pietro Averlino se brons deure van die Sint Pieterskerk.

As gevolg van die konsiliarisme en die herwinning van sy mag deur die pous is die bepalings vir die aanstelling van kardinale en die verkiesing van die pous vasgelê. Kardinale is benoem deur die volgende:

Tydens sy pontifikaat het Eugenius 27 kardinale aangestel; 7 kroonkardinale, 7 uit die Italiaanse adel en 2 kardinaal-neefs.






Giovanni de Primis O.S.B. Cas. – Ab van die klooster St. Paulus buite die mure.




Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="37769" url="https://af.wikipedia.org/wiki?curid=37769" title="Astoria, Oregon">
Astoria, Oregon

Astoria is 'n dorp in die noordweste van Oregon, en die hoofstad van die Clatsop-distrik. 

In 2000 het die dorp 'n bevolking van 9 813 gehad: 91,08% wit, 0,52% swart of Afro-Amerikaans, 1,14% Amerikaanse inboorlinge, 1,94% Asiaties, 0,19% Pasifiese eilanders, 2,67% van ander rasse en 2,46% van twee of meer rasse. Spaans-Amerikaners of Latyns-Amerikaners van enige ras het 5,98% van die bevolking uitgemaak.


</doc>
<doc id="37773" url="https://af.wikipedia.org/wiki?curid=37773" title="St. Augustine, Florida">
St. Augustine, Florida

St. Augustine (Spaans: "San Agustín") is 'n stad in die deelstaat Florida, Verenigde State, en die administratiewe sentrum van die St. Johns County. Die stad het in 2010 'n bevolking van 12 975 gehad en van 1 277 997 in die metropolitaanse gebied en is ongeveer 56km suidoos van Jacksonville.

Die stad, wat in 1565 deur die Spanjaarde gestig is, is die oudste stad in die Verenigde State, wat steeds bewoon word. Saint Augustine is vernoem na Augustinus van Hippo, wat die biskop van Hippo was.

Juan Ponce de León was die eerste Europeër om Florida te bereik toe hy hier aan wal stap op 2 April 1513. Op 8 September 1565 het die Spaanse admiraal Pedro Menéndez de Avilés ook hier aan wal gestap, die area geannekseer vir Spanje en 'n nedersetting begin. Die dorpie het verskeie kere van eienaar verwissel. In 1586 was die dorpie bestorm en afgebrand deur sir Francis Drake. In 1763 het dit die eiendom van Engeland geword. Gedurende die Amerikaanse Onafhanklikheidsoorlog was dit gebruik as basis vir operasies teen die Amerikaners deur die Britte. Na 1783 het Spanje weer eienaarskap verkry en dit behou toe die dorp aan Amerika afgestaan is in 1821.

Die eknomie berus op toerisme, vang en voorbereiding van seekos, groente en ander spesialis voedsel. Daar word ook bote gebou in die dorp.



</doc>
<doc id="37774" url="https://af.wikipedia.org/wiki?curid=37774" title="Bitfarm">
Bitfarm

Bitfarm is 'n Suid-Afrikaanse torrent- en NZB-soekenjinwebwerf. Met meer as 10 000 lede is dit ook die grootste webwerf van sy soort in Suid-Afrika. Die webwerf stel gebruikers in staat om rekenaarlêers wat hulle wil versprei en wat hulle plaaslik tot 'n .torrent-lêer indekseer, tot die webwerf op te oplaai en waar ander gebruikers dan hierdie .torrent-lêer kan aflaai en hul rekenaars sodoende in staat stel om direk met die verspreider se rekenaar deur middel van 'n "peer-to-peer"- (P2P) protokol te kommunikeer om die oordrag van die lêer(s) oor die internet moontlik te maak. Die webwerf bemiddel dus die verspreiding van .torrent-lêers maar het, anders as wyd vermeen, geen direkte bydrag tot die verspreiding van enige van die lêers wat deur sy tracker geïndekseer word nie. Bitfarm kan dus met gewilde soekenjins soos Google vergelyk word, maar dit spesialiseer in die indeksering van .torrent-lêers en NZB-lêers.

Weens die aard van die webwerf is dit ook moontlik vir gebruikers om gekopieregde materiaal te versprei. Dit het in November 2008 veroorsaak dat die RiSA 'n versoek geloods het om Bitfarm, Newshost en NinjaCentral te laat sluit. RiSA het klagskrifte aan die Suid-Afrikaanse Organisasie vir Internetdiensteverskaffers (ISPA) oorhandig en die onmiddellike sluiting van voorgenoemde drie webwerwe versoek. Prokureur Reinhardt Buys van Buys Inc. Attorneys, wat voorheen partye verdedig het teen dreigemente van die RiSA, het aangebied om al drie webwerwe gratis te verteenwoordig. Volgens Buys is webwerwe wat torrent-lêers versamel, indekseer en berg, wettig in Suid-Afrika. Hy meen dat die inhoud van hierdie webwerwe nie net deur die konstitusionele reg tot vryheid van spraak beskerm word nie, maar dat dit ook buite die grense van enige kopieregaansprake.


</doc>
<doc id="37776" url="https://af.wikipedia.org/wiki?curid=37776" title="Zoopy">
Zoopy

Zoopy is 'n Suid-Afrikaanse sosiale medianetwerk wat gebruikers in staat stel om video's, foto's, oudio en notas op te laai en te deel. Opgelaaide materiaal verskyn onder elke gebruiker se unieke profiel. Gebruikers kan lêers van tot so groot as 200 mG oplaai, en die inhoud word, volgens Zoopy.com, op elke kontinent geberg, wat onder meer tot gevolg het dat Suid-Afrikaners die webwerf ná oorskryding van hul maandelikse internasionale bandwydtetoelating steeds Zoopy.com kan besoek, indien hul internetpakket vir plaaslike internetbandwydte voorsiening maak.

Zoopy is op 5 Maart 2007 van stapel gestuur. In Desember 2007 het Nokia te webwerf as hul streeksbeeldingsvenoot vir Suid-Afrika gekies, en in Junie 2008 het Suid-Afrika se grootste mobiele telekommunikasienetwerk, Vodacom, aansienlike beleggings in Zoopy gemaak.



</doc>
<doc id="37781" url="https://af.wikipedia.org/wiki?curid=37781" title="Forest Grove">
Forest Grove

Forest Grove is 'n dorp in die noordweste van Oregon, in die Washington-distrik.

In 2000 het die dorp 'n bevolking van 17 708 gehad: 81,46% wit, 0,43% swart of Afro-Amerikaans, 0,89% Amerikaanse inboorlinge, 2,11% Asiaties, 0,24% Pasifiese eilanders, 11,39% van ander rasse en 3,47% van twee of meer rasse. Spaans-Amerikaners of Latyns-Amerikaners van enige ras het 17,31% van die bevolking uitgemaak.


</doc>
<doc id="37785" url="https://af.wikipedia.org/wiki?curid=37785" title="Steierwerk">
Steierwerk

Steierwerk is 'n tydelik konstruksie wat gewoonlik met pype aanmekaar gesit word met die doel om bouwerk te verrig of onderhoud te doen op hoë plekke wat nie maklik bereikbaar is nie. Steiers word ook dikwels gebruik as tydelike stutte in bouwerk. Die bou van steiers is 'n vakgebied wat opleiding vereis om te verseker dat steiers veilig opgerig word. Wêreldwyd is daar gereeld gevalle waar onveilige steierwerk die oorsaak is van ongelukke in die boubedryf en ander nywerhede. Steiers word gewoonlik gebou deur verskeie staalpype met doelgemaakte koppelstukke aanmekaar te sit en dan doelgemaakte staalplate of gewone houtplanke as loopvlakke te verskaf. Ander materiale soos hout en bamboes is voorheen gebruik vir steierwerk en in baie wêrelddele word dié materiale steeds gebruik.

In antieke Rome is steierwerk van hout en klip gebruik in die bou van brûe, akwadukte en ander geboue. Daar is bewyse van gate en stene in die konstruksies wat gebruik is om die steierwerk te ondersteun.

In Suid-Afrika is daar eenheidstandaarde by SAQA geregistreer (US ID 119074) ten opsigte van die bou van, die aanbring van veranderinge aan en die afbreek van steierwerk. Die wet op Beroepsgesondheid en -veiligheid van 1993 het baie spesifieke bepalings oor die oprig van steierwerk waarvan die bouer bewus moet wees.


</doc>
<doc id="37791" url="https://af.wikipedia.org/wiki?curid=37791" title="Air">
Air

Air, soms ook AIR geskryf, is 'n Franse musiekduo bestaande uit Nicolas Godin en Jean-Benoît Dunckel. Air is 'n bakroniem ('n akroniem waarvan die betekenis ná die woord gevestig word om die woord 'n akroniem te maak) vir "Amour, Imagination, Rêve", wat "Liefde, Verbeelding, Droom" beteken.


</doc>
<doc id="37793" url="https://af.wikipedia.org/wiki?curid=37793" title="Yola">
Yola

Yola is 'n stad in die ooste van Nigerië, met 'n bevolking van 88 500 in 2004.


</doc>
<doc id="37794" url="https://af.wikipedia.org/wiki?curid=37794" title="Politegnikum van Namibië">
Politegnikum van Namibië

Die Politegnikum van Namibië (Engels: "Polytechnic of Namibia" of PNAM of Poly; Duits: "Namibische Fachhochschule") was 'n universiteit van tegnologie geleë in Windhoek (Namibië). Dit het vyf skole gehad: Die skool van inligtingstegnologie, besigheid en bestuur, ingenieurswese, kommunikasie, natuurlike hulpbronne en toerisme. In die jaar 2009 het die Politegnikum meer as 10 000 geregistreerde studente. Teen November 2015, toe die naam verander is na Namibiese Universiteit van Wetenskap en Tegnologie, was daar sowat 13 000 studente.




</doc>
<doc id="37800" url="https://af.wikipedia.org/wiki?curid=37800" title="Narva">
Narva

Narva (Duits: "Narwa"), wat aan die gelyknamige rivier geleë is, is die derde grootste stad van Estland met 'n bevolking van meer as 65 000 mense. Sowat 95 persent van die inwoners is etniese Russe, en Narva dien as die kulturele sentrum van Estland se beduidende Russiessprekende minderheid. Twee groot vestings, die Estniese Hermanni linnus (wat oorspronklik deur die Dene opgerig is) en die Russiese Ivangorod, wat albei langs die Narvarivier ontstaan het, versinnebeeld Narva se historiese rol as 'n Estniese voorpos op die grens tussen hierdie Baltiese land en Rusland.

Die Estnies-Russiese grens naby Narva vorm vandag ook die ekonomiese en kulturele grenslyn tussen die Weste en die Europese Unie enersyds en Rusland andersyds. Narva se oorspronklike stadsargitektuur in die barok-styl, wat uit die tydperk van die Sweedse heerskappy gedateer het, is vroeër as die beduidendste in die Oossee-gebied beskou. Maar as gevolg van die hewige gevegte, wat hier in 1944 tydens die Tweede Wêreldoorlog gewoed het, is die meeste Barok-geboue verniel.

Narva lyk vandag soos talle moderne stede uit die Sosialistiese periode, met nywerhede en die kenmerkende woonstelblokke wat met voorafvervaardigde elemente opgerig is. Die stad beskik daarnaas oor die enigste oorblywende Lenin-monument in die Baltiese lande (alhoewel dit intussen uit die stadsentrum verwyder en na die slothof verskuif is).

Die uitgestrekte Peipus-meer (Estnies: "Peipsi järv") is suid van Narva geleë.

Soos uit argeologiese vondse blyk, was die gebied reeds gedurende die Middelsteentydperk sowat 8000 jaar gelede bewoon, terwyl die eerste nedersettings in die gebied tussen die 5de en 4de millennium voor Christus ontstaan het. Hierdie vroeë beskawing is dan ook na Narva vernoem. Die versterkte nedersetting in Narva Joaru is die oudste bekende van sy soort in Estland en is omstreeks 1000 v.C. gevestig.

Die etimologiese oorsprong van die stadsnaam is tans nog nie duidelik nie. 'n Meerderheid navorsers neem aan dat dit uit die Wepsiese taal ontleen is en "rivier" of "waterval" beteken. Die Eerste Nowgorod-kronieke is die oudste historiese dokument wat na Narva verwys – in die jaar 1172 beskryf dit 'n distrik in Nowgorod wat as "Nerevsky" of "Narovsky konets" (skeepswerf) bekend gestaan het. Volgens geskiedkundiges is hierdie naam van die Narva-rivier afgelei en dui daarop dat die nedersetting op 'n besige handelspad geleë was, alhoewel daar tans geen aregeologiese bewyse is wat die bestaan van 'n handelspos in hierdie periode sou kon staaf.

Die Deense "Liber census Daniae", 'n sensusboek uit die jaar 1240, verwys na 'n nedersetting met die naam "Narvia" wat sy ontstaan moontlik aan die oprigting van 'n Deense grensversterking aan die Narva-rivier te danke gehad het. In 1345 het die Deense koning Valdemar IV die Lübeckse stadreg in Narva ingevoer.

In Rusland het Narva ook as "Rugodiv" bekend gestaan, waarby die woordstam "ruga" na ongebruikte of kerkgrond verwys. Hierdie toponiem verskyn eers vanaf die middel van die 14de eeu in geskrewe dokumente en was tot in die 18de eeu gebruiklik.

Die besondere ligging teen die Narva-rivier en naby die grens met Rusland sou in die loop van die geskiedenis steeds 'n belangrike rol speel: Alle oorloë en veldslagte in Estland is steeds in samehang met Narva gevoer.

Narva se ligging teen die Narva-rivier en op die kruispunt van beduidende handelsroetes het die groei van die nedersetting en die oprigting van 'n versterking aangewakker. Narva se vesting het tydens die Deense heerskappy oor Noord-Estland in die tweede helfte van die 13de eeu as gevolg van 'n aantal Deens-Russiese konflikte ontstaan – die eerste historiese verwysing na die vesting dateer uit die jaar 1277. Nadat die Deense koning sy besittings in Noord-Estland verkoop het, het Narva en sy vesting in 1346 onder die heerskappy van die Lyflandse Ridderorde gekom. Die vesting Ivangorod anderkant die Narva-rivier is in 1492 deur die Moskouse groothertog Ivan III gevestig.

Gedurende die Middeleeue het Narva 'n beduidende rol as handelspos gespeel, en dit was veral die Hansebond wat in hierdie handel betrokke was. Weens Tallinn se weerstand het Narva nogtans nooit self 'n lid van die Hansebond geword nie en ook steeds 'n relatief klein dorpie gebly – volgens skattings het sy bevolking in 1530 slegs tussen 600 en 750 mense beloop.

Gedurende die Lyflandse Oorlog het Rusland die dorp in 1558 verower, en Narva was vervolgens 'n beduidende seehawe en handelspos vir die Russiese tsare. Tog het Sweedse troepe onder bevel van Pontus De la Gardie Narva reeds in 1581 ingeneem en dit by die Sweedse Ryk ingelyf.
Tydens die Sweedse heerskappy het die huidige ou stadskern van Narva ontstaan. Ná 'n groot brandramp in 1659, waartydens groot dele van die stad verwoes is, is slegs steengeboue in die middestad toegelaat. Danksy die inkomste uit die florerende handel was die heropbou binne twee dekades afgehandel. Die barok-argitektuur in die stadsentrum het grotendeels tot in die tydperk van die Tweede Wêreldoorlog bewaar gebly en het dwarsoor Europa as een van die beste voorbeelde van hierdie boustyl bekend gestaan. Kort voor die einde van die Sweedse heerskappy het die bekende Sweedse militêre ingenieur en boumeester Erik Dahlbergh 'n reeks versterkings rondom Narva opgerig wat as een van die grootstes in Noord-Europa beskou is.

Gedurende die Groot Nordiese Oorlog het in 1700 die eerste groot veldslag van hierdie konflik, die Slag van Narva tussen Sweedse troepe onder bevel van koning Karl XII en 'n Russiese leër onder tsaar Pieter I van Rusland, naby die stad plaasgevind. Alhoewel die tsaar se troepe met 40 000 soldate die Sweedse magte vier keer in getal oortref het, het die Skandinawiërs oorwinning behaal. Eers in 1704 het Rusland daarin geslaag om Narva in te neem.

Die Russe het Narva se versterkings herstel, en die stad het tot in 1863 een van die beduidendste Russiese vestings gebly ofskoon dit in militêre opsig eintlik oorbodig was – daar was geen eksterne bedreigings meer vir die tsaristiese bewind in hierdie gewes nie. In administratiewe opsig het Narva deel uitgemaak van die goewernoraat Sint Petersburg.

Vanaf die middel van die 19de eeu het Narva tot 'n belangrike nywerheidsentrum ontwikkel. Die Kreenholm-vervaardiger, 'n katoenmeul wat in 1857 deur Ludwig Knoop gestig is, het voordeel uit die goedkope waterkrag van die Narva-watervalle getrek en teen die eeuwisseling met sowat 10 000 werkers tot een van die grootste fabrieke van sy soort in Europa en die wêreld ontwikkel. Hier is in 1872 ook die eerste staking in Estland uitgeroep.

Teen die einde van die 19de eeu was Narva die beduidendste nywerheidstad in Estland – hier was 41 persent van die land se industriële mannekrag gekonsentreer (vergeleke met 33 persent in Tallinn). Die eerste spoorweglyn in die land is in 1870 voltooi en het Narva met Tallinn en Sint Petersburg verbind.

Ná die einde van die Eerste Wêreldoorlog het Narva in 1918 deel geword van die nuwe onafhanklike Republiek van Estland. Gedurende die Estiese Onafhanklikheidsoorlog, wat hier op 28 November 1918 begin het, het in Narva gevegte tussen Estniese en Russiese troepe uitgebars, en die Rooi Leër het die stad op die volgende dag ingeneem. Narva het tot 19 Januarie 1919 onder Russiese bewind gebly.

Narva is ook deur die Tweede Wêreldoorlog geraak – tydens die Slag van Narva is groot dele van die stad in 1944 verniel. In Narva is reeds vroeër – vir die eerste keer tydens die Duitse inval in 1941 en in die volgende oorlogsjare as gevolg van kleiner lugaanvalle – skade berokken, tog was daar geen grootskaalse verwoestings voor Februarie 1944 nie. Die grootste skade is deur die Sowjet-lugmag se aanval op 6 Maart 1944 berokken toe die historiese stadskern met sy barokgeboue heeltemal verwoes is. Min mense het as gevolg van die bombardement hul lewens verloor aangesien die Duitse Weermag reeds in Januarie van daardie jaar met die ontruiming van Narva se inwoners begin het. Toe die Duitse Ryk sy troepe begin terugtrek het, is sommige van die oorblywende geboue opgeblaas. Teen die einde van Julie was 98 persent van die stad verniel.

Ná die oorlog sou die meeste vernielde geboue heropgebou kon word aangesien hul buitemure bewaar gebly het, tog het die Sowjet-owerhede in die vroeë vyftigerjare besluit om die bouvalle te verwyder en sodoende plek vir woonstelgeboue te skep. Net drie van die historiese geboue in die binnestad, waaronder die raadsaal in die barokstyl, het tot vandag toe bewaar gebly.

Die meeste vroeëre inwoners het ná die oorlog geen toestemming gekry om na hul stad terug te keer nie – veral omdat die Sowjet-owerhede destyds van plan was om hier 'n geheime uraan-aanleg op te rig wat van Narva 'n geslote stad sou gemaak het. Ofskoon daar reeds in 1947 besluit is om die beplande aanleg eerder in die nabygeleë Sillamäe te bou, is die na-oorlogse ontwikkeling van Narva sterk deur hierdie planne beïnvloed. Die beplande aanleg en ander grootskaalse nywerheidsprojekte soos die heropbou van die Kreenholm-fabriek het ook die aanleiding vir die vestiging van talle immigrante uit ander dele van die Sowjet-ryk, veral Rusland, gegee.

In Januarie 1945 is Ivangorod in administratiewe opsig van die res van Narva geskei, en die gebied is vervolgens by die oblast Leningrad van die Russiese SFSR ingelyf. In 1954 het Ivangorod stadstatus gekry.

Nadat Estland in 1991 sy status as onafhanklike republiek herwin het, het Rusland hom nie langer aan die Verdrag van Tartu uit die jaar 1920, wat die grenslyn tussen die twee lande bepaal het, gebonde gevoel nie. Die Russe het na 'n latere besluit verwys waardeur die owerhede die administratiewe grense tussen twee vroeëre Sowjet-republieke vasgelê het. Die stad Ivangorod, wat deur die Russiese tsaar Ivan III gestig is, het sodoende Russies gebly. As gevolg van politieke spanninge is nog geen nuwe Estnies-Russiese grensverdrag onderteken nie.


</doc>
<doc id="37804" url="https://af.wikipedia.org/wiki?curid=37804" title="Glencoe, KwaZulu-Natal">
Glencoe, KwaZulu-Natal

Glencoe is 'n dorp in die noorde van KwaZulu-Natal, Suid-Afrika. Die dorp en omgewing het 'n bevolking van 17 548 in 2011 gehad. Die dorp is 10 km wes van Dundee.

Die dorpie het as Biggarsberg-aansluiting begin toe die Durban-Johannesburgspoorlyn hierdie punt in 1889 bereik het. 'n Nuwe dorp is in 1921 by die aansluiting aangelê en die naam is verander na Glencoe, na 'n vallei in Skotland.

Die dorp het in 1964 sy eie distrik gekry van 668 km. Skaap- en beesboerdery is die belangrikste aktiwiteite.




</doc>
<doc id="37805" url="https://af.wikipedia.org/wiki?curid=37805" title="Paulínia">
Paulínia

Paulínia is 'n stad in die gelyknamige staat in suidoostelike Brasilië. Dit is geleë op die koördinate 22°40′49″S, 47°09′15″W sowat 118 km vanaf São Paulo en 800 km vanaf die federale hoofstad Brasília.



</doc>
<doc id="37807" url="https://af.wikipedia.org/wiki?curid=37807" title="La Grande">
La Grande

La Grande (/ləˈɡrænd/ voorheen genoem "Brownsville") is 'n dorp in die noordooste van Oregon, in die Union-distrik.

In 2000 het die dorp 'n bevolking van 12 327 gehad: 92,92% wit, 0,68% swart of Afro-Amerikaans, 0,78% Amerikaanse inboorlinge, 1,26% Asiaties, 0,90% Pasifiese eilanders, 1,40% van ander rasse en 2,07% van twee of meer rasse. Spaans-Amerikaners of Latyns-Amerikaners van enige ras het 2,77% van die bevolking uitgemaak.


</doc>
<doc id="37808" url="https://af.wikipedia.org/wiki?curid=37808" title="Djainisme">
Djainisme

Djainisme (Sanskrit: जैन) is ’n antieke Indiese geloof. Die geloof se aanhangers, bekend as Djainas, glo elke siel is goddelik en beskik oor die potensiaal om geestelike verligting, of "moksja", te bereik. Enige siel wat sy eie innerlike vyande oorwin het en die vlak van opperwese bereik het, staan as "djina" (oorwinnaar) bekend. Djainisme is die weg waarlangs dié vlak bereik word deur ’n gedissiplineerde lewenswyse geskoei op die beginsel van "ahimsa", geweldloosheid teenoor alle lewende wesens. 

Djainisme het in die 7de tot 5de eeu v.C. ontwikkel tot ’n kulturele stelsel wat belangrike bydraes tot die Indiese filosofie, kuns, argitektuur en wetenskap gelewer het. Tesame met Hindoeïsme en Boeddhisme is dit een van die drie oudste Indiese gelowe wat tot vandag toe bestaan. Daar word baiekeer in antieke geskrifte na Djainisme verwys as "Djain Dharma" (जैन धर्म), "Shraman Dharma", die godsdiens van Nirgantha of die godsdiens van Vratyas.


</doc>
<doc id="37815" url="https://af.wikipedia.org/wiki?curid=37815" title="Dewa">
Dewa

Dewa of deva (Sanskrit: देव, "deva", []) is 'n Indiese begrip wat verwys na die godsdienende gode en hemelwesens. Dewas verkeer op 'n hoër vlak as die mens en kan na gode, halfgode, engele asook bonatuurlike wesens verwys. As hemelwesens staan hulle nie buite die hergeboortekringloop ("Samsara") nie, maar is wel daarin geïntegreer. Hulle speel veral in Hindoeïsme en Djainisme 'n belangrike rol. In Boeddhisme word met dewas hemelwesens of gode bedoel wat in die ses bestaansbereike in 'n geluksalige toestand heers, maar wat soos die mens onderworpe is aan die kringloop van hergeboorte, veroudering en afsterwe.

Hoewel dewa dikwels met god vertaal word, moet mens daarop let dat dit nie vir die hoogste godhede (byvoorbeeld Isjwara of Narajana) gebruik word nie. Boeddhistiese dewas is ook nie almagtig, alomteenwoordig of onsterflik nie.


</doc>
<doc id="37816" url="https://af.wikipedia.org/wiki?curid=37816" title="Shiva">
Shiva

Shiva (uitspraak: ; Sanskrit: शिव ', letterlik "Die Gunstige") of Sjiwa is een van die belangrikste Hindoegode en ’n aspek van die Trimurti (Hindoe-drie-eenheid). Hy is die oppergod in Shaivisme, een van die groot Hindoetradisies.

Shiva is die "vernietiger en vervormer" in die Trimurti, wat ook Brahma en Vishnu insluit. In Shaivisme skep, bewaar en vervorm hy die heelal. In die Shaktisme-tradisie is die godin Devi die opperheerseres, maar Shiva word ook saam met Vishnu en Brahma aanbid. ’n Godin is die energie en skeppingskrag (Shakti) van elk, terwyl Parvati die gelykwaardige metgesel van Shiva is. In die Smartisme-tradisie is hy een van vyf primêre gode.

Op die hoogste vlak word Shiva beskou as vormloos, onbeperk, voortreflik en onveranderend, en die oorspronklike "atman" (siel, self) van die heelal. Hy kan as goedaardig of vreesaanjaend uitgebeeld word. Hy kan ’n alwetende yogi wees wat ’n asketiese lewe op die berg Kailash lei of ’n huislike god saam met sy vrou, Parvati, en twee kinders , Ganesha en Kartikeya. Of hy kan uitgebeeld word as die verslaner van drake. Shiva is ook bekend as Adiyogi Shiva en is die beskermgod van joga, meditasie en die kunste.

Die gewildste ikonografiese eienskappe van die god is ’n derde oog aan sy voorkop, ’n slang om sy nek, die sekelmaan, die heilige rivier Ganga wat uit sy hare vloei, die drietandvurk ("trishula") as sy wapen en ’n klein trom ("damaru"). Hy word gewoonlik aanbid in die vorm van die linga.

Shaivisme is een van vier groot tradisies van Hindoeïsme; die ander is Vaishnavisme, Shaktisme en Smartisme. Die volgelinge van eersgenoemde beskou Shiva as die Opperwese: die skepper, bewaarder, vernietiger, vervormer van die heelal, en die onthuller en geheimhouer van alles wat bestaan.

Hy is nie net die skepper in Shaivisme nie, maar ook die skepping wat hy voortbring; hy is alles en oral. Shiva is die oorspronklike siel, die suiwer bewustheid en die algehele werklikheid.

Die geskrifte van Vaishnavisme, wat om Vishnu wentel, erken en bespreek Shiva en beskou hom as ’n opperwese. Nes in Shaivisme word beide Shiva en Vishnu egter vereer (saam met Devi). Vaishnavistiese geskrifte sonder nie ’n god uit nie en van hulle, soos die "Bhagavatapurana", prys Krishna as die Uiterste Werklikheid, maar noem Shiva en Shakti ook ’n verpersoonlikte vorm van en gelykwaardig aan dieselfde Uiterste Werklikheid.

Net so prys die Shaivistiese geskrifte vir Vishnu, en in albei tradisies is daar mites waarin Shiva eer betoon aan Vishnu én Vishnu aan Shiva.

Die Shaktisme-tradisie is geskoei op die veronderstelling dat die Opperwese en Uiterste Werklikheid vroulik is, dus die Godin (of Devi), maar dit behandel die man as haar gelyke en komplementêre metgesel. Dié metgesel is Shiva.

Die vroegste verwysings in Hindoegeskrifte na die verering van vroue word reeds in die oudste Veda, die "Rigveda", aangetref in ’n logsang genaamd "Devisukta". Dit kom ook in ander geskrifte voor soos die "Devi-Upanishad" en die belangrike Shaktistiese geskrif "Devi-Mahatmya".

In die Smartisme-tradisie is Shiva deel van die "Panchayatana puja", ’n praktyk waarin ikone van vyf gode gebruik word wat as gelykwaardig beskou word. Die ander ikone is van Vishnu, ’n Devi (soos Parvati), Surya en enige ander god(in) wat die aanbidder verkies. Dié ikone help aanbidders om die aspekte van Brahman te visualiseer en daarop te fokus, eerder as op aparte wesens.

Shiva word beskou as die Groot Jogi wat geheel en al in homself verdiep is – die bosintuiglike werklikheid. Hy is die meester van die jogi's en die jogaleermeester van die wysgeers. As "Shiva Dakshinamurthi" is hy die opperghoeroe wat ander "in stilte leer oor die eenheid van hul innerlike self ("atman") met die uiterste werklikheid ("brahman")".

Die teorie en toepassing van joga in verskillende style is deel van al die groot tradisies van Hindoeïsme, en Shiva is die beskermgod of woordvoerder in talle Hindoegeskrifte oor die praktyk. Die tekste bevat die filosofie en tegnieke van joga. Dit kom na raming uit die latere dekades van die 1ste millennium v.C. en het bewaar gebly as jogageskrifte soos die "Isvara Gita" (letterlik "Shiva se Lied"). Ander bekende Shivatekste wat joga beïnvloed het, is die "Shivasutras", "Shivasamhita", ens.

Die Trimurti is ’n begrip in Hindoeïsme waarin die kosmiese funksies skepping, onderhoud en vernietiging deur drie gode verpersoonlik word: Brahma die skepper, Vishnu die onderhouer en Shiva die vernietiger of vervormer.

Dié drie gode is al die "Hindoe-triade" of die "Groot drie-eenheid" genoem. Die antieke en Middeleeuse Hindoegeskrifte is egter vol verwysings na triades van gode en godinne, en nie almal sluit Shiva in nie.



</doc>
<doc id="37817" url="https://af.wikipedia.org/wiki?curid=37817" title="Dinkhoede van De Bono">
Dinkhoede van De Bono

Die Dinkhoede van De Bono (ook bekend as Ses Dinkhoede of bloot Ses Hoede) is 'n denkhulpmiddel vir groepsbespreking sowel as vir indiwiduele denke. Gekombineer met parallelle denke bied dit 'n wyse vir groepe om saam meer effektief te dink asook 'n wyse om denkprosesse in 'n gedetailleerde en samehangende manier te beplan. Hierdie metode word toegeskryf aan die werk van Dr. Edward de Bono, en dit is ook die onderwerp van sy boek "Six Thinking Hats".

Dr. Edward de Bono het die konsep van die Ses Dinkhoede ontwerp as 'n alternatiewe dinkmetode tot die eeueoue argument. Volgens De Bono het argument die mensdom goed gedien, maar is dit ongesofistikeerd en verouderd. De Bono voer aan dat die motivering in 'n argument aggressie is. Dit veroorsaak gevolglik dat elke party sy kant van die saak stel met die doel om die argument te wen, en daar dus in werklikheid geen verkenning van die onderwerp plaasvind nie.

Die metode van die Ses Dinkhoede is in 1985 deur Dr. Edward de Bono geformuleer met die doel om indiwiduele denke en groepsbesprekings te verbeter. Die metafoor van die ses gekleurde hoede — wit, rooi, swart, geel, groen en blou — word gebruik om die denkers of deelnemers aan die bespreking te linieer sodat hulle almal op 'n gegewe oomblik 'n saak vanuit dieselfde perspektief bekyk. Die metode vereis dat alle deelnemers dieselfde kleur hoed op dieselfde oomblik dra.

De Bono het die metafoor van die hoede gebruik weens die gemak waarmee dit gebruik kan word, asook weens die bestaande konnotasies aan hoede, soos "om 'n dinkhoed op te sit", of om 'n rol te beskryf: "om 'n poliesmanhoed op te sit".

Die wit hoed verteenwoordig papier en rekenaaruitdrukke, met ander woorde "inligting". Wanneer die wit hoed in gebruik is, fokus alle deelnemers op inligting. Die geval waar een persoon iets sê en almal daardie mening aanval, word uitgeskakel — alle deelnemers konsentreer nou op "inligting", in parallel. Vrae wat onder die wit hoed gevra word, is bv. "Wat weet ons?", "Wat moet ons weet?", "Wat makeer?", "Watter vrae moet ons vra?", en "Hoe kan ons die benodigde inligting bekom?".

Inligting kan varieer tussen besliste feite, wat geverifieer kan word, tot sagte inligting soos bespiegelings en persoonlike ervaring. Indien inligting in konflik is met mekaar, word alle weergawes weergegee en 'n punt daarvan gemaak om die korrekte weergawes uit te lig. Dit is belangrik dat alle deelnemers nou 'n volle poging aanwend om die onderwerp te verken en die beskikbare inligting uit te lê. Dit is nie 'n proses om inligting uit te soek wat een indiwidu se perspektief steun nie.

Die rooi hoed verteenwoordig vuur en warmte, met ander woorde "emosies, gevoelens en intuïsie". In konvensionele denke probeer denkers emosie onderdruk of andersinds as logika kamoefleer. Die doel van die rooi hoed is om emosies tot die denkproses toe te laat deur dit van 'n amptelike plek in die besprekings te voorsien. Voorbeelde van hoe emosie 'n rol kan speel in die bespreking, is met aanmerkings soos "Ek hou glad nie van hierdie idee nie.", "My gevoel is dat hierdie eenvoudig nie sal werk nie.", "My intuïsie is dat 'n prysverhoging die mark sal verwoes.", "Ek voel dit is 'n mors van tyd.".

'n Belangrike punt om van kennis te neem, is dat onder die rooi hoed geen verduidelikings vir gevoelens gegee hoef te word nie. Deelnemers maak eenvoudig die gevoelens binne hulle bekend. Die rede hiervoor is dat deelnemers gewoonlik self nie die redes vir hul gevoelens ken nie, en om hierdie rede sou hulle nie hul gevoelens bekend gemaak het nie tensy daar spesifiek van hulle vereis word om so te maak.

In normale gedrag word hierdie hoed gewoonlik die meeste gebruik. Die swart hoed is die basis vir "kritiese denke". Die woord "krities" kom van die Griekse woord "kritikos", wat "oordeel" beteken, en kritiese denke beoordeel dus of iets moreel reg of verkeerd is. Die swart hoed vorm ook die basis vir argument en Westerse denke. Die swart hoed staak planne wat moontlik verkeerd, onwettig of gevaarlik sou kon wees. Vrae wat onder die swart hoed gevra word, is bv, "Pas hierdie ons waardes?", "Pas hierdie ons bronne?", "Pas hierdie ons strategie en doelwitte?", en "Pas hierdie ons vermoëns?".

Die swart hoed word gebruik om foutiewe logika, valse inligting, foute en swakpunte, onpluishede, die negatiewe kant, en moontlike probleme uit te wys.

Die geel hoed word gebruik om waardes en voordele te vind, en uit te vind waarom iets moet werk. Hierdie positiewe aspek van denke word in die algemeen afgeskeep. Die geel hoed het ten doel om die konvensionele konsentrasie op die negatiewe te verskuiwe sodat 'n balans gevind kan word. Die geel hoed nooi alle deelnemers uit om 'n poging aan te wend om waarde in wat bespreek word, te vind. Indien 'n persoon totaal teen 'n voorgestelde idee gekant is en onder die swart hoed al die gevare en nadele van die idee uitgewys het, moet hy of sy nou hard probeer om ook die waarde in die idee te sien. Hierdie is heeltemal die teenoorgestelde van die konvensionele argument wat vandag nog in sommige groot ondernemings gebruik word, waar elke party slegs sy kant van die saak insien en eintlik 'n poging aanwend om nie die waarde van die opponent se idee in te sien nie. Onder die geel hoed word deelnemers uitgedaag om waarde te vind, wat die konvensionele ego en kompetisie van die argument omskakel in objektiewe kompetisie. Elke party kompeteer nou nie net om die argument te wen nie, maar eerder om die meeste by te dra onder elke hoed.

Die groen hoed verteenwoordig plantegroei, groei en energie, met ander woorde "kreatiwiteit". Die groen hoed is produktief, genererend en kreatief. Die groen hoed vra vir ideë, alternatiewe, moontlikhede en ontwerpe. In plaas daarvan dat een persoon met 'n kreatiewe idee vorendag kom en almal daarop spring om dit aan te val, is kreatiwiteit nou 'n formele versoek. Nuwe ideë strek van heeltemal logiese ideë, waarskynlike ideë, moontlike ideë, tot totale fantasieë (wat bydra om ander goeie ideë te ontlok).

Die blou hoed verwys na die blou hemel, met ander woorde na die "oorsig". Die rol van die blou hoed is om die ander hoede en die denkproses te organiseer. Met die aanvang van die besprekings het die blou hoed twee funksies: dit definieer die fokus en die doel, en dit bepaal die volgorde waarin die hoede gebruik word. Aan die begin stel alle deelnemers onder die blou hoed moontlike fokusse en sub-fokusse voor, asook in watter volgorde die hoede gebruik sal word. Die voorsitter neem dan die finale besluit. Die blou hoed kan ook gedurende die besprekings die volgorde van die hoede wysig. So kan byvoorbeeld die swart hoed net langsaan die rooi hoed geplaas word wanneer dit aan die lig kom dat die meeste deelnemers nie van 'n idee hou nie. Hulle kan dan die swart hoed gebruik om hul gebrek aan vertroue te verduidelik. Alhoewel die blou hoed bespreking en voorstelle aanmoedig, word die finale besluit deur die voorsitter, fasiliteerder of leier van die groep geneem.





</doc>
<doc id="37820" url="https://af.wikipedia.org/wiki?curid=37820" title="IAST">
IAST

Die Internasionale Alfabet van Sanskrit Transkripsie (Engels: "International Alphabet of Sanskrit Transliteration") (IAST) is 'n algemene transliterasieskema wat die verlieslose romanisering van Indiese skrifte moontlik maak.

IAST is die mees algemene skema vir die romanisering van Sanskrit en Pali. Dit word baie keer in gedrukte publikasies gebruik, veral in boeke wat handel oor antieke Sanskrit en Pali onderwerpe verwant aan Indiese gelowe. Die beskikbaarheid van Unicode lei ook daartoe dat dit word ook toenemend vir elektroniese tekste gebruik word.

IAST is gegrond op 'n standaard wat deur die "International Congress of Orientalists" gevestig is in Genève in 1894. Dit laat toe vir verlieslose transliterasie van Devanāgarī (en ander Indiese skrifte, soos die Sharada-skrif), en verteenwoordig in die opsig nie slegs die foneme van Sanskrit nie maar laat ook essensieel fonetiese transkripsies toe (byvoorbeeld: Visarga "" is 'n allofoon van die woord-finale "r" en "s").

Die "National Library at Kolkata romanization", bedoel vir die gebruik van die romanisering van alle Indiese skrifte is 'n uitbreiding van IAST.

Die tekeninventaris van IAST (in klein- en hoofletters) vertoon met Devanāgarī ekwivalente en fonetiese waardes in IFA, is as volg (geld vir Sanskrit; in Hindi het sommige fonologiese verandering plaasgevind wat tot 'n ander uitspraak lei):

Let wel: Anders as slegs-ASCII romaniserings soos ITRANS of Harvard-Kyoto, laat die diakritiese tekens wat vir IAST gebruik word hooflettergebruik van eiename toe. Die hooflketter weergawe van wat nooit aan die begin van 'n woord voorkom nie () is nuttig in konteks, waar die konvensie is om die "IT" klanke as hoofletters te set (sien ).

IAST is grotendeels 'n deelversameling van ISO 15919. Die volgende vyf uitsonderings kom voor as gevolg van ISO standaard se insluiting van 'n uigebreide simboolrepertoire om transliterasie van Devanāgarī en ander Indiese skrifte soos gebruik deur tale anders as Sanskrit moontlik te maak.


</doc>
<doc id="37821" url="https://af.wikipedia.org/wiki?curid=37821" title="Sandro Botticelli">
Sandro Botticelli

Sandro Botticelli (ca. 1445 - 17 Mei 1510) was 'n Italiaanse skilder van die Florentynse skool tydens die vroeë Renaissance. Na sy dood het sy reputasie versleg, maar laat in die 19de eeu het sy werk vernieude bewondering gesien. Sy "Geboorte van Venus" en "Primavera" word onder die bekendste Florentynse kunswerke gereken.


</doc>
<doc id="37823" url="https://af.wikipedia.org/wiki?curid=37823" title="Diftong">
Diftong

'n Diftong (van die Grieks , "diphthongos", letterlik "twee klanke" of "twee tone"), of tweeklank is in die fonetiek is 'n kontoerklinker—dit wil sê 'n "unitêre" klinker waarvan die klankwaarde tydens uitspraak verander of "gly", met 'n gladde beweging van die tong van een artikulasieplek tot 'n ander soos in die Afrikaanse "ai, boei," en "lui." Dit staan in teenstelling met die "suiwer klinkers"of monoftonge, waar die tong se posisie stil gehou word soos in die Afrikaanse woord "pappa."

Diftongs vorm baie keer wanneer aparte klinkers in vinnige spraak in mekaar in loop. Daar bestaan egter ook unitêre diftonge wat deur luisteraars as 'n ankele klank waargeneem word.

In die Internasionale Fonetiese Alfabet word suiwer klinkers met een letter getranskribeer terwyl diftonge met twee letter letters getranskribeer word soos in Engels "eye" of "syl" . Die twee IFA simbole verteenwoordig die begin en eind posisies van die klank. Die diakritiese teken word onder die minder belangrike komponent geplaas om aan te toon dat dit deel is van 'n diftong eerder as 'n aparte klinker. Dit word egter in tale soos Afrikaans baiekeer weggelaat aangesien daar nie verwarring behoort te bestaan oor die uitspraak nie. (Dit wil sê in presiese transkripsie verteenwoordig twee klinkers in hiatus soos in die woorde Hawaii en "naïef").


</doc>
<doc id="37826" url="https://af.wikipedia.org/wiki?curid=37826" title="Johannes Itten">
Johannes Itten

Johannes Itten (* 11 November 1888 in Süderen-Linden, tans Wachseldorn, in Switserland; † 25 Mei 1967 in Zürich) was 'n Switserse skilder, kunsteoretikus en kunsonderwyser. Itten word by die "Zürcher Schule der Konkreten" ("Zürichse Skool van konkrete Kunstenaars") gereken.

Itten was die seun van 'n Switserse onderwyser en bergboer en het tussen 1904 en 1908 'n opleiding by die "Lehrerseminar" (onderwyserskollege) te Bern gevolg. Ná 'n kort loopbaan as onderwyser in 'n dorp in die kanton Bern het hy tussen 1909 en 1910 'n opleiding by die Geneefse Kunsskool gevolg. Tog was hy baie teleurgesteld met die akademiese onderwysbedryf en het na Bern teruggekeer waar hy tussen 1910 en 1912 'n opleiding as sekondêre onderwyser in die skoolvakke fisika, wiskunde en skeikunde gevolg het. In die wintersemester van 1912/1913 het hy nog eens by die Geneefse Kunsskool gestudeer waar hy 'n kursus van Eugène Gilliard (1861-1921) bygewoon en met geometriese vormelemente en hul kontraste in aanraking gekom het.

Tussen 1913 en 1916 het Itten in Stuttgart gebly. By die plaaslike Staatsakademie van Beeldende Kunste is hy deur Adolf Hölzel opgelei. Hier het hy ook met Ida Kerkovius, Oskar Schlemmer, Willi Baumeister en Hermann Stenner, wat almal by die sogenaamde "Hölzel-kring" van kunstenaars betrokke was, in aanraking gekom. Adolf Hölzel het 'n sentrale rol by Itten se ontwikkeling as kunstenaar gespeel, veral met sy algemene leerstellings oor kontraste en sodoende ook sy teorie van kleurkontraste, asook sy tegnieke van beeldanalise, sy eksperimente met abstrakte kollages (montasies van verskillende materiale), sy gimnastiese oefeninge en sy sogenaamde outomatiese tekenkuns.

Tydens die Eerste Wêreldoorlog het Itten hom in Wene gevestig waar hy sy brood met sy eie kunsskool verdien het. Sy werk as kunstenaar en opvoedkundige sou hy later soos volg beskryf: "Geometriese en ritmiese vorme, vraagstukke in verband met proporsies en die ekspressiewe komposisie van beelde is deurgewerk. Nuut vir my was take in verband met teksture en die uitvoering van subjektiewe vorme. Naas die teorie van polêre kontraste was oefeninge, wat die konsentrasie van studente verhoog het, buitengewoon suksesvol. Die outomatisme van kuns skep is deur my as een van die belangrikste faktore by die kunstenaar se werk raakgesien. Ek was self besig met geometries-abstrakte beelde wat op sorgvuldige beeldkonstruksies berus het."

In Wene het Itten ook kennis gemaak met Walter Gropius wat hom in 1919 as een van die eerste dosente na die Staatliche Bauhaus-kunsskool in Weimar genooi het. In die Bauhaus was Itten in die periode tussen 1919 en 1923 as leier (""Formmeister"") van die kunsdafdeling met sy verskillende ateljees werksaam en het die kunsopleiding by hierdie skool veral met sy "Vorkurs", wat hy saam met Gertrud Grunow ontwikkel en saamgestel het, tot 'n groot mate beïnvloed. 'n Tyd lank was hy ook dosent vir muur- en glas-skildery.

Ná meningsverskille met Walter Gropius het Itten in 1923 as Bauhaus-dosent bedank en tussen 1923 en 1926 by die Mazdaznan-tempel-gemeenskap in Herrliberg naby Zürich aangesluit. Hier het hy die "Ontos-kunsskool vir natuurstudies, komposisie, vorm- en kleurteorie en grafika" en die Ontos-ateljees vir handweef, Smyrna-tapytweef en gobelins gestig.

Tussen 1926 en 1934 het Itten sy eie skool in Berlyn bestuur en in die periode tussen 1932 en 1938 die "Höhere Fachschule für Textile Flächenkunst" ("Vakskool vir kuns op tekstiele oppervlakke"). Nadat hierdie twee instellings deur die Nasionaalsosialiste gesluit is, het Itten vanaf 1938 die amp van direkteur by die Skool vir Kunsnywerhede (tans "Zürcher Hochschule der Künste") beklee. Vanaf 1943 het hy die tekstielvakskool en tussen 1952 en 1956 die Rietberg-museum vir buite-Europese kuns bestuur.

Johannes Itten en sy vrou Annelise het 'n dogter, Marion Lichardus-Itten, 'n professor emerita vir Oer- en Vroeë Geskiedenis aan die Sorbonne-universiteit te Parys (Frankryk).

Danksy sy werksaamheid as dosent en sy samewerking met studente in die Bauhaus was Johannes Itten in staat om sy kleurteorie te ontwikkel. Naas sy werk as dosent en kunsskilder in die Bauhaus het Itten ook navorsing oor die uitwerking van kleure gedoen. As 'n skilder het hy veral belang gestel in die samewerking van vorm en kleur. Sowel die samestelling van kleure en bypassende vorme asook die omgekeerde verhouding het aan hom tydens sy samewerking met studente verdere kennis verskaf wat hy ook by die ontwikkeling van sy teorie gebruik het.

Johannes Itten het sy kleurteorie in sy hoofwerk "Kunst der Farbe" verduidelik. Die teorie van "Sewe kleurkontraste", wat oorspronklik deur sy dosent Adolf Hölzel ontwikkel en later deur Itten uitgebou is, word tans by verskillende tersiêre kunsskole behandel. 'n Belangrike voorbereidende werk vir "Kunst der Farbe" (1961) was die voorkursus "Analysen alter Meister" ("Ontleding van ou meesters"). Dit is saam met die "Farbenkugel in 12 Tönen und 7 Lichtstufen" ("Kleurebol in 12 kleur- en 7 ligskakerings") in die werk "Utopia" in 1921 in Weimar gepubliseer.


</doc>
<doc id="37827" url="https://af.wikipedia.org/wiki?curid=37827" title="Hartswater">
Hartswater

Hartswater is 'n dorp geleë tussen Jan Kempdorp en Taung, in die Vaalharts-besproeiingskema van die Noord-Kaap provinsie van Suid-Afrika. Die townships Bonita Park en Pampierstad is naby die dorp. Die bevolking was 10 465 inwoners in 2011, vergeleke met 2 458 in 1979, waarvan 1 300 wit was.

Die Kalahari-agtige omgewing in en om die dorp is in 'n lusoord omskep, danksy die water van die Vaalrivier wat in reuse-betonkanale sowat 50 km ver hierheen herlei word. Deur die ywer van die eerste nedersetters is die sanderige, beboste bodem in 'n kort tydperk ná die dorp aangelê is, in ryk, vrugbare aarde omskep.

In 1933 begin die departement van besproeiing met die bou van 'n uitkeerdam in die Vaalrivier naby Warrenton en ook met die bou van kanale na die Hartsriviervallei (destyds "Hartzriviervallei"). Sowat duisend blankes het aan die werk deelgeneem, wat een van die regering se oplossings vir die Armblankevraagstuk was. Die eerste nedersetters het in 1938 op Vaalharts aangekom en binne 12 jaar is meer as duisend kleinhoewes daar beset. Terselfdertyd het nedersetters hulle op Hartswater begin vestig, sodat dit kort voor lank 'n selfstandige dorp geword het. In die omgewing het nedersetters elk 'n kleinhoewe van 30 morg (amper 26 hektaar) besproeibare grond gekry.

Die plaaslike gemeente van die NG Kerk is op 8 Mei 1946 met 750 lidmate van die gemeente Vaalharts op die gelyknamige besproeiingskema afgestig. Die eerste leraar, ds. J.S. Cronje, is reeds op 4 Augustus daardie jaar bevestig en moes voorlopig in 'n nedersettershuis langs die Ebenhaezer-saal woon. Dit was die eerste kerklike gebou wat hier opgerig is sedert die moedergemeente op 17 Mei 1941 van Warrenton afgestig het.

Omdat honderde huisgesinne uit alle dele van die land hulle heenkome hier kom soek het, het die ou saal gou te klein geraak en in Desember 1950 wy die gemeente die Immanuel-saal met sitplek vir 325 mense in. Toe die gemeente sy vyfde verjaardag in 1951 vier, was hier reeds 1 200 lidmate. In dieselfde jaar kom die gemeente Noorderharts tot stand met Magogong as sentrum, waar die Immanuel-saal geleë was, sodat Hartwater se sentrum die Pokwani-stasie geword het. Die gedeelte van die gemeente op en om Tadcaster het in 1960 van Hartswater afgestig.

In 2009 was dit steeds 'n redelike groot plattelandse gemeente met sowat 900 volwasse (belydende) lidmate en twee voltydse leraars.





</doc>
<doc id="37829" url="https://af.wikipedia.org/wiki?curid=37829" title="Wisjnoe">
Wisjnoe

Wisjnoe (IAST , Devanagari ), (eretitel: Bhagawan Wisjnoe), is die oppergod in die Waisjnawiete-tradisie van Hindoeïsme. Smarta-volgelinge, van onder andere Adi Sjankara, vereer Wisjnoe as een van die vyf primêre vorme van God, en sy opperstatus word in die Hindoe heilige geskrifte soos die Yajurveda, die Rigveda en die Bhagavad Gita verklaar.

Die Wisjnoe Sahasranama verklaar Wisjnoe as Paramatma (oppersiel) en Paramesjwara (oppergod). Dit beskryf Wisjnoe as die Alomteenwoordige essensie van alle wesens, die meester van — en verder as — die verlede, hede en toekoms, die skepper en vernietiger van alle bestaan, die een wat die Heelal ondersteun, onderhou en regeer en wat aan al die elemente daarbinne oorsprong gee en dit ontwikkel.

In die Poeranas word beskryf dat Wisjnoe 'n goddelike kleur van wolke (donkerblou) het met vier arms waarmee hy 'n lotus, staf, trompetskulp en tjakra (wiel) vashou. In die Bhagavad Gita word ook beskryf dat Wisjnoe 'n 'Universele Vorm' ("Wisjwaroepa") het wat buite die perke van die mens se sintuiglike persepsie lê.

Die Poeranas beskryf ook elkeen van die "Dasawatara" van Wisjnoe. Onder die tien hoof-avatars wat beskryf word, het nege in die verlede voorgekom en sal een in die toekoms voorkom teen die einde van die Kali-joega. In die kommentaar van die skepper Brahma in Wisjnoe Sahasranamam, verwys hy na Wisjnoe as "Sahasrakoti Joega Dharine", wat beteken dat hierdie inkarnasies in alle Joegas op kosmiese skaal voorkom. Die Bhagavad Gita meld dat hulle doel is om Dharma te vernuwe en negatiewe magte te oorwin en om sy goddelike bedrywighede voor al die gevalle siele te vertoon. In byna alle Hindoedenominasies word Wisjnoe óf direk aanbid óf in die vorm van een van sy tien "avatars", soos Rama en Krisjna en Siddhartha Gautama.

Die Trimoerti ("drie vorme"; Sanskrit: "") is 'n konsep in Hindoeïsme "waarin die kosmiese funksies van skepping, instandhouding en verwoesting verpersoonlik word deur die vorme van Brahma die skepper, Wisjnoe die instandhouer of behoeder, en Sjiwa die vernietiger of vervormer." Hierdie drie godhede word soms "die Hindoe-triade" van die "Groot Drie-eenheid" genoem. Die Bhagawata Poerana verduidelik dat van die drie lede van die Trimoerti, die grootste guns van Wisjnoe af verkry kan word.


</doc>
<doc id="37830" url="https://af.wikipedia.org/wiki?curid=37830" title="Parwati">
Parwati

Parwati (Sanskrit: , , Maleis: Parwati, Thais: Nang Oema-Dewi) is 'n Hindoe godin. Parwati word ook beskou as 'n manifestasie van Sjakti, dog die sagte aspek van dié godin omdat sy 'n moedergodin is. Parwati word beskou as die oppergoddelike Moeder en alle ander godinne word na verwys as haar inkarnasies of manifestasies. "Shakta's" beskou haar as die uiteindelike goddelike Sjakti — die beliggaming van die totale energie in die heelal.

Parwati is nominaal die tweede gade van Sjiwa, die Hindoegod van vernietiging en hernuwing. Sy is egter nie verskillend van Satī nie aangesien sy die reïnkarnasie van dié voormalige gade van Sjiwa is. Parwati is die moeder van die gode Ganesja en Skanda (Kartikeja). Sommige gemeenskappe glo ook dat sy die suster van die god Wisjnoe is. Sy word ook beskou as die dogter van die Himalaja.

Parwati verskyn, wanneer sy langs Sjiwa uitgebeeld word, met twee arms, maar wanneer sy alleen uitgebeeld word, word sy vertoon met vier arms en op die rug van 'n tier of leeu. Hoewel sy oor die algemeen as 'n goedhartige godin beskou word, het Parwati ook vreesaanjaende aspekte soos Doergha, Kali, Tjandi en die Mahawidjas benewens welwillende vorme soos Mahagauri, Shailpoetri en Lalita.


</doc>
<doc id="37831" url="https://af.wikipedia.org/wiki?curid=37831" title="Sjani">
Sjani

Sjani (Sanskrit Śani शनि) is een van die Nawagraha, wat naamlik die nege primêre hemelwesens in Hindoeastrologie, of "Djyotiṣa" is. Sjani word in die planeet Saturnus beliggaam. Hy is die heer van Saterdag; die woord Sjani dui ook in die meeste Indiese tale die sewende dag of Saterdag aan.

Die woord "Sjani" (शनि) is afkomstig van: "Sjanaje Kramati Sa:" (शनये क्रमति सः) i.e. die een wat stadig beweeg, aangesien Saturnus 30 jaar neem om om die Son te wentel. Sjani staan ook bekend as Sjanaiskarja (शनैश्वर) Sjani Bhagawan, Sjaniesvara, Saniesvara, Sjaniesvaran en Sjani Dewa.

Sjani is 'n dewa en seun van Soerja (die Hindoe-songod) en sy vrou Tjhaja (Skadugodin) en staan dus ook bekend as Tjajjapoetra. Hy is die neef van Jama, die Hindoegodin van die dood. Daar word vertel dat toe hy as baba vir die eerste keer sy oë oopgemaak het, die Son verduister is, wat die impak van Sjani op astrologiese kaarte duidelik aandui. Hy staan bekend as die grootste leermeester. Daar word gesê dat Sjani dêw baie skadelik kan wees vir dié wat die pad van verraaiing, rugstekery en onregverdige wraak volg. Hy staan in die Hindoegeskrifte bekend as die grootste moeilikheidmaker sowel as die grootste goedgesinde. Hy word uitgebeeld in donker kleure, geklee in swart, terwyl hy 'n swaard, pyle en twee dolke vashou, en ry op die rug van 'n swart kraai.


</doc>
<doc id="37832" url="https://af.wikipedia.org/wiki?curid=37832" title="Szczecin">
Szczecin

Szczecin (Pools: [ˈʃtʃɛtɕin] , Duits: "Stettin" , Sweeds: "Stettin", Latyn: "Stetinum", Afrikaans: "Stettyn") is die hoofstad van die Poolse woiwodskap Wes-Pommere ("Zachadniopomorskie"). Szczecin is sowat 120 kilometer noordoos van Berlyn aan die Oderrivier se uitmonding in die Szczecin-strandmeer geleë.

Die stad met meer as 400 000 inwoners word net soos Parys deur strate gekenmerk wat vanaf die middestad radiaal uitwaarts beweeg. Ook die groot aantal parke verleen 'n besonderse atmosfeer aan Szczecin. Die heropgeboude Renaissance-kasteel, wat op 'n heuwel geleë is, is een van die belangrikste besienswaardighede in die hawestad.

Alhoewel Szczecin sowat 65 kilometer van die Oosseekus af geleë is, het hier oor die eeue 'n beduidende seehawe en een van die grootste skeepsboubedrywe ter wêreld ontwikkel.

Die huidige stad het sedert die 10de eeu uit 'n klein Slawiese markdorp ontwikkel. Die vestiging van Duitse setlaars het aanleiding tot vinnige groei gegee, en in 1243 het Szczecin stadstatus volgens die Maagdenburgse Reg gekry. In 1272 het Szczecin by die Hansebond aangesluit. Die stad het tussen 1295 en 1637 as regeringsetel van die Pommerse hertoë gedien. In 1648 het dit onder Sweedse en in 1720 onder Pruisiese bewind gekom. Vanaf 1815 was Szczecin die administratiewe hoofstad van die Pruisiese provinsie Pommere. Die stad het in 1945 onder Poolse bewind gekom.

Vandag is Szczecin die sewende grootste stad van Pole en – saam met sy voorhawe in Świnoujście – een van die belangrikste hawens in die Oosseegebied. Naas 'n universiteit wat in 1984 gestig is, 'n aantal ander tersiêre onderwysinstellings en kulturele instellings soos teaters en museums het Szczecin skeepsbouwerwe, swaar nywerhede (veral ysterfabrieke), asook masjienbou-, metaal-, tekstiel-, papier-, meubel-, chemiese en elektrotegniese nywerhede. Die plaaslike visserybedryf en voedselverwerking speel eweneens 'n belangrike rol in die plaaslike ekonomie. Szczecin is saam met Kamień Pomorski (Duits: "Cammin") die setel van die Rooms-Katolieke aartsbisdom Szczecin-Kamień.

Szczecin se historiese stadskern het 'n ryk historiese boukuns-erfenis, waaronder die gotiese Jakobikerk (14de tot 16de eeu), die Johanneskerk (14de eeu), die Pieter-en-Pauluskerk (14de eeu), die Raadsaal (omstreeks 1420), 'n aantal stadspoorte en die Pommerse hertoë se 16de-eeuse kasteel wat in die Renaissance-styl gebou is.




</doc>
<doc id="37833" url="https://af.wikipedia.org/wiki?curid=37833" title="Woiwodskap Wes-Pommere">
Woiwodskap Wes-Pommere

Wes-Pommere (Pools: "województwo zachodniopomorskie") is 'n woiwodskap in Pole. Die woiwodskap is op 1 Januarie 1999 opgerig. Die hoofstad is Szczecin. Wes-Pommere grens aan die Oossee en die Duitse deelstate Mecklenburg-Voorpommere en Brandenburg.




</doc>
<doc id="37850" url="https://af.wikipedia.org/wiki?curid=37850" title="Nick Cave">
Nick Cave

Nicholas Edward Cave (* 22 September 1957 in Warracknabeal, Victoria (Australië)) is 'n Australise musikant, musiekskrywer, outeur, draaiboekskrywer, verwer, en geleentheidsakteur. Hy is die meeste bekend vir sy bydrae in die groep Nich Cave and the Bad Seeds, wat in 1984 tot stand gekom het en wat sterk op American roots-musiek klink. Voor dit het hy in die vroeë 1980's voorsang vir die groep The Birthday Party behartig, 'n groep bekend vir hul duistere, uitdagende lirieke en gewelddadige klank wat deur free jazz, blues en post-punk beïnvloed is. In 2006 het hy die groep Grinderman gevorm wat in 2007 hul selfgetitelde debuutalbyum vrygestel het. Cave se musiek word oor die algemeen gekenmerk deur intensiteit en 'n wye spektrum invloede. Hy is tans woonagtig in Brighton & Hove (Engeland).


</doc>
<doc id="37852" url="https://af.wikipedia.org/wiki?curid=37852" title="Boeddhi">
Boeddhi

Boeddhi is 'n vroulike Sanskrit selfstandige naamwoord afgelei van dieselfde wortel ("boedh" – om wakker te wees; om te verstaan; om te weet) as die meer bekende manlike vorm Boeddha. Die woord dui op 'n transpersoonlike vermoë van die intellek hoër as die rasionele verstand wat vertaal kan word as ‘intuïtiewe intelligensie’ of eenvoudig ‘hoër verstand’. Dit is ‘dit wat weet’, d.i., in staat om die waarheid van valsheid te onderskei. 

Boeddhi verteenwoordig die eerste vlak van indiwiduasie van die oneindig-wetende vormlose Brahman tot 'n duidelik fenomenale realiteit; die vorming (differensiasie) van die djiwatman van die paramatman. Dit maak sy eerste skriftelike verskyning in die Katha Oepanisjad (I,3) waar dit in 'n beroemde gelykenis vergelyk word met die drywer van 'n perd en kar, waar die teuels wat deur die drywer vasgehou word die laer intellek ("manas") verteenwoordig; die perde die vyf sintuie en die kar self - die liggaam. Ontologies is boeddhi ekwivalent aan "hiranjagarbha" en is dit tot die indiwiduele lewende siele - djiwa's - soos hiranjagarbha is teenoor die onbesielde fenomene van die heelal. Boeddhi is die poort tussen die fenomenale en die ewige. Dit mag, aan die ander kant, deur identifikasie en begeerte die inkarnasie van Brahman tot materieële bestaan tot gevolg hê as 'n indiwiduele siel; of dit kan deur wysheid ("pradjña") lei tot 'n reeds inkarnate siel om identifikasie met materieële fenomene op te los (met beëindiging van ooreenstemmende aardse begeertes) en bevry te word (moksja behaal).

Boeddhi kom ooreen met die Platoniese konsep "nous". 



</doc>
<doc id="37855" url="https://af.wikipedia.org/wiki?curid=37855" title="Siddhi">
Siddhi

Siddhi (Sanskrit:; ) is 'n Sanskrit woord wat letterlike "perfeksie", "prestasie", "vervulling", of "sukses" beteken. Dit word ook gebruik as 'n term vir geestelike krag (of fisieke vermoë). Die term word in hierdie sin in Hindoeïsme en Tantriese Boeddhisme gebruik. Hierdie geestelike kragte wissel oënskynlik van betreklik eenvoudige vorms van heldersiendheid tot die vermoë om te sweef (levitasie), om terselfdertyd by verskillende plekke teenwoordig te wees, om so groot soos 'n atoom te word, om voorwerpe te materialiseer, om toegang tot herinnerings uit vorige lewens te hê, en andere. Die bemeestering van spesifieke "Siddhis" word geleer deur die regte soort "Samjama".


</doc>
<doc id="37856" url="https://af.wikipedia.org/wiki?curid=37856" title="Om">
Om

Om (, ook aum, in Devanagari geskryf as ॐ, in Chinees as 唵 en in Tibettaans as ༀ) is 'n mistiese en heilige lettergreep in die Indiese godsdienste, insluitend Hindoeïsme, Djainisme en Boeddhisme. Dit is in Sanskrit bekend as ', "om hard uit te spreek", of ', ""oṃ"-lettergreep".

Dit word as 'n lang genasaliseerde geronde halfgeslote agterklinker (IFA: ) uitgespreek en aan die begin van die meeste Hindoegeskrifte geplaas as 'n heilige uitroep. Dit word uitgespreek aan die begin en einde van die voorlees van die Vedas of voor enige gebed of mantra. Die "Mandukya-Upanishad" is geheel en al gewy aan die verduideliking van die lettergreep. Dit word beskou as bestaande uit drie foneme , "a", "u" en "m", wat die drie beginsels van die skepping of die Hindoetriade die Trimurti verteenwoordig.

Die naam "omkara" word beskou as 'n naam van God in die Hindoe-herlewingsbeweging Arya Samaj. Op soortgelyke wyse word "om", wat "onkar" genoem word in Panjabi, in Sikhisme aangetref as 'n simbool van God. Dit onderstreep byna altyd God se singulariteit, uitgedruk as "Ek Onkar" ("Een Omkara" of "Die Aum is Een"), wat daarop dui dat die veelvoudigheid van die bestaan gesimboliseer in die "aum"-lettergreep in werklikheid in 'n enkelvoudige God gevind word.


</doc>
<doc id="37858" url="https://af.wikipedia.org/wiki?curid=37858" title="Mantra">
Mantra

'n Mantra (Devanāgarī मन्त्र) is 'n heilige uitlating of teks (klank, lettergreep, woord of vers) in Hindoeïsme, Djainisme en Boeddhisme wat gesien word as beskikkend oor mistieke en geestelike krag. Mantra's word gedreunsing, hardop opgesê, of saggies gebid of net gedink, dikwels op ritme van die asemhaling. "Mantraśāstra", die gebruik van mantra's, neem 'n soortgelyke (alhoewel nie identiese) plek in as gebed in die Weste. Anders as gebede is mantra's onpersoonlik en wissel gebruik van geestelike tot praktiese doeleindes. Mantra's word herhaal of geïnkanteer met die doel om die verstand op 'n geestelike idee te fokus en die dwaling van gedagtes te verhoed, en om die verstand teen afleiding na aardse, instinktiewe of negatiewe gedagtes te beskerm. 


</doc>
<doc id="37859" url="https://af.wikipedia.org/wiki?curid=37859" title="Dharma">
Dharma

Die term (Sanskrit: "dhárma", Pali: "dhamma") is 'n Indiese geestelike en godsdienstige konsep wat verwys na 'n mens se moreel geregverdige plig of enige deugsame weg in die algemene sin van die woord. In Indiese tale impliseer dit 'n mens se geloof. Dharma word deurgaans in Indiese filosofie voorgestel as 'n sentrale konsep wat gebruik word om die "hoër waarheid" of uiteindelik realiteit van die heelal te verduidelik.

Die woord "dharma" beteken letterlik "dit wat ondersteun", en word in die algemeen as "wet" vertaal en soms as "die leringe van Boeddha".

Die onderskeie Indiese godsdienste en filosofieë (onder andere Hindoeïsme, Boeddhisme, Djainisme en Sikhisme) plaas almal die fokus op dharma en skryf die uitleef daarvan voor. Elkeen van die godsdienste plaas klem op dharma as die korrekte begrip van realiteit in sy leerstellinge. In hierdie tradisies beweeg mense wat volgens die voorskrifte van dharma leef vinniger na dharma yukam, moksa of nirwana (persoonlike bevryding). Dharma verwys ook na die leerstellings van die onderskeie stigters van hierdie tradisies soos dié van Gautama Boeddha en Mahavira. In die tradisionele Hindoegemeenskap met sy kastestruktuur verteenwoordig dharma die godsdienstige en morele leerstelling van die regte en pligte van elke individu. Die universele betekenis van dharma stem heelwat ooreen met die weg van Tao of Taoïsme.

Die teenoorgestelde van dharma is adharma, wat die onnatuurlike of amorele beteken.



</doc>
<doc id="37860" url="https://af.wikipedia.org/wiki?curid=37860" title="Kyalami-kasteel">
Kyalami-kasteel

Die Kyalami-kasteel is 'n kasteel naby Kyalami, noord van Johannesburg, Gauteng, Suid-Afrika. Vroeër was die kasteel 'n toeriste-aantreklikheid en hotel, maar sedert Maart 2008 behoort die kasteel aan die Kerk van Sciëntologie. Op Nuwejaarsdag 2019 is die gebou plegtig ingewy as die Kerk van Sciëntologie se nuwe hoofkwartier vir Afrika. Volgens die Kerk sal alle aktiwiteite op die vasteland van Afrika van hier bestuur word. 'n Moderne ateljee sal Afrikagemeentes van die Kerk van oudiovisuele materiaal in 'n verskeidenheid tale voorsien.

Die Griekse miljoenêr en argitek Demos Dinopoulos het die kasteel in 1992 laat bou. Dit is in die noordelike Johannesburgse voorstad Kyalami geleë, op 'n 8,9 ha hoewe. Die 5900 m kasteel is in die Arthurstyl gebou, en bevat 'n spa, 24 suites, 'n luukse hotel, 'n restaurant, 'n konferensiesentrum en het sy eie helikopterblad.

Dinopoulos het oorspronklik beplan om met die kasteel voorsiening te maak vir sy uitgebreide gesin, sodat wanneer sy twee dogters en seun eendag trou, hulle met hul gesinne in die kasteel kon woon. Dinopoulos het die kasteel vir nege jaar bewoon, maar daarna is dit op 'n veiling verkoop. Dit is deur Planet Hotels aangeskaf en in 2001 as 'n 4-ster hotel geopen. Teen Julie 2006 was die kasteel die vlagskip van Planet Hotels. 

Die oorspronklike kasteel bestaan uit die hoofhuis, drie selfsorgwoonstelle, motorhuise, 'n seiljagwerkswinkel en perdestalle wat oor 'n paar hektar strek. Die hoofhuis is nou omskep in 11 en-suite kamers, en die selfsorgwoonstelle bestaan nou uit 13 en-suite kamers.

Kamer 11 is oorspronklik spesiaal vir Dinopoulos se seun gebou, met 'n privaatingang asook 'n wenteltrap na die kombuis, want in die woorde van sy vader, "word seuns snags honger". Die hotel se restaurant, The Bastion, was oorspronklik 'n gesonke sitkamer met 'n volgrootte biljarttafel. Die sitkamer is gesloop en die restaurant het 120 sitplekke. Die oorspronklike onthaalvertrek van die Dinopoulos-familie is omskep in 'n wynkelder vir die hotel. Die oorspronklike sauna en jacuzzi is behou, asook 'n swembad en kleitennisbaan. Die 22-perdestal is omskep in 'n 500-sitplek konferensiesentrum, met 'n kombuis daarby. Die oorspronklike motorhuis en seiljagwerkswinkel is omskep in die Bailey konferensiefasiliteit. 

Dinopoulos kon egter die bouwerk aan sy seiljag in die werkswinkel voltooi, en het destyds na die suide van Spanje geseil, waar hy nog steeds woon, omrede sy kinders groot geword en die huis verlaat het.


</doc>
<doc id="37861" url="https://af.wikipedia.org/wiki?curid=37861" title=".nl">
.nl

.nl is die internet topvlakdomein vir Nederland.




</doc>
<doc id="37869" url="https://af.wikipedia.org/wiki?curid=37869" title="Chakra">
Chakra

Chakra (afgelei van die Sanskrit "" चक्रं, letterlik "wiel" of "skyf") verwys in tantriese Hindoeïsme, tantriese Boeddhisme (Vajrayana), Joga, tradisionele Sjinese medisyne en in sommige esoteriese leringe na gepostuleerde "subtiele energiesentra" in die vorm van wielagtige energie vortekse tussen die liggaam en die "subtiele liggaam" (eteriese dubbelganger van die mens). Dié word deur subtiele energiekanale verbind. Die energie deurdring die lae van die subtiele liggaam vanaf 'n punt in die fisiese liggaam in 'n al hoe groter wordende waaiervromige formasie wat saam 'n hartvorm te weeg bring. Hierdie roterende vortekse van subtiele materie word as die brandpunt vir die ontvangs en transmissie van energie beskou. 

Antieke Indiese en Tibetaanse geskrifte praat van 72 000 tot 350 000 energiekanale in die liggaam. Ook die Hopi, Inka en Maya verwys na die chakras. Sewe van die chakras word as hoofenergiesentra van die mens gesien en is langs die ruggraat of die vertikale as van die liggaam geleë. Hierdie chakras word deur aangenome energiekanaal "Sushumna" verbind, waardeur ook die "Kundalini"-krag opstyg. Die onderskeie leerskole verskil oor die details soos die aantal en presiese ligging van die chakras. Daar bestaan nie enige natruurwetenskplike ondersteuning vir die bestaan van chakras nie. 


</doc>
<doc id="37872" url="https://af.wikipedia.org/wiki?curid=37872" title="Lorenzo di Credi">
Lorenzo di Credi

Lorenzo di Credi (ca. 1459 – 12 Januarie 1537) was 'n Italiaanse Renaissance-skilder en beeldhouer. Hy was een van Leonardo da Vinci se invloede, alhoewel hy later self deur Leonardo beïnvloed is.

Lorenze is in Florence gebore, waar hy later in Andrea del Verrocchio se werkswinkel sou werk. Na dié se dood, het hy die bestuur van die werkswinkel behartig. Hy het die "Madonna di Piazza" (vir die Pistoia-katedraal) namens die werkswinkel voltooi.

Tussen sy vroeë werke is 'n "Mariaboodskap" (in die Uffizi-galery in Florence), 'n "Madonna met Kind" en "Aanbidding van die Kind". Sy latere werke, soos die "Kruisiging" en "Madonna en die Heiliges" is deur Fra Bartolomeo, Perugino en 'n jong Rafaël beïnvloed. 

Di Credi se werke het onlangs aandag getrek toe akademici opgemerk het dat daar 'n gelykenis tussen die Mona Lisa (deur Leonardo) en Di Credi se portret van die edeldame Caterina Sforza is.


</doc>
<doc id="37876" url="https://af.wikipedia.org/wiki?curid=37876" title="Viskositeit">
Viskositeit

Viskositeit of vloeitraagheid is 'n maatstaf van die weerstand van 'n vloeistof teen skuif- of trekspannings wat dit wil vervorm. In alledaagse terme word daar na die eienskap verwys as die "dikte" van die vloeistof of die vloeibaarheid daarvan. Water word beskou as 'n "dun" vloeistof (1 cP by 21 °C), terwyl heuning 'n "dik" vloeistof is met 'n hoër viskositeit. Viskositeit beskryf die vloeier se interne weerstand teen vloei, en daar kan aan gedink word as vloeistofwrywing. Magma van 'n baie hoë viskositeit sal byvoorbeeld 'n steil stratovulkaan vorm, omdat dit nie baie ver kan vloei voordat dit afkoel nie, terwyl magma van 'n lae viskositeit 'n wyer, vlakker vulkaan vorm omdat die magma vinniger vloei.

Alle ware vloeistowwe toon 'n mate van weerstand teen spannings. 'n Teoretiese vloeistof sonder enige weerstand teen spanning staan bekend as 'n ideale vloeistof. Die studie van viskositeit staan bekend as reologie.

Die woord "viskositeit" is afgelei van die Latynse woord viscum wat verwys na 'n spesifieke parasitiese plant "viscum album" (voëlent). 'n Stroperige gom is van die bessies van die plant vervaardig.

Wanneer 'n mate van viskositeit aangedui word is dit gebruiklik om 'n koëffisiënt van viskositeit aan te haal. Daar is verskeie viskositeitskoëffisiënte afhangende van die aard van die spanning wat toegepas word en die aard van die vloeistof. Hierdie koëffisiënte word in die meeste leidende boeke oor hidrodinamika en reologie bespreek.


"Spanningsviskositeit" en "dinamiese viskositeit" is meer bekend as die ander soorte. Daar word daarom dikwels bloot na hulle verwys as "viskositeit". Eenvoudig gestel is hierdie grootheid die verhouding tussen die toegepaste druk op die vloeieroppervlak in die laterale of horisontale rigting, en die verandering in snelheid van die vloeier namate mens met die vloeier afbeweeg (ook bekend as 'n snelheidsgradiënt). By kamertemperatuur het water 'n nominale viskositeit van 1,0 × 10 Pa∙s, en motorolie 'n nominale skynbare viskositeit van 250 × 10 Pa∙s.

Die standaard eenhede vir viskositeit is Pa.s, N.s/m of kg/(m.s)

Water se viskositeit is 1 cP (centipoise) by 21 °C

Algemeen gesproke sal die lae by enige vloeibeweging teen verskillende snelhede beweeg en sal 'n vloeistof se viskositeit die gevolg wees van die spanning tussen die lae wat weerstand bied teen die toegepaste krag.

Isaac Newton se postulaat het bepaal dat vir reguit parallelle en uniforme vloei, die skuifspanning τ tussen lae eweredig sal wees aan die snelheidsgradiënt, ∂"u"/∂"y", in die rigting loodreg tot dié lae.

Die konstante "formula_6" hier staan bekend as die "viskositeitskoëffisiënt", of as bloot die "viskositeit", of as "dinamiese viskositeit" of as die "Newtoniese viskositeit". Baie vloeiers soos water en die meeste gasse voldoen aan Newton se kriteria en staan bekend as Newtoniese vloeiers. Nie-Newtoniese vloeiers vertoon 'n ingewikkelder, nie-lineêre verwantskap tussen die skuifspanning en die snelheidsgradiënt.


</doc>
<doc id="37878" url="https://af.wikipedia.org/wiki?curid=37878" title="Beaverton">
Beaverton

Beaverton is 'n die sesde grootste stad in die Amerikaanse staat van Oregon, in die Washington-distrik. Die stad is ook die tweede grootste stad in die distirk en is in die noord van Oregon, naby Portland.

In 2000 het die stad 'n bevolking van 76 129 gehad: 78,31% wit, 1,74% swart of Afro-Amerikaans, 0,67% Amerikaanse inboorlinge, 9,65% Asiaties, 0,36% Pasifiese eilanders, 5,53% van ander rasse en 3,74% van twee of meer rasse. Spaans-Amerikaners of Latyns-Amerikaners van enige ras het 11,12% van die bevolking uitgemaak.


</doc>
<doc id="37879" url="https://af.wikipedia.org/wiki?curid=37879" title="Brahma">
Brahma

Brahma (Sanskrit: ब्रह्मा brahmā) is die Hindoegod (of deva) van die skepping. Hy is saam met Vishnu en Shiva een van die drie hoofgode van die Hindoegeloof (die sogenaamde "Trimurti" of drie-eenheid). Brahma se metgesel is Saraswati, die godin van lering. Brahma word ook dikwels met Prayapati, 'n Vediese godheid, vereenselwig.

Volgens Hindoetradisie het Brahma vyf koppe gehad. Die mitologiese verhaal meld dat Shiva een van Brahma se koppe afgesny het. Die vier koppe van Brahma verteenwoordig talle aspekte van Hindoeïsme, soos die vier "Vedas", of heilige Hindoegeskrifte. Dit verteenwoordig ook die vier siklusse van tyd in Hindoeïsme, die "yugas", asook die vier indelings van die Hindoesamelewing, die vier "varnas".

Brahma moenie verwar word nie met die opperste Kosmiese Gees in die Hindoe-Veda-filosofie, wat as Brahman bekendstaan.


</doc>
<doc id="37885" url="https://af.wikipedia.org/wiki?curid=37885" title="Indra">
Indra

Indra (Sanskrit: इन्द्र of इंद्र "Indra", Tamil: இந்திரன், Maleis: "Indera", Thai: พระอินทร์ "Phra-Intra", Japannees: "Taisjakoeten") is die god van Oorlog en Weer asook die Koning van die gode of Dêwas en Heer van Hemel of "Svargaloka" in Hindoeïsme. Vir die eerste keer as 'n god van oorlog en soldate ("Ksjatrija") genoem in die heilige Hindoegeskrif, die Righ-weda, het hy vervolgens die opperwese geword. Indra is beklee met 'n heldhaftige en byna vermetele en amoreuse karakter. Hy het altyd belangrik gebly in Indiese mitologie, van Wediese tot Poeraniese tye, selfs toe sy reputasie en rol later in Hindoeïsme begin taan het met die opkoms van die Trimoerti. Hy is agter steeds aktief in die Pali-kanon, waar hy aangespreek word as Sakka (van die Sanskrit Śakra). In Iran het Indra in die Zoroastriese godsdiens 'n aartsdemoon geword.


</doc>
<doc id="37886" url="https://af.wikipedia.org/wiki?curid=37886" title="Saraswati">
Saraswati

Saraswati (; Sanskrit: , ""; Thais, สุรัสวดี, "Sarasawatee"; Japannees :弁才天/ 弁財天 "Benzaiten") is die Hindoegodin van kennis, musiek en die kunste. Saraswati word geïdentifiseer met die Vediese Saraswatirivier. Sy word gesien as die metgesel van Brahma, die Hindoegod van skepping. Dus vorm sy saam met Laksjmi en Parwati of Doerga, die "Tridevi" ("drie godinne"), wat die gades of metgeselle is van die manlike drieeenheid Brahma, Wisjnoe en Sjiwa onderskeidelik. Saraswati se kinders is die Vedas, wat die oudste heilige geskrifte van Hindoeïsme is.

Saraswati is ook 'n figuur in Mahajana Boeddhisme, waar sy vir die eerste keer verskyn in die "Goue Glans Soetra" van die laat-4de of vroeë 5de eeu, 'n betreklik laat Mahajana Soetra.


</doc>
<doc id="37895" url="https://af.wikipedia.org/wiki?curid=37895" title="Adelaide, Suid-Australië">
Adelaide, Suid-Australië

Adelaide (uitgespreek /ˈædəleɪd/) is die hoofstad en die grootste stad van Suid-Australië. Die stad het ongeveer 1,3 miljoen inwoners en is die 5de grootste stad ten opsigte van sy bevolking in Australië. Adelaide is in 1836 gestig en na Adelaide van Saxe-Meiningen, William IV se vrou, vernoem.

Adelaide is naby die Suidelike Oseaan en is noord van die Fleurieu-skiereiland geleë. 'n Rivier, genaamd die "River Torrens", vloei deur die stad. Adelaide het 'n warm Mediterreense klimaat. Druiwe vir die produksie van wyn word in die Barossa-vallei (sowat 50 kilometer noord van Adelaide) verbou.

Die stad is bekend vir sy kunstefees, die "Festival of Arts". Die fees word sedert 1960 elke tweede jaar aangebied en is een van die grootste van sy soort ter wêreld.

Adelaide word soms die ""City of Churches"" genoem vanweë die vele kerke wat daar aangetref word. 'n Ander algemeen benaming is ""the 20 minute city"", te danke aan die uitleg wat meeste plekke binne 20 minute van die sentrale besigheidsdistrik plaas.


</doc>
<doc id="37897" url="https://af.wikipedia.org/wiki?curid=37897" title="Phong Nha-Ke Bang Nasionale Park">
Phong Nha-Ke Bang Nasionale Park

Die Phong Nha-Ke Bang Nasionale Park (Viëtnamees: "Vườn quốc gia Phong Nha-Kẻ Bàng") is 'n nasionale park in die Sosialistiese Republiek van Viëtnam. Phong Nha-Ke Bang lê 20 km van die Suid-Chinese See en 450 km suid van Hanoi. Dong Hoi-lughawe is 44 kilometer noord van Phong Nha-Ke Bang geleë. Phong Nha-Ke Bang Nasionale Park is 50 kilometer noord van Dong Hoi geleë. Die park bevat 300 grotte met 'n totale lengte van 70 km. Die park is in 2003 as een van UNESCO se wêrelderfenisgebiede gelys en in 2015 is die inskripsie uitgebrei.



</doc>
<doc id="37901" url="https://af.wikipedia.org/wiki?curid=37901" title="Pendleton, Oregon">
Pendleton, Oregon

Pendleton is 'n dorp in die noordooste van Oregon, in die Umatilla-distrik. 

In 2000 het die dorp 'n bevolking van 16 354 gehad: 89,15% wit, 1,53% swart of Afro-Amerikaans, 2,52% Amerikaanse inboorlinge, 0,94% Asiaties, 0,06% Pasifiese eilanders, 3,68% van ander rasse en 2,12% van twee of meer rasse. Spaans-Amerikaners of Latyns-Amerikaners van enige ras het 6,00% van die bevolking uitgemaak.


</doc>
<doc id="37903" url="https://af.wikipedia.org/wiki?curid=37903" title="Gerrit Viljoen">
Gerrit Viljoen

Gerrit Van Niekerk Viljoen (11 September 1926 – 29 Maart 2009) was 'n Suid-Afrikaanse kabinetsminister en lid van die Nasionale Party. Hy was die voorsitter van die Broederbond vanaf 1974 tot 1980, administrateur van Suidwes-Afrika van 1978 tot 1980 en kabinetsminister tot 1992.

Gebore in Kaapstad op 11 September 1926 as die seun van Hendrik Geldenhuys Viljoen en Helena Viljoen. Hendrik, sy vader, was die redakteur van die Huisgenoot, 'n Afrikaanse tydskrif. Sy familie verhuis na Pretoria, waar hy sy skoolloopbaan begin by die Pretoria-Oos Laerskool in 1933. Hy ontvang sy hoërskoolopleiding by Afrikaanse Hoër Seunskool in Pretoria en matrikuleer in 1943. Hierna skryf hy in by die Universiteit van Pretoria, waar hy 'n meestersgraad MA (Klassieke Studies) en LL.B verwerf. Terwyl hy aan die Universiteit studeer, speel hy 'n aktiewe rol in politiek en dien vier jaar op die studenteraad. Hy was ook een van die stigterslede van die Verenigde Afrikaanse Studente Organisasie in 1948. Hierna studeer hy klassieke letterkunde en filosofie aan die Universiteit van Cambridge en word 'n meestersgraad toegeken. Aan die Universiteit van Leiden verkry hy die doktorsgraad D Litt et phil in 1955 , gebaseer op sy navorsing oor die gedigte van Pinder, 'n klassieke Griekse digter en skrywer. By sy terugkeer na Suid-Afrika werk hy as senior lektor by die Universiteit van Pretoria en later as professor by die "Classics" departement. In 1967 word hy aangestel as visekanselier van die nuutgestigte Randse Afrikaanse Universiteit.

In 1974 volg hy Dr Andries Treurnicht op as voorsitter van die Broederbond, 'n invloedryke organisasie vir Afrikaners, waaraan omtrent alle ministers van hierdie tyd behoort het. In 1978 word hy aangestel as die administrateur van Suidwes-Afrika en in 1980 word hy die Minister van Nasionale Opvoeding in die kabinet van P.W. Botha. Hy wen die setel Vanderbijlpark in die algemene verkiesing van April 1981. In 1989 word hy die Minister van Konstitusionele Ontwikkeling in F.W. de Klerk se regering. As senior ideoloog en spraakbuis vir die Nasionale Party, ondersoek hy verskillende konstitusionele modelle vir 'n "nuwe Suid-Afrika". Hy neem ook deel aan die eerste amptelike onderhandelinge met die ANC in Mei 1990. Hy tree uit die politieke lewe as gevolg van swak gesondheid.

Gerrit Viljoen was getroud met Magdalene en hulle het sewe kinders. Hy sluit sy lewe af in 'n ouetehuis in Stilbaai vanwaar hy uit die NG Kerk begrawe is, na sy afsterwe aan longontsteking op die ouderdom van 82.



</doc>
<doc id="37911" url="https://af.wikipedia.org/wiki?curid=37911" title="PK le Roux">
PK le Roux

PK le Roux (* 11 November 1904, plaas Doornkraal, De Rust - † 23 Junie 1985, Wildernis) was ’n Suid-Afrikaanse politikus en minister.

Pieter Mattheus Kruger le Roux is gebore as die seun van Gert Cornelis en Margaretha Albertha le Roux op die plaas Doornhoek in die omgewing van De Rust naby Oudtshoorn. Die familiename is Pieter Mattheus, maar vanweë sy vader se bewondering vir pres. Paul Kruger van die Transvaal, word Kruger bygevoeg. Hy is op 15 Januarie 1905 gedoop. Sy oorspronklike geboortedatum is aangeteken as 11 Desember 1904, maar op 9 Julie 1945 is die geboortedatum in die doopregister verander na 11 November 1904 volgens toestemming verleen deur die kerkraad. Hy is PK genoem en het die bynaam Piet Blackie gehad na aanleiding van sy blas vel. Hy het graag tennis gespeel en het ’n voorliefde vir die boerdery gehad.

Le Roux ontvang sy opleiding aan die Hoërskool George in George. Van 1922 tot 1923 studeer hy B.Sc (Landbou) aan die Universiteit Stellenbosch waar hy in Wilgenhof tuisgaan. Na sy universitêre opleiding gaan boer hy. Hy stel besonder belang in openbare boerderyaangeleenthede. Hy was die stigter en voorsitter van die Klein Karoo Landboukoöperasie op Oudtshoorn. Hy word lid van die plaaslike boerevereniging en dien in die Suidwestelike Landbou-Unie, die SA Landbou-unie se bestuur en as direkteur van die Kango-Tabakkoöperasie. Hy was ook lid van die Sentrale Tabakraad, Tabakbeheerraad en ander landbourade. Weens ’n hoë werkslas en veelvoudige belange moes hy hom later onttrek aan sommige verpligtinge, soos byvoorbeeld direkteur van verskillende private en publieke sakeondernemings.

Op 26 Junie 1928 trou Le Roux met Emily Hobhouse (Hobbie) Schoeman, dogter van ’n boer Schoeman in die De Rust-omgewing. Drie kinders is uit die huwelik gebore: Anna Christina in 1929, Margaretha Lefébre in 1932 en Gerrit Cornelis in 1937.

Van jongs af stel hy aktief belang in die politiek en begin as sekretaris van die Nasionale Party se tak op De Rust. In 1942 met die tussenverkiesing op 23 April in die kiesafdeling Riversdal stel hy hom vir die eerste keer verkiesbaar, en word verkies tot lid van die Volksraad (LV) vir die Herenigde Nasionale Party.

In die 1943-verkiesing bestry hy die Bredasdorp-setel vir die Herenigde Nasionale Party, maar verloor teen die Verenigde Party se maj. Pieter van der Byl. Hy gaan boer vyf jaar lank. In 1948 word hy verkies tot lid van die Volksraad (LV) vir Victoria-Wes, welke kiesafdeling in 1953 deur die Afbakeningskommissie tot Prieska verander word en as sodanig deur hom verteenwoordig word. In 1953 word hy Provinsiale Sweep vir die Nasionale Party in Kaapland en in 1955 Hoofsweep.

In 1958 behou hy die Oudtshoorn-kiesafdeling vir die NP. In Mei 1958 word hy opgeneem in die Kabinet as Minister van Landbou en op 23 Oktober 1958 volg hy Paul Sauer op as Minister van Waterwese (bykomende portefeulje). Met die verkiesing van dr. H.F. Verwoerd as Eerste Minister in 1961 is die portefeuljes Landbou-Tegniese Dienste en Waterwese aan hom toe vertrou. Hy word in 1966 opgevolg deur Jim Fouché.

Uitslae van verkiesings waaraan hy deelgeneem het:

Die P.K. le Roux-dam (nou die Vanderkloofdam) is na hom genoem.



</doc>
<doc id="37914" url="https://af.wikipedia.org/wiki?curid=37914" title="Stephanus Petrus le Roux">
Stephanus Petrus le Roux

Stephanus Petrus le Roux, ook wel "S.P. le Roux", (* 4 Maart 1891 op die plaas Doornkraal, De Rust in die Oudtshoorn-distrik, † 25 Januarie 1974 in Koffiefontein), was 'n Suid-Afrikaanse politikus en 'n Minister van Landbou.

Le Roux het sy eerste skoolopleiding begin by 'n klein plaasskooltjie. Daarna gaan hy skool op De Rust, George, Graaff-Reinet en Oudtshoorn. Hy studeer daarna by Victoria College (tans die Universiteit van Stellenbosch) waar hy die B.A.-graad behaal in 1913. Daarna boer hy op De Rust. In 1915 kry hy 'n beurs om regte te studeer aan Rhodes Kollege, Grahamstad.

Hy word dieselfde jaar aangestel as registrateur van Regter McGregor en vertrek saam met hom na Bloemfontein. Hier studeer hy regte aan Grey-kollege en in 1918 lê hy die LL.B eksamen af. Na toelating tot die Kaapse Balie begin hy egter boer naby De Rust. 

Vanaf 1919 beywer hy hom vir die bevordering van boereorganisasies. Hy was verantwoordelik vir die organisasie van die Boere Saamwerk Bpk. in die Suidwestelike distrikte. Met die ineenstorting van die ekonomiese grondslag van die Oudtshoorn distrik het hy hom gedurig beywer om toestande te skep sodat die bestaande volstruisvere- en tabakkoöperasies op gesonde grondslag meeding, en boere aan te moedig om so veel moontlik gemengde boerdery te beoefen. Sy eerste pogings om volstruis en takboere te organiseer het misluk. Later egter, na sy verkiesing tot die Unie-Volksraad, het hy daarin geslaag om beter leningsfasiliteite vir koöperasies met beperkte verantwoordelikhede te beding, asook verpligte bepalings in verband met tabak en volstruisvere. Hy slaag daarin om tydens 'n parlementêre reses die twee koöperasies – die Kango Koöperatiewe Tabakmaatskappy Bpk. en die Volstruisvere Koöperasie van Suid-Afrika Bpk. – op te rig en word tot voorsitter van die direksie van beide maatskappye gekies. Hy verteenwoordig die Kango Tabakkoöperasie by die Sentrale Tabakkoöperasie.

Hy het reeds as student belang gestel in politiek en het ook dadelik kant gekies vir Genl. JBM Hertzog in die politieke krisis in 1912. In 1922 is hy die aspirant kandidaat vir die Provinsiale Raad vir die kiesafdeling Oudtshoorn, maar staan terug vir mnr. J.E. Potgieter. In 1923 word hy met 'n groot meerderheid benoem as N.P. kandidaat vir die parlementêre tussenverkiesing te Oudtshoorn, veroorsaak deur die afsterwe van dr. Raubenheimer, en word met 'n oorweldige meerderheid gekies. Dit was hierdie nederlaag, spoedig gevolg deur 'n ander by Wakkerstroom, wat die Suid-Afrikaanse Party-regering in 1924 genoop het om te bedank. By die algemene verkiesings in 1924 en 1929 word hy weer met groot meerderheid tot lid van Oudtshoorn verkies. Hy verteenwoordig Oudtshoorn in die Unie-Volksraad onafgebroke vir 35 jaar. As parlementslid dien hy eers op die Gekose Komitee vir Spoorweë en toe van die Openbare Rekeningkomitee. Hy was ook lid gewees van die Gekose Komitee oor die Yster en Staal-wet asook die Landboukredietwet en daarna van die Naturellewette. Hy was verantwoordelik vir aanname deur die Parlement vir 'n voorstel om volstruisvere soortgelyk as tabak onder die verpligte bepalings van die Gewysigde Koöperasiewewet te bring. In die sitting van 1931 word 'n wetsontwerp ingedien vir 'n heffing op tabak ten einde uitvoer te subsidieer, wat egter misluk. In 1926 as afgevaardigde van die Unie Parlement neem hy deel aan 'n uitgebreide reistog van die Ryksparlementêre Vereniging deur Australië.

Met die koalisie en die uiteindelike samesmelting tussen die Nasionale Party en die Suid-Afrikaanse Party, ondersteun hy dr. D.F. Malan en was een van die 19 "gesuiwerde" Nasionaliste in 1934. Soos die party groei, word hy die skaduminister van landbou en is hy uiteindelik die portefeulje toegeken ná die 1948-verkiesing. Hy behou hierdie portefeulje tot 1958, toe hy uittree weens gesondheidsredes.

Hierna lei hy 'n stil lewe op sy plaas Wagenmakersdrift naby Koffiefontein. In dieselfde jaar ken die Universiteit van die Vrystaat aan hom die eredoktorsgraad in landboukunde toe.


</doc>
<doc id="37915" url="https://af.wikipedia.org/wiki?curid=37915" title="Mike Oldfield">
Mike Oldfield

Michael Gordon (Mike) Oldfield (gebore 15 Mei 1953 in Reading, graafskap Berkshire) is 'n Engelse multiinstrumentalistiese musikant en komponis wat met 'n musiekstyl werk wat volksmusiek, etniese of wêreldmusiek, Europese klassieke musiek, elektroniese musiek, nuwe era-musiek, dansmusiek, en rockmusiek kombineer wat 'n uitgebreide en ingewikkelde musikale produk tot gevolg het. Oldfield is die meeste bekend vir sy in 1973 vrygestelde album "Tubular Bells", wat 'n baanbrekende instrumentele konsepalbum was en die platemaatskappy Virgin Records se loodsalbum was. Hy het veral verdere bekendheid verwerf met sy 1983se treffer "Moonlight Shadow" sowel as vir sy interpretasie van die Kerslied "In Dulci Jubilo".
Oldfield het baie van sy albums self opgeneem en vervaardig, en die meeste van die instrumente wat daarop gebruik is, self bespeel. Hierdie vervaardiging het ook meestal in sy huisateljee geskied. In die 1990's en 2000 het hy hoofsaaklik gebruik gemaak van digitale oudiowerkareas soos Apple Inc. se Logic Pro, Digidesign se Pro Tools, en Steinberg se Nuendo. Oldfield het al opgemerk dat hy die Sibelius-sagteware vir musieknotasie gekombineerd met Apple Macintosh-rekenaars gebruik om die klassieke dele in sy musiek te komponeer. Hy het ook die FL Studio digitale oudiowerkarea op sy dubbelalbum van 2005, "Light + Shade", gebruik. Van die mengingkonsole wat Oldfield besit het, sluit in 'n AMS Nerve Capricorn 33238 en 'n Euphonix System 5-MC.


</doc>
<doc id="37918" url="https://af.wikipedia.org/wiki?curid=37918" title="Eric Louw">
Eric Louw

Eric Hendrik Louw (Jacobsdal, 21 November 1890 – Kaapstad, 24 Junie 1968) was 'n Suid-Afrikaanse diplomaat en politikus. Alhoewel omstrede en soms ondiplomaties in sy optrede, is hy gerespekteer deur sy ondersteuners en kritici vir sy onversetlike moed en briljante kwinkslae.

Gebore op Jacobsdal in die Oranje-Vrystaat op 21 November 1890. Hy verwerf die graad baccalaureus artium aan die Victoria College, Stellenbosch. Hy kry verdere onderrig aan Rhodes-universiteitkollege, Grahamstad, waar hy in die regte opgelei word en hy praktiseer dan ook in Grahamstad. In 1915, toe sy vader oorlede is op Beaufort-Wes, neem hy die onderneming oor.

In 1924 word hy verkies tot volksraadslid vir Beaufort-Wes, en die volgende jaar word hy die eerste Suid-Afrikaanse handelskommissaris in die Verenigde State van Amerika en Kanada. In 1929 word hy die Hoë Kommissaris in Londen en die volgende jaar die eerste Suid-Afrikaanse ambassadeur in die Verenigde State. Daarna verteenwoordig hy sy land in Italië, Frankryk en Portugal. Hy was ook die eerste Suid-Afrikaanse verteenwoordiger by die Volkebond.

Hy keer terug na Suid-Afrika om meer by die politiek betrokke te raak. In 1938 word hy weer verkies tot volksraadslid vir Beaufort-Wes. Toe die Nasionale Party die algemene verkiesing in 1948 wen, was hy 'n gewisse keuse vir die kabinet, eers as minister van ekonomiese sake, toe as minister van finansies vanaf 1955. In 1957 word hy minister van buitelandse sake.

Hy word egter veral onthou as Suid-Afrika se verteenwoordiger by die Verenigde Nasies (VN), die Statebond en ander buitelandse konferensies. Gedurende die tydperk 1948 en 1962 verteenwoordig hy Suid-Afrika agt keer by VN.

As minister van buitelandse sake ondersteun hy dr. H.F. Verwoerd op die geskiedkundige Statebondskonferensie in Londen in 1961 toe Suid-Afrika se lidmaatskap beëindig word. Op 31 Desember 1963 bedank hy sy uit sy ministersamp en tree uit die politiek.

'n Eredoktorsgraad word aan hom toegeken deur die Universiteit van Pretoria in 1962. Hy word soortgelyk vereer deur die Universiteit van die Oranje-Vrystaat in 1963.

In 1965 word 'n bronsborsbeeld van hom deur die beeldhouer Hennie Potgieter onthul op Beaufort-Wes by die skool wat sy naam gedra het, die Laerskool Eric Louw in die spoorwegbuurt Hillside. Die skool is in 1954 geopen en Louw het self die vergrote skool in 1961 geopen. Dié skool is in 1994 ingelyf by die Laerskool Niko Brummer. Louw se naam leef blykbaar voort in 'n sentrum vir die opleiding van volwassenes wat in die eertydse skool se gebou gehuisves word. 'n Hoërskool op Musina in die provinsie Limpopo dra nog sy naam.




</doc>
<doc id="37919" url="https://af.wikipedia.org/wiki?curid=37919" title="Konfederasie van Suid-Afrikaanse Werkersunies">
Konfederasie van Suid-Afrikaanse Werkersunies

Die Konfederasie van Suid-Afrikaanse Werkersunies (Engels: "The Confederation of South African Workers' Unions", CONSAWU) is 'n Suid-Afrikaanse nasionale vakbondunie. Dit is met die Internasionale Vakbondkonfederasie (Engels: "International Trade Union Confederation", ITUC) geaffilieer.


</doc>
<doc id="37921" url="https://af.wikipedia.org/wiki?curid=37921" title="Internasionale Vakbondkonfederasie">
Internasionale Vakbondkonfederasie

Die Internasionale Vakbondkonfederasie (Engels: "International Trade Union Confederation", ITUC) is die wêreld se grootste vakbondfederasie. Dit is op 1 November 2006 gevorm toe die Internasionale Konfederasie van Vrye Vakbonde (ICFTU) en die Wêreldkonfederasie van Arbeid (WCL) saamgesmelt het. Die ITUCse stigtingskongres is in Wene gehou en is deur die ontbindingskongresse van beide die ICFTU en die WCL voorafgegaan. Die ITUC bestaan uit die geaffilieerde organisasies van die gewese ICFTU en die WCL, tesame met agt ander nasionale vakbondorganisasies wat vir die eerste keer tot 'n globale liggaam sal affilieer. Daar word verwag dat hierdie groepe die Confédération générale du travail in Frankryk en die Argentynse Werkersunie sal insluit. Die Wêreldfederasie van Vakbonde sal onafhanklik bly. Die ITUC verteenwoordig 166 miljoen werkers in sy 309 geaffilieerde organisasies binne 156 lande en gebiede. Die ITUC word deur Guy Ryder gekop.


</doc>
<doc id="37928" url="https://af.wikipedia.org/wiki?curid=37928" title="Laksjmi">
Laksjmi

Laksjmi (; Sanskrit: लक्ष्मी|लक्ष्मी "") is die Hindoegodin van rykdom, welvaart, en vrygewigheid; en die beliggaming van skoonheid, grasie en sjarme. Voorstellings van Laksjmi (of Shri) word ook in Djain- en Boeddhiste-monumente gebruik met die vroegste argeologiese voorstellings wat in Boeddhiste-monumente aangetref word.

Laksjmi beskerm haar volgelinge teen alle vorme van ellende en geldverwante sorge.

Laksjmi, in Sanskrit, is afgelei van die elementale vorm "lakS," wat om waar te neem of dop te hou beteken. Dit is sinoniem met "lakṣya", wat doel of oogmerk beteken. Laksjmi is dus die godin van die middel tot die bereiking van doelwitte, insluitend welgesteldheid en die lewe van die mensdom.

Sy is die metgesel van Wisjnoe en is met Rama getroud (in haar inkarnasie as Sita) en Krisjna (as Rukmini).


</doc>
<doc id="37929" url="https://af.wikipedia.org/wiki?curid=37929" title="Escape The Fate">
Escape The Fate

Escape the Fate is 'n Amerikaanse musiekgroep wat in 2004 in Las Vegas, Nevada gevorm is. Hul eerste vollengteateljeealbum, "Dying Is Your Latest Fashion", is op 26 September 2006 vrygestel en hul tweede vollengtealbum, "This War Is Ours", op 21 Oktober 2008. Die groep is deur Ronnie Radke gestig. Die oorspronklike lede was Max Green, Bryan Money, Omar Espinosa en Robert Ortiz.



</doc>
<doc id="37930" url="https://af.wikipedia.org/wiki?curid=37930" title="Brahman">
Brahman

Brahman (', nominatief ' ) is 'n konsep in Hindoeïsme. Brahman is die onveranderlike, oneindig innerlike, en transendentale werklikheid wat die Goddelike Grondslag vorm van alle materie, energie, tyd, ruimte, bestaan, en alles daarnaas, die heelal omsluitend. Die aard van Brahman word deur verskillende filosofieskole beskryf as transpersoonlik, persoonlik en onpersoonlik (monisties). In die Rig Weda gee Brahman aanleiding tot die allereerste wese "Hiranjagarbha" wat gelykgestel word aan die skeppergod Brahmā. Die trimoerti kan dus beskou word as 'n verpersoonliking van Hiranjagarbha as die aktiewe beginsel van die fenomene wat die heelal onderlê.

Die woord "Brahman" is afgelei van die werkwoord "brh" (Sanskrit: "om te groei"), en vergestalt grootsheid. Die Moendaka Oepanisjad sê: "Omdat die opperste Brahman oneindig is, en hierdie betrokke Brahman oneindig is. Die oneindige gaan vooruit vanuit die oneindige. En dan deur kennis, wat die oneindigheid van die oneindige verwesenlik. Al wat staande bly is die oneindige."

Let daarop dat "Brahman" verskil van "Brahmin", die priesters of heilige manne. "Brahmin" is weliswaar van "Brahman" afgelei in die opsig dat 'n 'Brahmin die een is wat Brahman ken'.


</doc>
<doc id="37933" url="https://af.wikipedia.org/wiki?curid=37933" title="Barend du Plessis">
Barend du Plessis

Barend Jacobus du Plessis (19 Januarie 1940, Johannesburg, Suid-Afrika) is ’n eertydse Suid-Afrikaanse politikus en vorige lid van die Nasionale Party, asook die Minister van Finansies vanaf 1984 tot 1992.

Sy ouers was Jan Hendrik en Martie du Plessis. Hy is met Antoinette (née Van den Berg) getroud, maar is later weer geskei. Saam het hulle vier kinders. Die sakeleier Attie du Plessis is sy broer.

Hy word groot in Boksburg waar hy sy skolastiese opleiding begin aan die Laerskool Baanbreker en matrikuleer in 1956 aan die Hoërskool Voortrekker. Hy verwerf die graad B.Sc. in 1960 van die Potchefstroomse Universiteit vir Christelike Hoër Onderwys (tans Noordwes-Universiteit) en in 1961 voltooi hy ook sy Transvaalse Hoëronderwysdiploma. Gedurende sy studies het hy ’n aktiewe rol gespeel in die Transvaalse Onderwysopleidingskollege-unie. Alhoewel die organisasie hoofsaaklik handel oor studente- en opleidingsaangeleenthede, kan dit gesien word as sy eerste treë in die politieke arena. Hy is verkies as voorsitter van die studenteraad, wat hom in staat gestel het om oorsee te reis na lande soos Holland, Duitsland en België waar hy ander studenteleiers ontmoet het.

In 1962 begin hy as wiskundeonderwyser by die Hoër Seunskool Helpmekaar in Johannesburg, asook die Johannesburg Tegniese Kollege. Later word hy aangestel as administratiewe beampte van die Hoofingenieur by die Suid-Afrikaanse Uitsaai Korporasie (SAUK). Hy word bevorder na die nuwe dataverwerkingseenheid waar hy opleiding kry in rekenaartegnologie. Hy word verder bevorder en verplaas na die kantoor van die Direkteur-Generaal as administratiewe sekretaris. Na sy bedanking by die SAUK in 1968, werk hy by die internasionale rekenaarmaatskappy IBM tot 1974. Hier ontvang hy opleiding in banksake en finansies. Hy woon ook die IBM Gegradueerde Skool in Banksake in Princeton in die Verenigde State van Amerika by.

Du Plessis se vader was ’n aktiewe lid van die Nasionale Party en politieke belangstelling was deel van sy lewe van jongs af. Hy werk vir die Nasionale Party gedurende verkiesings en die Republiek-referendum. In 1966 word hy ’n amptelike lid van die Nasionale Party. Nadat hy sy eerste stap in gemeenskapsdiens betree in 1972 as verkose beampte tot die Roodepoort Stadsraad, gaan hy met rasse skrede vooruit en word in 1974 as onder-burgemeester gekies. Hy staan as NP-kandidaat in Florida in dieselfde jaar en raap die setel weg van die Verenigde Party. Gedurende hierdie tydperk bly hy ’n werknemer by IBM.

In sy hoedanigheid as kabinetsminister dien hy as lid van die Verkose Komitee oor Publieke Rekeninge vanaf 1976 tot 1981. Hy word ook verkies tot sekretaris van die Nasionale Party Studie Groep oor Finansies van 1979 tot 1981. Hy was ook die inligtingsoffisier vir die Nasionale Party vanaf 1977 en 1981. In 1982 word hy verkies tot voorsitter van die komitee wat die Suid-Afrikaanse Uitsaaiwese bestudeer het, maar hy bly geïnteresseerd in finansies en ekonomie en word uiteindelik verkies tot onderminister van Buitelandse sake en Inligting. Tot en met hierdie aanstelling het hy as Direkteur van 12 maatskappye gedien.

As onderminister was hy gemoeid met die Regering se verhouding met die pers. In sy eerste paar weke maak hy die kontroversiële stelling aangaande die SAUK se uitsaai van Konserwatiewe Party propaganda en die te kort verslagdoening oor regeringsake. Hy was ook teenwoordig, tesame met minister Pik Botha, minister van Buitelandse Sake met die onderhandelinge met Angolese leiers te Ilha do Sal.

Op 23 November 1983 word hy aangestel as die Minister van Opvoeding en Opleiding. Hier het hy te doen gekry met die skoolboikotte in Atteridgeville, Pretoria waar hy persoonlik met die studenteleiers onderhandel het om na hulle probleme te luister. In ’n poging om die spanning te verlig na die dood van ’n leerling gedurende polisieaksie, het hy met Biskop Desmond Tutu beraadslaag maar teen Mei 1984 is ses skole van Atteridgeville en Saulsville gesluit. Hy poog om die rol van die swart gemeenskap by skole te herorganiseer en wys daarop dat enige ouer of student ’n direkte kommunikasie met hom as Minister het.

In 1984, gedurende die begrotingsrede van sy department in die Parlement het senior swart onderwysers die debat bygewoon. Hy verklaar dan ook dat daar voortaan geen rassebeperkings in die Departement van Opvoeding sal wees nie. 

Barend du Plessis word aangestel as die Minister van Finansies in Augustus 1984. Hy volg dr. Owen Horwood op en neem die uiters komplekse portfolio op. Suid-Afrika was in finansiële moeilikheid as gevolg van verskeie faktore waaronder die daling in die goudprys. Die Rand/Dollar-wisselkoers was ook op ’n lae punt en die land was in ’n algemene droogte gehul. Uitvoere was besig om te daal. In 1985 sit hy met die dilemma om Suid-Afrikaanse internasionale krediet te herstruktureer aangesien buitelandse banke hulle korttermynkrediet aan Suid-Afrika verlaag het. Hy dien as Minister van Finansies in die laaste deel van P.W. Botha se kabinet en in die eerste deel van F.W. de Klerk se administrasie. Hy word later die voorsitter van die Nasionale Party se Federale Inligtingskomitee en lid van die Uitvoerende Nasionale Party in Transvaal.


</doc>
<doc id="37934" url="https://af.wikipedia.org/wiki?curid=37934" title="Roelf Meyer">
Roelf Meyer

Roelof Petrus (Roelf) Meyer (geb. in Port Elizabeth, 16 Julie 1947) is 'n Suid-Afrikaanse politikus.

Hy matrikuleer in 1964 in Ficksburg en voltooi sy BComm (1968) en LLB (1971) aan die Universiteit van die Vrystaat. Daarna praktiseer hy as prokureur in Pretoria en Johannesburg. In 1979 begin sy politieke loopbaan as Lid van die Volksraad. Hy dien as adjunkminister van Wet en Orde en Konstitusionele Ontwikkeling (1968 – 1991) en later as Minister van Verdediging en Konstitusionele Ontwikkeling (1991 – 1996).

As die hoofonderhandelaar van die Nasionale Partyregering was hy nou betrokke by die onderhandelinge vir 'n demokratiese Suid-Afrika (Veelparty Onderhandelingsforum) in 1993 na die mislukking van KODESA. In hierdie hoedanigheid het hy tesame met Cyril Ramaphosa, wat die hoofonderhandelaar van die African National Congress was, die einde van apartheid verwesenlik deur vreedsame onderhandelinge. Hy het ook nou geskakel met dr. Niël Barnard, die Nasionale Intelligensiediens se destydse hoof, wat 'n sterk ondersteuner van 'n onderhandelde skikking vir Suid-Afrika was. Met die afsluiting van die onderhandelinge in November 1993, word hy die regering se hoofverteenwoordiger op die Uitvoerende Oorgangsraad.

Hierdie onderhandelinge het gelei tot die eerste demokratiese verkiesing in Suid-Afrika in April 1994. Na die verkiesing bly hy in die portfolio van Konstitusionele Ontwikkeling en Provinsiale Sake in die Kabinet van President Nelson Mandela.

Sy ouer broer, Anton "Tobie" Meyer, was Adjunkminister van Landbou en Landsake in hierdie regering. Weereens het hy met Cyril Ramaphosa, die voorsitter van die Konstitusionele Vergadering, saamgewerk.

Hy is tans 'n besigheidsman en dien as konsultant vir vredesprosesse. In hierdie hoedanigheid is of was hy betrokke by baie lande oor die wêreld heen – Noord-Ierland, Sri Lanka, Rwanda, Kosovo en Bolivië sowel as die Baskiese gebied en die Midde-Ooste. Hy dien op die Strategiese Komitee van die projek oor Tye van Transisie in New York. Hy was ook die voorsitter van die Tip O’Neil Vredesstudies by die Universiteit van Ulster in Noord-Ierland in 2001.


</doc>
<doc id="37942" url="https://af.wikipedia.org/wiki?curid=37942" title="Brahmaan">
Brahmaan

Die Brahmane is die klas van opvoeders, wetgewers, geleerdes en predikers in Hindoeïsme.

In Boeddhistiese bronne wat in Pali en Prakrit geskryf is, insluitend Ashoka inskripsies, word Brahmane alegmeen "Babhans" genoem wat die Pali woord vir Brahmane is.

Histories het die heersers in noue verhouding met die Brahmane opgetree en op hulle gesteun as raadgewers. Die Brahmane het geleidelik 'n magtiger en invloedryke groep in Indië geword. Dit het gelei tot beskuldigings van diskriminasie teen 'laer' kaste.


</doc>
<doc id="37944" url="https://af.wikipedia.org/wiki?curid=37944" title="Kaapse grysbok">
Kaapse grysbok

Die Kaapse grysbok ("Raphicerus melanotis") is 'n klein boksoort wat endemies aan die Wes-Kaap van Suid-Afrika is. Hulle bewoon 'n klein streek wat strek van Zoeloeland tot in die Kaapprovinsie.

Hierdie bokkies het 'n gemiddelde, volwasse massa van 12 kg en 'n hoogte van ongeveer 55 cm. Die ramme het klein spitshorinkies wat tot 12 cm lank kan wees. Hulle word soms met steenbokke verwar, met hulle rooibruin pelse, rooi mae en rooi-geel kele. Verder het hulle ook plek-plek wit hare oor hulle rûe versprei, van hul nekke tot hulle agterpote. Kaapse grysbokke het kenmerkende groot ore, met strepe wat aan die are van 'n blaar herinner.

Hulle wei in die oop grasvlaktes, maar sal nie ver van bosgebiede dwaal nie, aangesien hulle daar kan wegkruip vir gevare.

Die ramme is uiters territoriaal en sal heftig teen mekaar veg. Hulle merk hulle gebiede met mishope en urine. Alhoewel paring nie tot 'n spesifieke tyd van die jaar beperk is nie, sal die meeste ooie in die lente kalf. 'n Ooi is telkens 6 maande dragtig, waarna sy aan 'n enkele lammetjie geboorte skenk. Daar word aanvaar dat die moeder die kleintjie soog en beskerm, maar dit is nie bekend watter rol die vader in die lammetjie se lewe speel nie.

Kaapse grysbokke vreet hoofsaaklik wingerdlote, maar ook grasse, vrugte en die blare van bosse en bome. Sommige waarnemings meld dat hulle lang periodes sonder water kan oorleef.

Siende dat hulle so klein is, word hulle deur baie karnivore gejag, waaronder luiperds, jakkalse, arende en luislange. Die bok kan homself slegs teen aanvalle beskerm deur tussen plante weg te kruip en desnoods in 'n gat (soos dié van 'n erdvark) te kruip. Hulle uiters skerp gehoor help hulle om potensiële gevare vroeg genoeg te bespeur. Hulle word ook deur die mens gejag vir trofeepryse tydens jagkompetisies.

Die Kaapse grysbok het geen negatiewe effek op die mens nie. Daar is bewerings dat hulle soms boere se oeste beskadig, maar dit word nie as 'n wesenlike probleem gesien nie.



</doc>
<doc id="37948" url="https://af.wikipedia.org/wiki?curid=37948" title="Tropiese grysbok">
Tropiese grysbok

Die tropiese grysbok (Latyn: "Raphicerus sharpei") is 'n klein wildsbokkie wat inheems aan Sentraal- en Suider-Afrika is.

Hierdie skugter grysbok het 'n gemiddelde volwasse massa van 12 kg en 'n hoogte van ongeveer 40 cm. Die ram het horings wat normaalweg nie langer as 5 cm is nie, alhoewel 'n rekordlengte van 10,48 cm al aangeteken is. Die ooie is ietwat groter as die ramme.

As gevolg van hulle eenderse rooibruin pelse met wit spikkels, word tropiese grysbokke soms met Kaapse grysbokke en steenbokke verwar, alhoewel die tropiese spesie nie die vals kloutjies van die Kaapse spesie het nie.

Tropiese grysbokke word suid van die ewenaar in Sentraal- en Suid-Tanzanië tot die noordooste van Suid-Afrika aangetref, waar hulle 'n verskeidenheid habitats het, maar tog meer dikwels in rots- en heuwelagtige gebiede waargeneem kan word.

Die ooi is gemiddeld 180 dae dragtig, waarna sy een of soms twee lammetjies sal kry. Die meeste ooie skenk tydens die laat lente of vroeë somer die lewe, wanneer die eerste reëns begin. Die lammetjies word op drie maande gespeen.

Tropiese grysbokke wei hoofsaaklik snags en word selde gesien. Hulle is geheimsinnige diere wat bedags tussen bosse en plante wegkruip. Buiten met paartyd, is hulle hoofsaaklik enkellopende diere. Wanneer hulle bedreig word, sal hulle tussen plante wegkruip of selfs in gate in die grond (soos dié van 'n aardvark) kruip.

Die tropiese grysbok se dieet bestaan hoofsaaklik uit blare en gras, alhoewel hulle ook soms vrugte en die wortels van plante sal vreet. Hulle benodig blykbaar nie toegang tot vars water nie, maar sal dit drink wanneer dit beskikbaar is.

Sommige wetenskaplikes beskou die tropiese grysbok as 'n subspesie van die Kaapse grysbok.


</doc>
<doc id="37951" url="https://af.wikipedia.org/wiki?curid=37951" title="Grondtoon">
Grondtoon

Die grondtoon van 'n komplekse geluid (soos byvoorbeeld die toon van 'n musiekinstrument) is gewoonlik die laagste frekwensie van die klank wat ontstaan as 'n noot op die instrument gespeel word en is gewoonlik ook die waargenome toonhoogte.

Die grondtoon ontstaan gewoonlik deurdat die verskillende klankfrekwensies wat deur die instrument voortgebring word kombineer as som- en verskiltone, en sodoende 'n grondtoon hoorbaar maak.

Die kwaliteit van 'n toon word verder gekleur deur die botone. Die grondtoon word ook die eerste harmonie genoem. Die tweede harmonie is gewoonlik die botoon.


</doc>
<doc id="37953" url="https://af.wikipedia.org/wiki?curid=37953" title="Corvallis">
Corvallis

Corvallis (genoem "Marysville" tot 1853) is 'n dorp in die weste van Oregon, in die Benton-distrik.

In 2000 het die dorp 'n bevolking van 49 322 gehad: 86,03% wit, 1,16% swart of Afro-Amerikaans, 0,76% Amerikaanse inboorlinge, 6,42% Asiaties, 0,29% Pasifiese eilanders, 2,52% van ander rasse en 2,82% van twee of meer rasse. Spaans-Amerikaners of Latyns-Amerikaners van enige ras het 5,72% van die bevolking uitgemaak.


</doc>
<doc id="37954" url="https://af.wikipedia.org/wiki?curid=37954" title="Soöplankton">
Soöplankton

Soöplankton is die heterotrofiese (soms Detritivoriese) soort plankton. Plankton is organismes wat in die oseane en varswatermere dryf. Die naam soöplankton is afgelei van die antieke Griekse woord "zoon" wat dier beteken en "planktos" wat swerwer beteken. Baie soöplankton is te klein om met die blote oog waargeneem te word.

Soöplankton is 'n breë kategorie wat 'n wye reeks organisme van verskillende groottes bevat insluitende die klein protozoas en die groot metazoas. Dit sluit in holoplankton organismes waarvan die volledige lewenssiklus in die plankton lê en die meroplankton organismes wat slegs 'n deel van hul lewenssiklus in die plankton deurbring voordat hulle verder ontwikkel. Alhoewel plankton hoofsaaklik deur die waterstrome vervoer word het baie van die organismes bewegingsmeganismes wat hulle gebruik om roofdiere te vermy of om meer prooi te vang.


</doc>
<doc id="37955" url="https://af.wikipedia.org/wiki?curid=37955" title="Polichloor-bifeniele">
Polichloor-bifeniele

Polichloor-bifeniele (PCB's) is 'n groep organiese verbindings met tussen 1 tot 5 chlooratome wat verbind is aan 'n bifenielgroep wat 'n molekule is wat bestaan uit twee benseenringe wat elkeen ses koolstofatome bevat. Die veralgemeende chemiese formule vir alle PCB's is CHCl.

PCB's is gebruik as diëlektriese vloeistowwe in transformators en kapasitore, verkoelings- en smeermiddels en stabiliserende bymiddels in buigsame PVC bekledings vir elektriese drade en elektroniese komponente, insekdoders, sny-olies, brandvertragers, hidrouliese vloeistowwe, seëlaar, gom, hout- en vloer afwerkings, verwe, en koolpapier.

Die vervaardiging van PCB's is in die 1970's verban vanweë die hoë mate van giftigheid van die meeste PCB's. PCB's word geklassifiseer as 'n langlewende organiese besoedelaar wat in diere akkumuleer.


</doc>
<doc id="37958" url="https://af.wikipedia.org/wiki?curid=37958" title="Pío Baroja">
Pío Baroja

Pío Baroja Nessi (* 28 Desember 1872 in San Sebastián; † 30 Oktober 1956 in Madrid) was 'n Spaanse skrywer, romanskrywer, biograaf en dokter.



</doc>
<doc id="37960" url="https://af.wikipedia.org/wiki?curid=37960" title="Oorbietjie">
Oorbietjie

Die oorbietjie ("Ourebia ourebi") is 'n wildsbok wat plek-plek in Oos-, Sentraal- en Suider-Afrika aangetref word.

Volwasse oorbietjies het 'n gemiddelde massa van 20 kg, 'n hoogte van ongeveer 65 cm en 'n lengte tussen 92 en 110 cm. Die ramme het twee reguit horings wat tot 19 cm lank kan word. Oorbietjies het 'n sy-agtige, geel tot rooibruin pels met wit onderkante en 'n swart stertjie. Hulle het 'n kenmerkende wit streep bokant hulle oë en 'n donker vlek onder elke oor.

Oorbietjies paar dwarsdeur die jaar, alhoewel 'n spitstyd in Oktober en November bereik word. Mannetjies is territoriaal en deel hulle gebiede met een of twee wyfies. Die ooi is ongeveer 7 maande dragtig, waarna sy die lewe aan 'n enkele lammetjie skenk. Ooie is reeds so jonk as 10 maande geslagsryp, terwyl ramme teen 14 maande geslagsryp is. Oorbietjies het 'n moontlike lewensduur van ongeveer 13,5 jaar.

Die oorbietjie se dieet bestaan uit gras, maar dikwels ook blare wanneer vars gras nie tydens droogtes beskikbaar is nie.

Hierdie bokke se natuurlike vyande is luiperds, rooikatte en luislange. Hulle lammetjies word ook deur jakkalse, wildekatte, ratels, bobbejane, arende en likkewane gevang. Oorbietjies word ook deur mense gejag. Hulle kan skade aan boere se landerye berokken wanneer die gewasse deel van hul dieet uitmaak.



</doc>
<doc id="37964" url="https://af.wikipedia.org/wiki?curid=37964" title="Agnostisisme">
Agnostisisme

Agnostisisme (Grieks: α- "a-" (sonder) + γνώσις "gnōsis" (kennis), teenoor gnostisisme) is die filosofiese siening dat die logiese waarheid van sekere aansprake — spesifiek metafisiese aansprake met betrekking tot teologie, die hiernamaals of die bestaan van gode, geeste, of selfs uiteindelike werklikheid — onbekend is of, afhangend van die tipe agnostisisme, van nature onmoontlik is om te bewys. Agnostisisme word algemeen voorgehou as 'n middelgrond tussen teïsme en ateïsme, alhoewel dit nie 'n religieuse verklaring is nie.



</doc>
<doc id="37967" url="https://af.wikipedia.org/wiki?curid=37967" title="Brandnag">
Brandnag

In 'n lugaanval, word die stad, Darmstadt gedurende die nag van die 11de en 12 September 1944 in 'n sogenaamde Brandnag deur doelgerigte bombardering van die Britse Koninklike Lugmag deur 'n vuurstorm tot 'n groot mate verwoes.

Die aanval word deur Bomgroep nr.5, op die bevel van Arthur Harris uitgevoer. Die Britse "Bomgroep nr. 5" was deel van 'n gespesialiseerde eenheid van die Britse koninklike lugmag, wat onder andere vir die vuurbomaanvalle in Dresden, Kassel, Braunschweig, Pforzheim, Hamburg en Stuttgart verantwoordelik was. Hierdie eenheid het gebruik gemaak van 'n kombinasie van springstof- en brandbomme wat in militêre optimale gevalle, 'n vuurstorm veroorsaak het. So 'n vuurstorm het die skade wat aangerig is, veelvuldig. 99 persent van die ou en middestad van Darmstadt is vernietig, wat ongeveer 87 persent van die totale bewoonde gebied uitgemaak het. 11 500 mense sterf hierdie nag en ongeveer 110 000 mense word haweloos gelaat.



</doc>
<doc id="37969" url="https://af.wikipedia.org/wiki?curid=37969" title="Hoërskool Ermelo">
Hoërskool Ermelo

Die Hoërskool Ermelo is 'n publieke hoërskool in Mpumalanga, Suid-Afrika. Dit is 'n Afrikaans-enkelmediumskool vir seuns en meisies. Die naam Hoërskool Ermelo word dikwels afgekort na EHS en daar word informeel na die leerders verwys as Erries.

Aanvanklik kom die Hoërskool Ermelo op 11 April 1914 tot stand en word in die "Uitkomst-Meisjes Tehuis" gehuisves, maar in 1917 verhuis die skool na die ou munisipale geboue van Ermelo.
Op 19 April 1921 word die nuwe skool amptelik in gebruik geneem op die plek waar die skool vandag staan.

Mnr. Kotze, die eerste hoof van die skool (1914) het die Arend as wapen van die Hoërskool Ermelo aanvaar.
Die twee koppe wat na weerskante kyk, simboliseer wakkerheid. Die kroon, bal en staf is simbole van koninklike mag.

Leuse
"Non Viribus Sed Virtute." Vrylik vertaal vanuit Latyns: "Nie deur krag nie, maar deur deug."

Die eerste skoolhoof van die Uitkomstskool, Mej. AE Adriani, het in 1917 die breë bottelgroen en smal wit kleure voorgestel. Dit was ook die kleure van die Meisie-staatskool in Pretoria, waar sy voor haar koms na Ermelo werksaam was. Die twee kleure kom ook voor op die Vierkleurvlag van die ou Z.A.R.

Simboliek:

Die EHS is 'n gemeenskap van leerders (i.e. leerlinge, personeel, hoof, ouers) met uitnemendheid as die ideaal. Die strewe is om te waag; om dinge anders en nuut te doen en om 'n verskil te maak vir alle rolspelers. Voorts strewe die EHS daarna om die behoudende Christelike opvoedingsmilieu te handhaaf. 'n Uitnodigende onderwysgemeenskap skep legio geleenthede vir individualiteit sodat elkeen dít kan bereik waarin hy glo.

Ons sal ons visie bereik deur die uitleef en versterking van Christelik-gefundeerde kernwaardes soos:

Laat ons soos goeie Suid-Afrikaners te alle tye streef om:

Die EHS streef ook daarna om daagliks die volgende waardes uit te leef:

Groentjieskonsert
Aan die begin van elke jaar neem die onderskeie koshuise asook die dorpshuis teen mekaar deel tydens die Groentjieskonsert. Die nuwe Graad 8 leerlinge voer die konsert uit na weke se voorbereiding onder leiding van die matrieks van elke huis. Die res van die leerlinge van elke huis neem ook teen mekaar deel in die vorm van 'n koshuisdans en dirigenteoptog.

Groen Mannetjies
Tydens elke eerstespan-rugbywedstryd staan die eerstejaarseuns in 'n ry geklee in hul groen skoolbaadjies agter die doodlyn van die opposisie. Dit word gedoen ter aanmoediging.

Die terrein van Hoërskool Ermelo bestaan uit 'n reeks van fasiliteite:


Drie koshuise op die terrein bied huisvesting vir leerders van ver:





</doc>
<doc id="37970" url="https://af.wikipedia.org/wiki?curid=37970" title="Verfransing van Brussel">
Verfransing van Brussel

Die verfransing van Brussel verwys na die transformasie wat Brussel ondergaan het van 'n oorwegend Nederlandssprekende na 'n tweetalige, of eintlik veeltalige, stad met Frans as meerderheidstaal en lingua franca. Ofskoon Brussel oorspronklik 'n stad was waar die mense Brabantse dialekte gepraat het, het die taalkundige situasie gedurende die laaste twee eeue drasties verander. Hierdie vooruitgang van Frans word nie alleen verklaar deur Franstalige immigrasie uit Frankryk en Wallonië nie, maar vernaamlik deur die assimilasie van die Vlaamse bevolking. Hierdie evolusie is 'n gevolg van die laer aansien van Nederlands as kultuurtaal in die destydse Belgiese samelewing, versterk deur die aantrekkingskrag van Frans as wêreldtaal.

Dié taalverskuiwing het stadigaan begin in die 18de eeu, maar het egter versnel na die onafhanklikheid van België van Nederland namate Brussel vinnig begin groei het. Die werklike verfransing van die stadsbevolking het eers in die tweede helfte van die 19de eeu begin. Sedert 1880 groei die aandeel tweetaliges vinnig aan ten koste van die eentalige Nederlandstaliges. Nederlands word ook nie meer aan die volgende generasies oorgedra nie, waardeur die aandeel eentalige Franstaliges sedert 1910 sterk toegeneem het.

In die tydperk ná 1960, danksy die vaslegging van die taalgrens en die ekonomiese opbloei van Vlaandere, het die verfransing van Nederlandssprekendes tot 'n einde gekom. Tydens die tweede helfte van de 20ste eeu word Brussel 'n sentrum vir internasionale betrekkinge. Dit het verder bygedra tot 'n skerp toename in die getal buitelandse immigrante wat die gebruik van Frans of hulle eie tale verkies, ten koste van Nederlands. Tegelykertyd het Frans as gevolg van die verstedeliking in 'n bykomende aantal aangrensende Vlaamse dorpe die taal van die meerderheid geword. Dié verskynsel word deur die Vlaminge die ""Franstalige olieplek"" genoem en is, saam met die politieke toekoms van Brussel, een van die belangrikste oorsake van spanning in die Belgiese politieke lewe.


</doc>
<doc id="37973" url="https://af.wikipedia.org/wiki?curid=37973" title="Senseo">
Senseo

Senseo is 'n handelsmerk vir 'n stelsel van koffiemasjiene en klein porsies koffie - sogenaamde koffie-kussinkies - wat in 2001 deur die Nederlandse maatskappy "Philips" in samewerking met die Nederlandse koffievervaardiger "Douwe Egberts" ontwikkel is.

Die handelsnaam "Senseo" verwys sowel na die koffiemasjiene (vervaardiger: "Philips") asook die spesiale koffie-kussinkies wat gebruik word om een of twee koppies koffie te berei. Aanvanklik was "Douwe Egberts" die enigste vervaardiger van koffie-kussinkies op die Europese mark, maar intussen bied ook 'n aantal ander vervaardigers koffie in kussinkies vir die gebruik in "Senseo"- en ander kussinkie-masjiene aan.


</doc>
<doc id="37974" url="https://af.wikipedia.org/wiki?curid=37974" title="Suid-Afrikaanse algemene verkiesing van 2009">
Suid-Afrikaanse algemene verkiesing van 2009

Suid-Afrika se algemene verkiesing vir 'n nuwe Nasionale Vergadering en provinsiale wetgewers is op 22 April 2009 gehou.
Die Nasionale Vergadering bestaan uit 400 lede wat deur proporsionele verteenwoordiging gekies word. Die Nasionale Vergadering wys ná die verkiesing die nuwe President van Suid-Afrika aan.

Meer as 23 miljoen burgers het geregistreer om te stem, waarvan 16 000 oorsese Suid-Afrikaners was. Die Pretoriase Hooggeregshof het op 9 Februarie 2009 beveel dat alle oorsese Suid-Afrikaners in die verkiesing mag stem. Dié besluit is deur die Konstitusionele Hof beaam toe dit op 12 Maart 2009 beslis het dat oorsese burgers wat reeds geregistreer is in die verkiesing mag stem.

Daar was 40 partye waarvoor kiesers kon stem, waarvan 26 op nasionale vlak. Die drie partye wat, soos verwag is, die hoofspelers in die verkiesing was, was die African National Congress onder leiding van mnr. Jacob Zuma, die Demokratiese Alliansie onder leiding van me. Helen Zille, en die Congress of the People onder leiding van mnr. Mosiuoa Lekota.



</doc>
<doc id="37975" url="https://af.wikipedia.org/wiki?curid=37975" title="Electrolux">
Electrolux

Electrolux, 'n Sweedse maatskappy met sy hoofkwartier in Stockholm, is die wêreld se tweede grootste vervaardiger van huishoudelike toestelle soos wasmasjiene, skottelgoedwassers, koel- en vrieskaste, elektriese oonde en stowe en stofsuiers wat jaarliks meer as 40 miljoen produkte aan verbruikers in 150 lande verkoop. Electrolux is daarnaas ook die eienaar van ander vervaardigers en handelsmerke in dié bedryf soos byvoorbeeld "Elektro-Helios", "Husqvarna", "Zanussi" (Italië), "AEG" (Duitsland), "Volta", "Kelvinator" (Australië en Suid-Afrika), "Frigidaire" en "Eureka" (VSA).

Electrolux is in 1919 deur die stofsuier-fabrikant Axel Wenner-Gren gestig wat destyds die bedrywighede van twee maatskappye, Elektromekaniska AB (wat in 1910 gestig is) en AB Lux (1901), saamgesmelt het.


</doc>
<doc id="37977" url="https://af.wikipedia.org/wiki?curid=37977" title="Roseburg, Oregon">
Roseburg, Oregon

Roseburg (genoem "Roseburgh" tot 1894) is 'n dorp in die suidweste van Oregon, in die Douglas-distrik. 

Die dorp is in 1851 gestig en was eers "Deer Creek" genoem. Later is die naam verander en vernoem na Aaron Rose, 'n Duitse Jood, na "Roseburgh" in 1857. En dan in 1894, is die naam verander na Roseburg, die huidige naam.

In 2000 het die dorp 'n bevolking van 20 017 gehad: 93,56% wit, 0,30% swart of Afro-Amerikaans, 1,30% Amerikaanse inboorlinge, 0,99% Asiaties, 0,10% Pasifiese eilanders, 1,26% van ander rasse en 2,48% van twee of meer rasse. Spaans-Amerikaners of Latyns-Amerikaners van enige ras het 3,73% van die bevolking uitgemaak.



</doc>
<doc id="37980" url="https://af.wikipedia.org/wiki?curid=37980" title="Carl XVI Gustaf van Swede">
Carl XVI Gustaf van Swede

Carl XVI Gustaf (Carl Gustaf Folke Hubertus; gebore op 30 April 1946 in Slot Haga te Solna) het op 15 September 1973 ná die afsterwe van sy grootvader, Koning Gustav VI Adolf, die Sweedse troon bestyg. As koning van Swede fungeer hy ook as die konstitusionele staatshoof van die land.

Koning Carl XVI Gustaf is die enigste seun van wyle Prins Gustaf Adolf, hertog van Västerbotten en Prinses Sibylla van Sakse-Coburg en Gotha. Hy is die sewende koning van die Huis van Bernadotte op die Sweedse troon. Carl XVI Gustaf het op 19 Junie 1976 met die Duits-gebore Silvia Sommerlath en huidige Koningin Silvia van Swede getrou. Slot Drottningsholm te Stockholm dien as hul koninklike woning.


</doc>
<doc id="37983" url="https://af.wikipedia.org/wiki?curid=37983" title="Adriaan Vlok">
Adriaan Vlok

Adriaan Vlok was die Minister van Wet en Orde in Suid-Afrika vanaf 1986 tot 1991 gedurende die finale jare van apartheid. Gedurende 'n tydperk van intense en toenemende opposisie en politieke onrus het die Suid-Afrikaanse Regering, deur die Staatssekuriteitsraad (SSR), drastiese stappe beplan en geïmplementeer wat ingesluit het die bombardering van, en moorde en sluipmoordmagte gerig op anti-apartheidsaktiviste om hierdie golf teen te werk.

Adriaan Johannes Vlok, gebore op 11 Desember 1937 in Sutherland, Noord-Kaap, seun van Nicolaas Vlok en Bettie Olivier. Hy word groot op op 'n klein plasie naby die Oranjerivier. Hy begin sy skoolopleiding op Laerskool Neilersdrift en matrikuleer aan die Hoërskool Keimoes in 1956. Hierna ondergaan hy drie maande lank militêre opleiding in Pretoria. Hy werk by die departement van justisie se landdroskantoor op Keimoes en Upington. Gedurende 1959 en 1966 dien hy as onder-sekretaris by die department se hoofkantoor in Pretoria. Hy voltooi sy Dip Proc aan die Universiteit van Pretoria in 1962.

Vlok word aangestel as die privaatsekretaris van min. Pelser, Minister van Justisie. Na vier maande word hy die assistent-privaatsekretaris van Eerste Minister John Vorster. In hierdie posisie raak hy meer betrokke by nasionale aangeleenthede en sy politieke loopbaan begin vorm aanneem.

In 1970 bedank hy uit die staatsdiens en begin 'n besigheid met die doel om in die politiek betrokke te raak. Hy het onder andere 'n boodskapperdiens by die hof in Pretoria-Oos behartig. Hy het ook 'n belangstelling in militêre aangeleenthede gehad en het as 'n vrywilliger by die Regiment Oranjerivier diens gedoen waar hy bevorder is tot luitenant.

In 1972 word hy verkies tot die Stadsraad van Verwoerdburg, 'n voorstad net suid van Pretoria. Hier dien hy op die bestuurskomitee. Hy is ook betrokke by verskeie plaaslike kultuurorganisasies. Hy het in 1959 by die Nasionale Party aangesluit en vanaf 1964 het hy aktief deelgeneem aan partyfunksies. In die laat sestigerjare was hy die voorsitter van die Generaal Hertzogtak van die Nasionale Party in Verwoerdburg en in 1970 word hy verkies tot voorsitter van die afdelingsraad van die Pretoria kiesafdeling, 'n posisie wat hy behou totdat hy as parlementslid verkies word in 1974. Op 17 September 1984 word hy aangestel as Adjunkminister van Verdediging.

Op 14 Januarie 1985 word hy aangestel as Adjunkminister van Wet en Orde, 'n posisie wat hy gesamentlik hou met dié van Adjunkminister van Verdediging. In Desember 1986 word hy aangestel as Minister van Wet en Orde. Sy departement was verantwoordelik vir die onderdrukking van die opstand en die aanhouding van sowat 30 000 mense, soveel as 15 000 word aangehou gedurende 'n verklaarde noodtoestand. Hy was ook verantwoordelik vir die kontroversiële Nasionale Sekuriteitsbestuurstelsel. In Februarie 1988 kondig hy die inperking van 17 buite-parlementêre organisasies aan; onder andere die United Democratic Front, National Education Crisis Committee, die Release Mandela Campaign, die Soweto Civic Association, die South African Youth Congress en die Azanian People's Organisation.

Teen 1989 is die aantal aangehoudenes aansienlik verminder maar ongeveer 300 begin met 'n hongerstaking. As gevolg hiervan onderhandel hy met die regsverteenwoordigers van die hongerstakers en ook met kerkleiers soos onder andere aartsbiskop Desmond Tutu. Heelwat aangehoudenes word hierna vrygelaat.

Gedurende die 1989-verkiesingsveldtog, gebruik hy die "totale aanslag"-propaganda as regverdiging vir sy aksies en moes hy 'n geskrewe verskoning aan die Congress of South African Trade Unions (COSATU) gee vir onbevestigde bewerings oor die organisasie se gewelddadige motiewe.

Teen die einde van 1989 kom aantygings na vore van polisiesluipmoordmagte, wie na bewering meer as 'n honderd politieke aktiviste vermoor het. Die Staatspresident stel 'n interne kommissie aan om die beweringe te ondersoek, maar die bevindinge was nooit openbaar gemaak nie. Die Harmse-kommissie se ondersoek na die politieke moorde het egter nie Vlok gevra om te getuig oor sy kennis van hierdie polisiesluipmoordmagte nie.

Vlok se posisie as minister was erg kontroversieel veral ná 1990 gedurende die onderhandelinge om apartheid te beëindig. Die African National Congress het aangedring op sy onmiddelike ontslag. President FW de Klerk het gereageer deur hom te verskuif na die pos van minister van korrektiewe dienste in Julie 1991.

In 1999 is amnestie aan hom toegestaan deur die Waarheids- en Versoeningskommissie – die enigste kabinetsminister wat erken het hy was skuldig aan kriminele aktiwiteite. Dit sluit die opblaas van Khotso Huis, die hoofkwartier van die Suid-Afrikaanse Raad van Kerke asook COSATU se hoofkantoor in.

Gedurende die middel van 2006 het hy verskoning aangeteken vir 'n aantal dade wat hy nie aan die WVK verklaar het nie, en waarvoor hy vervolg kon word. In 'n dramatiese gebaar, was hy die voete van Frank Chikane wie, as sekretaris-generaal van die South African Council of Churches, 'n teiken was van 'n sluipmoord. Ook was hy die voete van tien weduwees en moeders van die “Mamelodi 10” , 'n groep anti-apartheidsaktiviste wie na hul dood gelok is deur 'n polisieïnformant.

Op 17 Augustus 2007 bevind die Hooggeregshof hom skuldig vir die 1989-sameswering om Frank Chikane te vermoor en word hy 'n tien jaar opgeskorte vonnis opgelê.

Hy is getroud met Cornelia Johanna en hulle het twee seuns en 'n dogter.



</doc>
<doc id="37988" url="https://af.wikipedia.org/wiki?curid=37988" title="Tuinroete-distriksmunisipaliteit">
Tuinroete-distriksmunisipaliteit

Die Tuinroete-distriksmunisipaliteit (voorheen Eden-distriksmunisipaliteit) is een van die 5 distriksmunisipaliteite van die Wes-Kaap. Die setel van die munisipaliteit is in George. Die meeste inwoners in die munisipale gebied is Afrikaanssprekend. Die munisipaliteit se kode is DC4.


Die munisipaliteit bestaan uit die volgende plaaslike munisipaliteite:
Die distriksmunisipaliteit is in 2000 gestig deur die Klein Karoo- en Suid-Kaap-distriksrade saam te smelt. Alhoewel Tuinroete se raad nog nie 'n wapen aangeneem het nie, het albei sy voorgangers wapens gevoer.

Klein Karoo — Die wapen is in 1991 by die Buro vir Heraldiek geregistreer: "In silwer, in die skildhoof swart hoekige tweelingbalke, daaroorheen 'n horing van oorvloed wat vrugte uitstort, alles van natuurlike kleur; die skild oortop met 'n muurkroon met drie uitkomende torings, alles silwer". Die skildhouers was twee volstruise, en die wapenspreuk "Servire populo".

Suid-Kaap — Hierdie raad het aanvanklik die wapen van een van sy voorgangers, die George-afdelingsraad, gebruik. Dit het in 1997 'n nuwe wapen by die Buro vir Heraldiek geregistreer :"Golwend deursnede van groen, en in die skildvoet golwend gedwarsbalk van vier stukke, silwer en blou, op die groen belaai met 'n silwer vyfpuntige ster tussen twee goue bye; 'n hoekige silwer skildhoof; die skild oortop met 'n muurkroon met drie uitkomende torings, alles goud". Die skildhouers was twee Knysaloeries, en die wapenspreuk "Spectemur agendo".

Die volgende statistiek is van die sensus in 2001.
Verkiesingsuitslae vir die munisipaliteit in die Suid-Afrikaanse algemene verkiesing van 2009.


</doc>
<doc id="37990" url="https://af.wikipedia.org/wiki?curid=37990" title="Overberg-distriksmunisipaliteit">
Overberg-distriksmunisipaliteit

Die Overberg-distriksmunisipaliteit is een van die 5 distriksmunisipaliteite van die Wes-Kaap. Die setel van die munisipaliteit is in Bredasdorp. Die meeste inwoners in die munisipale gebied is Afrikaanssprekend. Die munisipaliteit se kode is DC3.


Die munisipaliteit bestaan uit die volgende plaaslike munisipaliteite:
Die Overberg-streeksdiensteraad het in 1992 'n wapen by die Buro vir Heraldiek geregistreer. Dit word deur sy opvolger, die Overberg-distriksmunisipaliteit, gevoer : "Verhoogd tweelingkepersgewys deursnede, blou en groen, oor die snylyn heen 'n silwer tweelingkeper, die pieke gekanteel, gedeeltelik oor die tweelingkeper heen, 'n breee goue punt belaai met 'n regopgeplaaste swart anker; die skild oortop met 'n muurkroon met drie uitkomende torings, alles goud". Die skildhouers is twee hoeveldskaapwagters [voëls] wat op 'n grasgrond besaai met fynbos staan, en die wapenspreuk is "Decus nostrum". 

Verkiesingsuitslae vir die munisipaliteit in die Suid-Afrikaanse algemene verkiesing van 2009.

'n Gedeelte van die Overberg-distriksmunisipaliteit is 'n distriksbestuursgebied met die munisipale kode WCDMA03, wat geen plaaslike munisipaliteit het nie. Vanaf 2001 het die distriksbestuursgebied 'n bevolking van 256.
Volgens die 2001-sensus word die distriksbestuursgebied deur 256 mense bewoon en bestaan uit 37 huishoudings. Die bevolkingsdigtheid is 0,42 mense/km². Die digtheid van die huishoudings beslaan 0,06 huise/km². Die rasse-samestelling van die munisipaliteit is 3,5% Swart, 55,5% Kleurling, 0,0% Asiaties en 41,0% Blank.

40,9% van alle huishoudings bestaan uit meer as een individu en die gemiddelde huishouding bestaan uit 6,92 mense.

In die distriksbestuursgebied word die bevolking as volg verdeel: 32,4% van die bevolking is jonger as 15 jaar, 9,8% is vanaf 15 tot 24 jaar oud, 42,2% vanaf 25 tot 44, 11,3% vanaf 45 tot 64 en 4,3% maak diegene uit wat 65 jaar of ouer is. Die gemiddelde ouderdom is 28 jaar. Vir elke 100 vroue is daar 151,0 mans; vir elke 100 vroue van 18 jaar of ouer is daar 201,8 mans.

In die Distriksgebied praat 80,6% van alle inwoners Afrikaans as huistaal, 17,0% praat Engels, 2,4% praat Xhosa, 0,0% praat enige van die ander amptelike landstale (Ndebele, Zoeloe, Noord-Sotho, Sotho, Tswana, Swazi, Venda of Tsonga).

97,1% van die inwoners is Christene, 2,9% beoefen geen geloof nie.

0,0% van die inwoners van 20 jaar of ouer het geen onderwys ontvang nie, 6,3% het ’n bietjie laerskoolonderrig, 3,8% het slegs laerskool klaargemaak, 15,0% het ’n bietjie hoërskoolonderrig, 35,6% het slegs hoërskool klaargemaak en 39,4% het tersiêre onderwys voortgesit. Oor die algemeen het 75,0% hul hoërskoolloopbaan voltooi.

51,4% van die wooneenhede beskik oor ’n telefoon en/of sellulêre telefoon in die huis self, 40,0% het toegang tot ’n nabygeleë telefoon en 8,6% het geen toegang tot ’n telefoon nie. 100,0 % van alle huishoudings het ’n spoel- of chemiese toilet, 91,2% laat hul vullis ten minste een keer ’n week deur die munisipaliteit verwyder; 0,0% het geen vullisverwydering nie, 100,0% het lopende kraanwater binne hul huise, 100,0% het lopende kraanwater op hul erf, en 100,0% het toegang tot lopende kraanwater. 73,0% van die huishoudings gebruik elektrisiteit vir kookdoeleindes, 71,1% vir verhitting, en 75,7% vir beligting. 74,3% van die huishoudings beskik oor ’n radio, 62,2% het ’n televisie, 22,2% besit ’n rekenaar en 100,0% het ’n yskas.

2,4% van die bevolking tussen die ouderdom van 15 en 65 is werkloos. Van die werklose persone is 100,0% Bruinmense. 5,3% van Bruinmense is werkloos, 0,0% van Swartes, 0,0% van Asiërs en 0,0% van Blankes.

Die mediaan jaarlikse inkomste van werkende volwassenes tussen die ouderdom van 15 tot 65 is R 55 200. Mans het ’n mediaaninkomste van R 59 727 teenoor R 38 298 wat deur vroue verdien word. Die mediaaninkomste per ras is R 28 806 vir Swartes, R 39 287 vir Kleurlinge, R 0 vir Asiërs en R 69 363 vir Blankes. 

Overberg beelde :


</doc>
<doc id="37991" url="https://af.wikipedia.org/wiki?curid=37991" title="Britoniese tale">
Britoniese tale

Die Britoniese tale (Engels: "Brythonic languages"), of "Britse tale", vorm een van die twee takke van die Eiland-Keltiese taalfamilie, die ander tak is die Goideliese tale. Die Engelse naam "Brythonic" is deur die Walliese Keltistiekus, Sir John Rhys, afgelei van die Walliese woord "Brython", wat "inheemse Brit" beteken teenoor die Angel-Sakse of Gaels.

Die Britoniese tale is histories in Groot-Brittanje gepraat vanaf ten minste die Ystertydperk tot vandag, oorspronklik as die meerderheidstaal maar nou as minderheidstale in Wallis en Cornwall. In die Eiland Man en Skotland is die Britoniese tale vervang deur Goedeliese tale wat weer later deur die Germaanse taal Engels verdring is. Deur emigrasie is die Brithoniese taal Bretons in Bretagne op die Europese vasteland in die weste van Frankryk gevestig. Wallies is later ook onder andere na die Chubut-vallei in Patagonië in Argentinië.

Vandag is die belangrikste Britoniese tale Wallies en Bretons wat as gemeenskapstale oorleef. Kornies het aan die einde van die 18de eeu uitgesterf maar voortgesette pogings is sedert die 20ste eeu aangewend. Kumbries is 'n ander vername uitgestorwe Britoniese taal wat in die noorde van Engeland en die suide van wat vandag Skotland gepraat is. Die taal van die Pikte, Pikties, was moontlik ook 'n Britoniese taal. Dit kon egter ook 'n suster taal van Britonies gewees het of geheel en al 'n ander moontlik nie Indo-Europese taal.



</doc>
<doc id="37992" url="https://af.wikipedia.org/wiki?curid=37992" title="Alfred Nzo-distriksmunisipaliteit">
Alfred Nzo-distriksmunisipaliteit

Die Alfred Nzo-distriksmunisipaliteit is een van die 7 distriksmunisipaliteite van die Oos-Kaap. Die setel van die munisipaliteit is in Mount Ayliff. Die meeste mense in die munisipale area praat Xhosa. Die munisipaliteit se kode is DC44.

Die munisipaliteit sluit die volgende dorpe in: Mount Frere, Mount Ayliff, Maluti en Matatiele. Dit is die kleinste en een van die armste munisipaliteite in die provinsie.

Die munisipaliteit word omring deur:

Die munisipaliteit bestaan uit die volgende plaaslike munisipaliteite:
Na afloop van die Suid-Afrikaanse munisipale verkiesing van 2011 is die munisipaliteit uitgebrei om die Mbizana en Ntabankulu Plaaslike Munisipaliteite, voorheen deel van die O.R. Tambo-distriksmunisipaliteit, in te sluit.

Die volgende statistiek is van die sensus in 2011.

Verkiesingsuitslae vir die munisipaliteit in die Suid-Afrikaanse algemene verkiesing van 2004.


</doc>
<doc id="37993" url="https://af.wikipedia.org/wiki?curid=37993" title="Sarah Baartman-distriksmunisipaliteit">
Sarah Baartman-distriksmunisipaliteit

Die Sarah Baartman-distriksmunisipaliteit is een van die 6 distriksmunisipaliteite in die Oos-Kaap. Die setel van die munisipaliteit is in Port Elizabeth geleë. Die inwoners in die munisipale gebied is óf Xhosa- óf Afrikaanssprekend (45% elk), met 'n klein minderheid Engelssprekend. Die munisipaliteit se kode is DC10.

Die munisipaliteit is na Saartjie Baartman vernoem, 'n Khoi-vrou wat in die 19de eeu as trekpleister in Europa onder die naam "Hottentot-Venus" tentoongestel is. Haar liggaamlike oorskot is ná 'n veldtog in 2002 na Suid-Afrika teruggebring, waarna sy in haar oorspronklike geboortestreek in Hankey ter ruste gelê is.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2001.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="37996" url="https://af.wikipedia.org/wiki?curid=37996" title="Amathole-distriksmunisipaliteit">
Amathole-distriksmunisipaliteit

Die Amathole-distriksmunisipaliteit is een van die 6 distriksmunisipaliteite in die Oos-Kaap. Die setel van die munisipaliteit is in Oos-Londen. Die meeste inwoners in die munisipale gebied is Xhosasprekend. Die munisipaliteit se kode is DC12.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2011.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="37997" url="https://af.wikipedia.org/wiki?curid=37997" title="Chris Hani-distriksmunisipaliteit">
Chris Hani-distriksmunisipaliteit

Die Chris Hani-distriksmunisipaliteit is een van die 6 distriksmunisipaliteite in die Oos-Kaap. Die setel van die munisipaliteit is in Queenstown. Die meeste inwoners in die munisipale gebied is Xhosasprekend. Die munisipaliteit se kode is DC13.

Die munisipaliteit word as volg begrens:
Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2011.

Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="37998" url="https://af.wikipedia.org/wiki?curid=37998" title="O.R. Tambo-distriksmunisipaliteit">
O.R. Tambo-distriksmunisipaliteit

Die O.R. Tambo-distriksmunisipaliteit is een van die 6 distriksmunisipaliteite in die Oos-Kaap. Die setel van die munisipaliteit is in Mthatha. Die meeste inwoners in die munisipale gebied is Xhosasprekend. Die munisipaliteit se kode is DC15.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Na afloop van die Suid-Afrikaanse munisipale verkiesing van 2011 sal die munisipaliteit verklein word met Mbizana en Ntabankulu Plaaslike Munisipaliteite wat na die Alfred Nzo-distriksmunisipaliteit oorgedra sal word.

Die volgende statistiek is van die sensus in 2011.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="37999" url="https://af.wikipedia.org/wiki?curid=37999" title="Nelson Mandelabaai Metropolitaanse Munisipaliteit">
Nelson Mandelabaai Metropolitaanse Munisipaliteit

Die Nelson Mandelabaai Metropolitaanse Munisipaliteit is een van die agt metropolitaanse munisipaliteite in Suid-Afrika.

Die naam is gekies om die eertydse president Nelson Mandela te vereer, ten spyte van die feit dat daar nie 'n geografiese kenmerk in die gebied met hierdie naam is nie.

Die sensus van 2001 verdeel die munisipaliteit in die volgende gebiede:
Ná die munisipale verkiesing van 2011 het die ANC 63 uit die 120 setels in die raad beheer. Die Demokratiese Alliansie was die amptelike opposisie met 48, terwyl COPE ses en die ACDP, PAC en UDM een elk gehad het. In dié verkiesing het die ANC 377 138 stemme op hom verenig, vergeleke met die DA se 291 571, uit 'n totaal van 723 740. Die ANC het 34 wyke gewen en die DA 26, die enigste twee partye wat in wyke kon wen.

Ná munisipale verkiesing op 3 Augustus 2016 het die Demokratiese Alliansie as die grootste party uit die stryd getree, hoewel hy met 355 471 van die 753 895 uitgebragte stemme nie 'n meerderheid kon behaal nie. Die ANC het 311 416 stemme gekry, terwyl die EFF die derde grootste party met 38 951 stemme was. Dié uitslag het aan die DA 57 setels besorg, aan die ANC 50 en aan die EFF vyf in 'n raad met 120 setels. Drie tradisionele alliansievennote van die DA – die UDM (2), ACDP (1) en COPE (1) – kon saam sorg vir 'n totaal van 61 setels, vergeleke met die ander partye se 59. Hierdie keer kon die ANC 36 wyke wen, die DA 23 en die EFF een, nadat die ANC-kandidaat onttrek het. Athol Trollip is op 18 Augustus 2016 onbestrede as burgemeester gekies nadat die ANC nie aan die stemmery deelgeneem het nie en die DA 'n ooreenkoms met die UDM en ACDP aangegaan het. Mongameli Bobani (UDM) is as onderburgemeester gekies en Jonathan Lawack (DA) as speaker. Trollip en Lawack is op 27 Augustus 2018 uit hul poste verwyder en met onderskeidelik Bobani en Buyelwa Mafaya (ANC) vervang.


</doc>
<doc id="38001" url="https://af.wikipedia.org/wiki?curid=38001" title="Lejweleputswa-distriksmunisipaliteit">
Lejweleputswa-distriksmunisipaliteit

Die Lejweleputswa-distriksmunisipaliteit is een van die vyf distriksmunisipaliteite van die Vrystaat. Die setel van die munisipaliteit is in Welkom. Die meeste inwoners in die munisipale gebied is Suid-Sothosprekend. Die munisipaliteit se kode is DC18.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:

Die volgende statistiek is van die sensus in 2001.

Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38002" url="https://af.wikipedia.org/wiki?curid=38002" title="Motheo-distriksmunisipaliteit">
Motheo-distriksmunisipaliteit

Die Motheo-distriksmunisipaliteit was een van die 5 distriksmunisipaliteite van die Vrystaat. Die setel van die munisipaliteit was in Bloemfontein gewees. Die meeste mense in die munisipaliteit het Suid-Sotho gepraat. Die munisipaliteit se kode was DC17.

Op 18 Mei 2011, met die Suid-Afrikaanse munisipale verkiesing van 2011, hou die munisipaliteit op om te bestaan. Een van die plaaslike munisipaliteite in die distrik, die Mangaung Plaaslike Munisipaliteit, het 'n outonome metropolitaanse munisipaliteit geword, terwyl Naledi en Mantsopa onderskeidelik na die Xhariep- en Thabo Mofutsanyane-distriksmunisipaliteite oorgedra is.

Die munisipaliteit was omring deur:

Die munisipaliteit het bestaan uit die volgende plaaslike munisipaliteite:

Die volgende statistiek is van die sensus in 2001.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38003" url="https://af.wikipedia.org/wiki?curid=38003" title="Thabo Mofutsanyana-distriksmunisipaliteit">
Thabo Mofutsanyana-distriksmunisipaliteit

Die Thabo Mofutsanyana-distriksmunisipaliteit is een van die vyf distriksmunisipaliteite van die Vrystaat. Die setel van die munisipaliteit is in Phuthaditjhaba. Die meeste inwoners in die munisipale gebied is Suid-Sothosprekend. Die munisipaliteit se kode is DC19.

Die munisipaliteit word begrens deur:

Die distriksmunisipaliteit bestaan uit die volgende plaaslike munisipaliteite:

Die volgende statistiek is van die sensus in 2001.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38004" url="https://af.wikipedia.org/wiki?curid=38004" title="Xhariep-distriksmunisipaliteit">
Xhariep-distriksmunisipaliteit

Die Xhariep-distriksmunisipaliteit is een van die 5 distriksmunisipaliteite van die Vrystaat. Die setel van die munisipaliteit is in Trompsburg. Die meeste inwoners in die munisipale gebied is Afrikaanssprekend. Die munisipaliteit se kode is DC16.

"Xhariep" (Gariep) is Griekwa vir die Oranjerivier. 

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:

Die volgende statistiek is van die sensus in 2001.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38005" url="https://af.wikipedia.org/wiki?curid=38005" title="Amajuba-distriksmunisipaliteit">
Amajuba-distriksmunisipaliteit

Die Amajuba-distriksmunisipaliteit is een van die 10 distriksmunisipaliteite van KwaZulu-Natal. Die setel van die munisipaliteit is in Newcastle. Die meeste inwoners in die munisipale gebied is Zoeloesprekend. Die munisipaliteit se kode is DC25.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2001.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38006" url="https://af.wikipedia.org/wiki?curid=38006" title="EThekwini Metropolitaanse Munisipaliteit">
EThekwini Metropolitaanse Munisipaliteit

Die eThekwini Metropolitaanse Munisipaliteit is 'n metropolitaanse munisipaliteit in KwaZulu-Natal en een van agt in Suid-Afrika. Dit sluit die stad Durban en omliggende stede in. Die meeste mense in die munisipaliteit praat Zoeloe. Die munisipaliteit se sensuskode is ETH.

Die munisipaliteit word omring deur:

Die volgende statistiek is van die sensus in 2001.

Verkiesingsuitslae vir die munisipaliteit in die Suid-Afrikaanse algemene verkiesing van 2009.


</doc>
<doc id="38007" url="https://af.wikipedia.org/wiki?curid=38007" title="ILembe-distriksmunisipaliteit">
ILembe-distriksmunisipaliteit

Die iLembe-distriksmunisipaliteit is een van die 10 distriksmunisipaliteite van KwaZulu-Natal. Die setel van die munisipaliteit is in KwaDukuza. Die meeste inwoners in die munisipale gebied is Zoeloesprekend. Die munisipaliteit se kode is DC29.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2011.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38008" url="https://af.wikipedia.org/wiki?curid=38008" title="Harry Gwala-distriksmunisipaliteit">
Harry Gwala-distriksmunisipaliteit

Die Harry Gwala-distriksmunisipaliteit is een van die 10 distriksmunisipaliteite van KwaZulu-Natal. Die setel van die munisipaliteit is Ixopo. Die meeste inwoners in die munisipale gebied is Zoeloesprekend. Die munisipaliteit se kode is DC43.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2011.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38009" url="https://af.wikipedia.org/wiki?curid=38009" title="Ugu-distriksmunisipaliteit">
Ugu-distriksmunisipaliteit

Die Ugu-distriksmunisipaliteit is een van die 10 distriksmunisipaliteite van KwaZulu-Natal. Die setel van die munisipaliteit is in Port Shepstone. Die meeste inwoners in die munisipale gebied is Zoeloesprekend. Die munisipaliteit se kode is DC21.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2011.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38010" url="https://af.wikipedia.org/wiki?curid=38010" title="UMgungundlovu-distriksmunisipaliteit">
UMgungundlovu-distriksmunisipaliteit

Die uMgungundlovu-distriksmunisipaliteit is een van die 10 distriksmunisipaliteite in KwaZulu-Natal. Die setel van die munisipaliteit is in Pietermaritzburg. Die meeste inwoners in die munisipale gebied Zoeloesprekend. Die munisipaliteit se kode is DC22.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2011.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38011" url="https://af.wikipedia.org/wiki?curid=38011" title="Umkhanyakude-distriksmunisipaliteit">
Umkhanyakude-distriksmunisipaliteit

Die Umkhanyakude-distriksmunisipaliteit is een van die 10 distriksmunisipaliteite van KwaZulu-Natal. Die setel van die munisipaliteit is in Mkuze. Die meeste inwoners in die munisipale gebied is Zoeloesprekend. Die munisipaliteit se kode is DC27.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2001.
Verkiesingsuitslae vir die munisipaliteit in die Suid-Afrikaanse algemene verkiesing van 2004.


</doc>
<doc id="38012" url="https://af.wikipedia.org/wiki?curid=38012" title="UMzinyathi-distriksmunisipaliteit">
UMzinyathi-distriksmunisipaliteit

Die uMzinyathi-distriksmunisipaliteit is een van die 10 distriksmunisipaliteite van KwaZulu-Natal. Die setel van die munisipaliteit is in Dundee. Die meeste inwoners in die munisipale gebied is Zoeloesprekend. Die munisipaliteit se kode is DC24.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2001:
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38013" url="https://af.wikipedia.org/wiki?curid=38013" title="UThukela-distriksmunisipaliteit">
UThukela-distriksmunisipaliteit

Die uThukela-distriksmunisipaliteit is een van die 10 distriksmunisipaliteite van KwaZulu-Natal. Die setel van die munisipaliteit is in Ladysmith. Die meeste inwoners in die munisipale gebied is Zoeloesprekend. Die munisipaliteit se kode is DC23.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2001.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38014" url="https://af.wikipedia.org/wiki?curid=38014" title="King Cetshwayo-distriksmunisipaliteit">
King Cetshwayo-distriksmunisipaliteit

Die King Cetshwayo-distriksmunisipaliteit (voorheen uThungulu-distriksmunisipaliteit)) is een van die 10 distriksmunisipaliteite van KwaZulu-Natal. Die setel van die munisipaliteit is in Richardsbaai. Die meeste inwoners in die munisipale gebied is Zoeloesprekend. Die munisipaliteit se kode is DC28.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2001.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38015" url="https://af.wikipedia.org/wiki?curid=38015" title="Zululand-distriksmunisipaliteit">
Zululand-distriksmunisipaliteit

Die Zululand-distriksmunisipaliteit is een van die 10 distriksmunisipaliteite van KwaZulu-Natal. Die setel van die munisipaliteit is in Ulundi. Die meeste inwoners in die munisipale gebied is Zoeloesprekend. Die munisipaliteit se kode is DC26.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2001.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38016" url="https://af.wikipedia.org/wiki?curid=38016" title="Bojanala Platinum-distriksmunisipaliteit">
Bojanala Platinum-distriksmunisipaliteit

Die Bojanala Platinum-distriksmunisipaliteit is een van die 4 distriksmunisipaliteite van die Noordwes. Die setel van die munisipaliteit is in Rustenburg. Die meeste inwoners in die munisipale gebied is Tswanasprekend. Die munisipaliteit se kode is DC37.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:

Die volgende statistiek is van die sensus in 2011.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38018" url="https://af.wikipedia.org/wiki?curid=38018" title="Goideliese tale">
Goideliese tale

Die Goideliese tale (Engels: "Goidelic languages") of Gaeliese tale ("Gaelic languages") is 'n groep Eiland-Keltiese tale wat histories 'n dialekkontinuum gevorm het wat van die suide van Ierland gestrek het, oor die eiland Man tot in die noorde van Skotland. Daar bestaan drie moderne Goideliese tale: Iers-Gaelies ("Gaeilge"), Skots-Gaelies ("Gàidhlig") en Manx-Gaelies ("Gaelg"). Tot ongeveer 1700 het Iers-Gaelies en Skots-Gaelies egter dieselfde literêre taal gemeen gehad. Die divergensie tussen die tale het eers 'n aanvang geneem toe Engels ernstig in die tradisionele Gaeliese gebiede begin praat is. Manx-Gaelies was waarskynlik ook deel van dieselfde taal hoewel daar nie direkte getuienis van geskrewe gebruik van Manx-Gaelies bestaan nie.

Die Goideliese tak bestaan ook as Q-Kelties bekend aangesien die Proto-Keltiese *"kʷ" oorspronklik in die tak behou is (dit het later sy labialisering verloor en 'n gewone [k] geword), teenoor Britonies, waar die *"kʷ" [p] geword het. Die klankverskuiwing word ook in Gallies aangetref wat daartoe lei dat Britonies en Gallies gesamentlik as "P-Kelties" bekend staan. In Keltiberies is *"kʷ" ook behou en die term "Q-Kelties" kan dus ook daarop toegepas word, hoewel dit nie 'n Goideliese taal is nie, net soos Gallies nie Britonies is nie.

Vroeë Moderne Iers-Gaelies was 'n literêre taal in Ierland tot die 17de eeu en Klassieke Gaelies was 'n literêre taal in Skotland tot die 18de eeu. Latere ortografiese divergensie is die resultaat van meer onlangse ortografiese hervormings. Manx-Gaelies-ortografie is gegrond op Engels en Wallies en is in 1610 ingevoer en is nooit algemeen gebruik nie. Alle Ierse en Skotse persone met 'n literêre agtergrond ("bards", digters, seanchaidhe, ens.) is in die 1500's van die eiland Man af verban wat die literêre bande met Iers-Gaelies en Skots-Gaelies op daardie stadium verbreek het.

Goidelies is een van die twee hoof onderafdelings van die moderne Eiland-Keltiese tale. Die ander is die Britoniese tale wat Wallies, Kornies en Bretons insluit.



</doc>
<doc id="38019" url="https://af.wikipedia.org/wiki?curid=38019" title="Belgorod">
Belgorod

Belgorod (Russies: Бе́лгород) is 'n stad in die weste van Rusland en die grootste stad en hoofstad van die Belgorod-oblast. Belgorod het in 2014 'n bevolking van 379 135 gehad en lê 40 km noord van die Oekraïne. Die stad se naam beteken "wit stad" in Russies.



</doc>
<doc id="38060" url="https://af.wikipedia.org/wiki?curid=38060" title="Vasteland-Keltiese tale">
Vasteland-Keltiese tale

Die Vasteland-Keltiese Tale is 'n moderne naam vir die Keltiese tale, nou almal uitgestorwe, wat op die Europese vasteland ontstaan het en daar gepraat is (teenoor die Eiland-Keltiese tale wat in Groot-Brittanje en Ierland gepraat is). Die Vasteland-Keltiese tale is deur volke wat aan die Romeine en Grieke bekend gestaan het as Keltoi, Kelte, Galliërs en Galatae. Die tale is van die Iberiese Skiereiland tot by die Balkan en in Anatolië gepraat. Die tale is egter deur die Germaanse en Italiese tale verdring.


</doc>
<doc id="38062" url="https://af.wikipedia.org/wiki?curid=38062" title="Walliesers in Argentinië">
Walliesers in Argentinië

Die Walliese gemeenskap in Argentinië (Wallies: "Y Wladfa" [ə ˈwlɑːdfa], letterlik: "Die kolonie") het ontstaan deur immigrasie wat in 1865 hoofsaaklik aan die kus van die Chubut-provinsie in die verre suidelike deel van Patagonië, Argentinië, begin het.

In die 19de en vroeë 20ste eeue het die Argentynse regering immigrasie van Europeërs aangemoedig om die land buite die gebied Buenos Aires te bevolk. Tussen 1856 en 1875 is ten minste 34 immigrante-nedersettings van verskeie nasionaliteite tussen Santa Fe en Entre Rios gevestig. Benewens die hoof-Walliese kolonie in Chubut is 'n kleiner kolonie in Santa Fe gevestig deur 44 Walliesers wat Chubut verlaat het. Nog 'n groep het hulle in Coronel Suárez in die suidelike deel van die provinsie Buenos Aires gevestig.

Teen die vroeë 21ste eeu het die Wallies-Argentynse gemeenskap ongeveer 72 685 getel. Volgens Chubut se eie skatting is die aantal Wallies-sprekers ongeveer 1 500 terwyl ander skattings die getal so hoog as 5 000 stel.



</doc>
<doc id="38063" url="https://af.wikipedia.org/wiki?curid=38063" title="Tifus">
Tifus

Tifus is een van verskeie aansteeklike siektes wat deur "Rickettsiae" veroorsaak word. Die naam is afkomstig van die Griekse woord "typhos" wat wasig of rokerig beteken en beskryf mense wat met deur die siekte aangetas is se verstandelike toestand. Die organisme wat die siekte veroorsaak is "Rickettsia", 'n parasiet wat nie lank buite lewende selle kan oorleef nie. Tifus moet nie verwar word met tifuskoors nie (ook ingewandskoors) wat 'n heeltemal ander siekte is.

Die eerste betroubare beskrywing van die siekte dateer uit die Spaanse beleg van Moorse Granada in 1489. Hierdie geskrifte sluit beskrywings in van koors en rooi kolle oor die arms, rug en bors wat vererger tot ylhoofdigheid asook verottende sere en -stank. Tydens die beleg het die Spanjaarde 3000 man verloor as gevolg van skermutselinge met die vyand en 'n bykomende 17000 man het aan tifus omgekom.

Tifus was ook algemeen in tronke gewees (en in enige toestand waar te veel mense opgehoop word en luise maklike versprei) en het dit dikwels as tronkkoors bekend gestaan. Dikwels was tronkstraf dan ook as gevolg daarvan in wese 'n doodsvonnis gewees. Die siekte was so aansteeklik dat gevangenes soms almal in die hof aangesteek het.


</doc>
<doc id="38067" url="https://af.wikipedia.org/wiki?curid=38067" title="Affrikaat">
Affrikaat

'n Affrikaat is 'n kombinasie van twee konsonante, waarvan die eerste een 'n (bv. dentale) plosief is en die tweede een 'n homorgane (bv palato-alveolare) vryfklank. Homorgaan dui daarop dat die vryfklank in terme van artikulasieposisie en stemhebbendheid dieselfde eienskap as die voorafgaande plosief het. Hoewel dit dus inderwaarheid om 'n kombinasie van twee klanke gaan, word affrikate as 'n enkele foneem beskou. Daarom word dit ook met die aparte term aangedui.

Die mees algemene affrikate is "/pf/", "/ts/", "/kch/" en "/dz/".

In Duits kom daar veral aan die begin van woorde affrikate voor. Die klank wat in 'n woord soos "Zaun" met die grafeem 'Z' weergegee word is 'n voorbeeld hiervan. Tydens uitspreek van hierdie klank lê die artikulasieposisie van die /t/ baie naby aan dié van die daaropvolgende /s/. Sulke woorde is soms moeilik om uit te spreek vir nie-modertaalsprekers.


</doc>
<doc id="38079" url="https://af.wikipedia.org/wiki?curid=38079" title="Dawie de Villiers">
Dawie de Villiers

Dawie de Villiers (gebore op 10 Julie 1940) was van 1980 tot 1986 die Minister van Handel en Nywerheid in Suid-Afrika. Gedurende 1989 beklee hy die amp Minister van Mineraal- en Energiesake, sowel as die portefeulje Openbare Ondernemings.

Dawid Jacobs de Villiers is op Burgersdorp in die Kaapprovinsie gebore, die seun van Coenie en Elsa de Villiers. Coenie was 'n spoorwegklerk, organiseerder van die Nasionale Party en lid van die Parlement van die kiesafdeling Vasco vanaf 1953 tot 1961. Die familie verhuis na Caledon waar hy sy skoolloopbaan begin. Hulle verhuis egter na 'n jaar na Bellville, waar hy matrikuleer in 1959 by die Hoërskool Bellville.

In 1960 studeer hy aan die Universiteit van Stellenbosch waar hy gradueer in Teologie en 'n honneursgraad verwerf in Filosofie. Gedurende 1962 tot 1963 was hy voorsitter van die Studenteraad. Hy was gekant teen die tradisionele politiek van die Nasionale Party, wat hom as 'n linksgesinde onder sy mede-Afrikaners gemaak het. Hy word dan ook deur die Afrikaanse koerant "Die Burger" genoem, saam met andere, as om 'n radikale standpunt teen die Nasionale Party se beleid te hê. Hy was egter 'n aktiewe deelnemer aan die Nasionale Party op die kampus en dien ook op die Studenteraad van die universiteit. Sy vader was toe reeds 'n lid van die Parlement.

In 1963–1964 is hy 'n deeltydse lektor in filosofie aan die Universiteit van Wes-Kaap en die Abe Bailey- en Markotter-beurse is aan hom toegeken. Nadat hy sy graad in die teologie voltooi het, word hy die leraar by Nederduits Gereformeerde Kerk in Wellington vanaf 1967 tot 1969. Hierna word hy lektor aan die Randse Afrikaanse Universiteit (RAU). In 1972 voltooi hy sy MA in filosofie en ontvang 'n beurs vir oorsese studie. 'n Doktoraat in Filosofie word aan hom toegeken deur die Universiteit van Stellenbosch.

De Villiers is getroud met Suzaan Mangold en hulle het drie dogters en 'n seun.

De Villiers was 'n uitstekende rugbyspeler op die skrumskakelposisie en hy verteenwoordig Suid-Afrika as 'n Springbok in 25 toetse. Hy was Suid-Afrika se twee-en-dertigste kaptein. Sy eerste internasionale toets was teen die Britse Leeus in 1962. In 1967 lei hy die Springbokke teen die All Blacks in Nieu-Seeland. Hy lei die Springbokke 22 keer as kaptein en word op 23 November 2002 'n plek toegewys op die "Muur van Beroemdes" van die Twickenham World Rugby Museum.

Tydens sy tydperk as lektor by die Randse Afrikaanse Universiteit, het die destydse rektor, Gerrit Viljoen, hom oorreed om meer by die politiek betrokke te raak. Teen sy vader se wense, word hy die parlementslid vir Johannesburg-Wes en hy behou die setel gedurende die 1974- en 1977-verkiesings. Hy was toe ook die President van die RAU-konvokasie en die voorsitter van die Nasionale Party se Buitelandse Sake Komitee.

In April 1979 word hy die Suid-Afrikaanse Ambassadeur in Londen. Met sy terugkeer na Suid-Afrika in Oktober 1980 word hy aangestel as Minister van Handel en Nywerheid. Die jaar hierna staan hy in die Tuine kiesafdeling van Kaapstad maar verloor teen Ken Andrews van die Progressiewe Federale Party. Hy word verkies as die parlementslid vir Piketberg, Kaapprovinsie. In 1989 word hy Minister van Mineraal- en Energiesake en van Openbare Ondernemings sowel as leier van die Kaapse Nasionale Party.

Gedurende die Groote Schuur onderhandelinge met die ANC en ook gedurende die Konvensie vir 'n Demokratiese Suid-Afrika (KODESA) was hy een van die Nasionale Party se verteenwoordigers.


</doc>
<doc id="38080" url="https://af.wikipedia.org/wiki?curid=38080" title="Tornabuoni-kapel">
Tornabuoni-kapel

Die Tornabuoni-kapel (Italiaans: "Cappella Tornabuoni") is die hoofkapel in die kerk van Santa Maria Novella in Florence, Italië. Die kapel is beroemd vir die uitgebreide en goed bewaarde reeks fresko's op sy mure. Hierdie reeks is een van die volledigste in die stad en is deur Domenico Ghirlandaio en sy werkswinkel tussen 1485 en 1490 geskep.

<br clear="all">


</doc>
<doc id="38081" url="https://af.wikipedia.org/wiki?curid=38081" title="Donatello">
Donatello

Donatello (ca. 1386- 13 Desember 1466) was 'n beroemde Italiaanse, vroeë-Renaissance kunstenaar en beeldhouer uit Florence. In sy eie tyd het veral sy reliëfwerk aandag getrek en hy word vandag beskou as een van die belangrikste Italiaanse beeldhouers van die 15de eeu. Sy werk toon 'n groot belangstelling in die menslike liggaam en vrystaande skulptuur. "Donatello" is 'n verkleiningsvorm van die kunstenaar se eintlike naam, "Donato", en beteken "presentjie".

Donatello het in een van die interessantste periodes van die kunsgeskiedenis geleef. Hy is aan die einde van die Gotiese tydperk gebore, toe Leonardo da Vinci, een van die grootste kunstenaars van die Renaissance, veertien jaar oud was. 

Soos talle van die ander groot meesters het hy ook sy opleiding in die welvarende en kunsbewuste handelstad Florence gekry. Dit, en sy besoeke aan Rome, het 'n diepgaande invloed op sy styl gehad. Die vermoede is dat hy saam met sy vriend Brunelleschi in 1402 of 1403 Rome die eerste keer besoek het. Hulle het gou die bynaam van "skattejagters" gekry omdat hulle elke oomblik van hul besoek tussen die ruïnes van die ou Romeinse geboue deurgebring het. 

Donatello het groot invloed uitgeoefen op ander Renaissance-kunstenaars, soos die beroemde Michelangelo en Rafaël. hy staan ook bekend as 'n "Leermeester van die Meesters".



</doc>
<doc id="38082" url="https://af.wikipedia.org/wiki?curid=38082" title="Aanbidding van die drie Wyses (Leonardo)">
Aanbidding van die drie Wyses (Leonardo)

Aanbidding van die drie Wyses is 'n vroeë skildery deur Leonardo da Vinci. Die Augustynse monikke in Florence het Leonardo die opdrag gegee, maar hy het die daaropvolgende jaar na Milaan verhuis en die skildery is nooit voltooi nie. Dit word sedert 1670 in die Uffizi-museum in Florence gehuisves.

Die skildery toon die Maagd Maria met Jesus in die voorgrond; hulle vorm 'n driehoek met die drie Wyse Manne wat in aanbidding kniel. Agter hulle is ander persone wat 'n halwe sirkel om hulle vorm. Onder hierdie figure is 'n moontlike selfportret van 'n jong Leonardo (ver regs). In die agtergrond, links, is die ruïnes van 'n heidense gebou wat besig is om deur werkers herstel te word. In die agtergrond, regs, is ruiters besig om te veg en 'n skets van 'n rotsagtige landskap.


</doc>
<doc id="38084" url="https://af.wikipedia.org/wiki?curid=38084" title="Nasionaal-Sosialistiese Duitse Arbeidersparty">
Nasionaal-Sosialistiese Duitse Arbeidersparty

Die Nasionaal-Sosialistiese Duitse Arbeidersparty (Duits: "Nationalsozialistische Deutsche Arbeiterpartei", "NSDAP") en algemeen bekend as die Nazi-party, was 'n regse radikale politieke party in Duitsland tussen 1919 en 1945. Dit was eers bekend as die Duitse Arbeidersparty voordat die naam in 1920 verander is.

Die party se laaste leier, Adolf Hitler, is aangestel as die rykskanselier deur president Paul von Hindenburg in 1933. Hitler het vinnig 'n totalitêre bewind daargestel, wat as die Derde Ryk bekend gestaan het.


</doc>
<doc id="38085" url="https://af.wikipedia.org/wiki?curid=38085" title="Pektien">
Pektien

Pektien is 'n strukturele heteropolisakkaried wat in die primêre selwande van plante op land gevind word. Dit is vir die eerste onttrek en beskryf in 1825 deur Henri Braconnot.

Dit word kommersieel as 'n wit tot ligbruin poeier vervaardig wat hoofsaaklik uit sitrusvrugte onttrek word en word gebruik as 'n voedseljellie vir die vervaardig van konfyt en jellies. Dit word ook gebruik as vulsels, lekkergoed en as 'n stabiliseerder in vrugtesappe en melkdrankies en as 'n bron van vesel.


</doc>
<doc id="38093" url="https://af.wikipedia.org/wiki?curid=38093" title="Soenie">
Soenie

'n Soenie ("Neotragus moschatus") is 'n baie klein wildsbokkie wat in die suidooste van Afrika aangetref word.

Volwasse soenies het 'n gemiddelde massa van 3 kg en 'n hoogte van ongeveer 40 cm. Die rammetjies het horings wat tot 9 cm lank kan word. Die bokke is slank, met 'n relatief hoë agterkant. Die kleur wissel van grys tot rooibruin, met 'n wit ken, keel, binnebene en onderkant. Soenies se oë word deur 'n witterige ring omring en elke been het 'n swart band net bo die hoef. Hulle word hoofsaaklik in gebiede met digte struikgewasse aangetref.

Mannetjies assosieer met een tot vier wyfies. Die ooi skenk telkens aan 'n enkele lammetjie die lewe. Die lammetjies het 'n donkerder kleur en word buite sig gehou tot hulle kleur sodanig vervaag het dat dit genoeg kamoeflering verskaf.

Die bokke is skaam en hoofsaaklik snags aktief. Oordag slaap hulle in beskutte koeltes. Hulle vreet hoofsaaklik blare wat op die grond geval het, maar sal ook soms vrugte of swamme probeer vreet. Hulle kry die nodige vog uit hul dieet en is dus nie van 'n varswaterbron afhanklik nie.



</doc>
<doc id="38094" url="https://af.wikipedia.org/wiki?curid=38094" title="Alkohol">
Alkohol

Alkohol is 'n koolwaterstofderivaat ('n organiese koolwaterstofverbinding wat ook ander elemente as koolstof (C) en waterstof (H) bevat) met die kenmerkende -OH-groep (hidroksielgroep) wat aan 'n koolstofatoom verbind is, en wat die algemene formule CH+1OH het. Die IUPAC-name van verbindings in hierdie homoloë reeks word van die ooreenstemmende alkane afgelei; die "-aan"-agtervoegsel word bloot met "-anol" vervang. Alkohole met twee of drie OH-groepe word onderskeidelik "diole" en "triole" genoem.

Alkohole kan word onderverdeel in drie kategorië:

Die bekendste alkohol is etanol wat voorkom in wyn, bier ens en dikwels verstaan word onder die naam "alkohol". Andere bekende voorbeelde is metanol, propanol, isopropanol.

Alkhole bevat 'n polêre OH-groep en 'n nie-polêre alkielgroep. Alkoholkettings tot by butanol (CHOH) is in water oplosbaar — langerkettingalkohole is nie in water oplosbaar nie, aangesien die nie-polêre alkielgedeelte van die verbinding dominant is en nie-polêre stowwe nie in water kan oplos nie. Alkohole met vertakte alkielgroepe is meer oplosbaar in water as minder vertakte kettings. 'n Tersiêre alkohol is byvoorbeeld meer oplosbaar in water as 'n primêre alkohol.

Wanneer alkohole in water oplos, ioniseer hulle nie. Die oplossing bly neutraal.

Aangesien alkohole beide waterstofbinding en Vanderwaalskragte het, is hul kookpunte hoër as die ooreenstemmende alkane, wat slegs Vanderwaalskragte het. Aangesien alkohole met vertakte kettings se Vanderwaalskragte swakker word, is hul kookpunte laer.



</doc>
<doc id="38098" url="https://af.wikipedia.org/wiki?curid=38098" title="Foals">
Foals

Foals is 'n musiekgroep van Oxford (Engeland). In Europa het die groep 'n platekontrak met Transgressive Records, en in die VSA met Sub Pop. Op 24 Maart en 8 April 2008 het die groep hul eerste vollengteateljeealbum "Antidotes" in onderskeidelik die VK en die VSA vrygestel. Die album is deur die sosialis Wendy Jane en Dave Sitek geproduseer. Die groep het egter die meng van die album self behartig.






</doc>
<doc id="38107" url="https://af.wikipedia.org/wiki?curid=38107" title="Klipspringer">
Klipspringer

Die klipspringer ("Oreotragus oreotragus") is een van die kleinste wildsbokkies in Afrika en word op klipkoppies en bergagtige dele van Suider en Oos-Afrika en Ethiopië aangetref. Hierdie bokke is baie akrobaties en kan met gemak deur hulle rotsagtige habitat beweeg. 'n Klipspringer se hoewe is so gevorm dat dit lyk asof hy op sy tone loop.

Volwasse klipspringers het 'n gemiddelde massa van 16 kg en 'n hoogte van ongeveer 60 cm. Ooie is ietwat groter as die ramme. Die ram het skerp, reguit horings wat tot 16 cm lank kan word; die ooie van 'n paar subspesies in Oos-Afrika het ook horinkies. Klipspringers het 'n gelerige huid, met 'n wit pens. Die binnekant van die ore is ook wit. Hulle het ook 'n unieke huid onder die antilope: lang hare wat skerp en bros is, wat dig teen hulle lywe lê om hulle teen die ruwe, bergagtige habitat te beskerm. Daar is verskeie subspesies wat hoofsaaklik volgens die diere se huidkleur gedifferensieer word.
Buiten sy grootte, kan die klipspringer uitgeken word aan sy houding: hy het klein, silindervormige hoef wat só groei dat dit lyk of die dier op sy tone loop. Ander kenmerke is die prominente donker vogkliere aan die binnehoeke van sy oë en sy besonders kort stert.

Soos die naam aandui, kan klipspringers maklik van klip tot klip spring en het hulle slegs 'n klein vastrapplek nodig. Hulle kan maklik bo-op rotspunte gesien word, waar hulle doodstil staan en die gebied om hulle bespied. Wanneer hulle bedreig word, uiter hulle 'n sagte fluitgeluid en slaan dan op die vlug.

Klipspringers is enkellopende diere, maar word soms ook in pare aangetref. Hulle is veral vroeg oggend en laat middag aktief en slaap dan tydens die warmste tyd van die dag.

'n Klipspringer se dieet bestaan hoofsaaklik uit gras en jong lote; hy verkry ook die nodige water van die blare en is dus nie afhanklik van 'n varswaterbron nie.

Die ooi is ongeveer 7 maande dragtig waarna 'n enkele lammetjie in die somer gebore word.




</doc>
<doc id="38114" url="https://af.wikipedia.org/wiki?curid=38114" title="Prinses Isabel">
Prinses Isabel

Prinses Isabel (* 29 Julie 1846, † 14 November 1921) was die troonopvolger van Brasilië tydens die laaste dekades van haar vader, Pedro II se bewind en ook waarnemende vors. Met die beëindiging van die Monargie het sy die hoof van die Brasiliaanse Koningshuis geword en die "de jure" Keiserin van Brasilië.

Sy het drie keer as die vors van Brasilië opgetree tydens haar vader se afwesigheid uit die land. In die politiese geskiedenis van Brasilië was sy die eerste vroulike heerser in die na koloniaanse tydperk. In 1888 het sy die Goue Wet onderteken wat die algehele afskaffing van slawerny in die Brasiliaanse ryk bewerkstellig het. Pous Leo XIII het die Goue Roos aan haar toegeken vir haar vroomheid en haar rol in die afskaffing van slawerny. in 1889 het die Brasiliaanse leër Pedro II omvergegooi tesame met die monargie en is haar kans op troonopvolging ook daarmee heen. Sy is op 14 November 1921 oorlede waar sy in Chateau d'Eu in Frankryk woonagtig was.


</doc>
<doc id="38115" url="https://af.wikipedia.org/wiki?curid=38115" title="Frances Baard-distriksmunisipaliteit">
Frances Baard-distriksmunisipaliteit

Die Frances Baard-distriksmunisipaliteit (voorheen bekend as die Diamantveld-distriksmunisipaliteit) is een van die 5 distriksmunisipaliteite van die Noord-Kaap. Die setel van die munisipaliteit is in Kimberley. Die meeste inwoners in die munisipale gebied is Tswanasprekend. Die munisipaliteit se kode is DC9.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2001.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38116" url="https://af.wikipedia.org/wiki?curid=38116" title="Luiz Inácio Lula da Silva">
Luiz Inácio Lula da Silva

Luiz Inácio Lula da Silva (Portugees: [luˈiz iˈnasju ˈlulɐ dɐ ˈsiwvɐ], ; * 27 Oktober 1945) wat in Brasilië alombekend is as Lula, is 'n Brasiliaanse politikus en het vanaf 1 Januarie 2003 tot 1 Januarie 2011 as 35ste president van Brasilië gedien. Hy is ook 'n stigterslid van die arbeidersparty. Hy is op 27 Oktober 2002 verkies en het sy amp op 1 Januarie 2003 opgeneem. Op 29 Oktober 2006 is hy herkies en is sy ampstermyn as President verleng tot 1 Januarie 2011. Hy is opgevolg deur Dilma Rousseff.

Lula word as een van die gewildste politici in die geskiedenis van Brasilië beskou en tydens sy ampstermyn was hy een van die gewildste politici in die wêreld. Hy is in "Time" se 2010 "The 100 Most Influential People in the World", en Perry Anderson het hom "die suksesvolste politikus van sy tyd genoem."

Op 17 Maart 2016 is Lula deur Dilma Rousseff as personeelhoof van die presidentskap aangewys, maar regter Justice Gilmar Mendes van die Hoogste Federale Hof het die aanstelling weens lopende federale ondersoeke geblokkeer. Op 12 Julie 2017 is hy skuldig bevind aan geldwassery en passiewe korrupsie, soos dit in die Brasiliaanse strafreg as 'n ontvangs van 'n omkoopgeld deur 'n staatsamptenaar of staatsamptenaar gedefinieer is. Hy is deur regter Sérgio Moro tot nege jaar en ses maande jaar tronkstraf gevonnis maar bly in afwagting van 'n appèl van die vonnis vry. Op 24 Januarie 2018 het die plaaslike federale hof van die vierde streek, wat 'n paneel van drie beoordelaars is, eenstemmig Moro se beslissing teen Lula gehandhaaf. Op 5 April 2018 het die hoogste federale hof Lula se "habeas corpus"-pleidooi verwerp; op dieselfde dag is 'n lasbrief vir sy arrestasie uitgereik. Op 7 April 2018 het hy begin om sy tronkstraf van 12 jaar in Curitiba uit te dien.



</doc>
<doc id="38117" url="https://af.wikipedia.org/wiki?curid=38117" title="John Taolo Gaetsewe-distriksmunisipaliteit">
John Taolo Gaetsewe-distriksmunisipaliteit

Die John Taolo Gaetsewe-distriksmunisipaliteit (voorheen bekend as die Kgalagadi-distriksmunisipaliteit) is een van die 5 distriksmunisipaliteite van die Noord-Kaap. Die setel van die munisipaliteit is in Kuruman. Die meeste inwoners in die munisipale gebied is Tswanasprekend. Die munisipaliteit se kode is DC45.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2001.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38119" url="https://af.wikipedia.org/wiki?curid=38119" title="Pixley ka Seme-distriksmunisipaliteit">
Pixley ka Seme-distriksmunisipaliteit

Die Pixley ka Seme-distriksmunisipaliteit is een van die 5 distriksmunisipaliteite van die Noord-Kaap. Die setel van die munisipaliteit is in De Aar. Die meeste inwoners in die munisipale gebied is Afrikaanssprekend. Die munisipaliteit se kode is DC7.

Die munisipaliteit bestaan uit die volgende plaaslike munisipaliteite:
Die munisipaliteit word as volg begrens deur ander distrikte:
Die volgende statistiek is van die sensus in 2011.

Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38120" url="https://af.wikipedia.org/wiki?curid=38120" title="Dr. Ruth Segomotsi Mompati-distriksmunisipaliteit">
Dr. Ruth Segomotsi Mompati-distriksmunisipaliteit

Die Dr. Ruth Segomotsi Mompati-distriksmunisipaliteit (voorheen bekend as die Bophirima-distriksmunisipaliteit) is een van die 4 Distriksmunisipaliteite van die Noordwes. Die setel van die munisipaliteit is in Vryburg. Die meeste inwoners in die munisipale gebied is Tswanasprekend. Die munisipaliteit se kode is DC39.

Die munisipaliteit word begrens deur:

Die munisipaliteit bestaan uit die volgende Plaaslike Munisipaliteite:

Die volgende statistiek is van die 2011-sensus.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38124" url="https://af.wikipedia.org/wiki?curid=38124" title="Vaalribbok">
Vaalribbok

Die vaalribbok ("Pelea capreolus") is 'n wildsbok wat in Suid-Afrika, Zimbabwe, Lesotho en eSwatini aangetref word.

'n Volwasse vaalribbok het 'n gemiddelde massa van 22 kg en 'n hoogte van ongeveer 75 cm. Die ram het dun, regop horings wat tot 29 cm lank kan word en effens vorentoe buig. Die bok se haarkleed is meer wollerig en krullerig as ander wildsbokke s'n en word soms deur leke vir 'n boerbok aangesien. Vaalribbokke het 'n bruingrys bokant, met 'n gelerige gesig en bene en 'n wit pens en stert. Een van die vaalribbok se kenmerke is sy uiters lang, gepunte ore. Sy lang gesig eindig in 'n klein bek en sy oë het wit rande om.

Die diere se dieet bestaan hoofsaaklik uit die blare van tweesaadlobbige plante en gras. Hulle verkry die nodige water uit die blare wat hulle vreet en is dus onafhanklik van 'n varswaterbron.

'n Vaalribbok is bedags aktief, met afwisselende periodes waartydens hy wei en rus, alhoewel die warm middagure hoofsaaklik rustig in die koelte deurgebring word. Daar is twee sosiale groepe wat voorkom: 'n groep wyfies met 'n dominante mannetjie (gemiddeld 8 diere, maar dit kan tot 20 wees) en 'n groep enkellopende mannetjies op soek na 'n groep met wyfies wat oorgeneem kan word. Wanneer 'n vaalribbok gevaar bespeur, vlug hy met kenmerkende skommelperdbewegings en wys die wit onderkant van sy stert. Vaalribbokke is goeie springers en klimmers.

Die ramme is poligamies: hulle word met meer as een ooi geassosieer. 'n Ram sal sy groep ooie teen ander ramme beskerm en die ramme afskrik deur te proes en sy hoewe op die grond te kap of hulle selfs aan te val. Ramme wat verloor, is dikwels alleenlopend. Die ramme is uiters aggressief en sal tydens die paarseisoen soms ander vaalribbokramme, skape en boerbokke doodmaak. Die paarseisoen is in April en die ooi skenk in November of Desember die lewe aan 'n enkele lammetjie. 'n Mannetjie is teen 18 – 21 maande geslagsryp en sal dan die groep verlaat om sy eie gebied te vestig.

Vaalribboke het 'n gemiddelde lewensduur van 8 tot 10 jaar. Anders as ander diere, vaar vaalribboke nie goed in gevangenskap nie.

Buiten die mens, word vaalribbokke deur leeus, luiperds, hiënas, wildehonde, luislange en jakkalse gejag. Hulle is ook die teiken van 'n aantal parasiete soos luise, vlooie en bosluise.



</doc>
<doc id="38125" url="https://af.wikipedia.org/wiki?curid=38125" title="Varkgriep">
Varkgriep

Varkgriep verwys na griepgevalle wat veroorsaak word deur Ortomiksovirusse wat endemies is tot varke. Varkgriepgeslagslyne wat tot op hede geëien kon word is geklassifiseer as óf influensa C-virus of een van die verskeie subtipes van die genus influensa A-virus.

Varkgriep, anders as voëlgriep, kan deur mens-tot-mens-kontak versprei word.

Dit is bekend dat varkgriep veroorsaak word deur Influensa A subtipes H1N1, H1N2, H3N1 en H2N3.

In varke kom drie influensa A-virus subsoorte voor (H1N1, H3N2 en H1N2) wat wêreldwyd sirkuleer. Dit is bekend dat die griep tot dusver verantwoordelik was vir die sterftes van om en by 81 mense met ingang 26 April 2009 hoofsaaklik in Meksiko en die VSA. In Suid-Afrika bestaan daar kommer dat die virus nie spoedig opgespoor gaan word nie. Die Wêreldgesondheidsorganisasie bestempel die virus as 'n noodgeval. 

Die naam "varkgriep" skep wêreldwyd verwarring. Rusland, Indonesië en nog ander lande het die invoer van varkvleis verbied, maar varkgriep kan nie deur varkprodukte versprei word nie, aangesien die virus nie deur voedsel oorgedra word nie. 

Varkgriep is algemeen onder varke en seldsaam in mense. Mense wat met varke werk (veral mense met 'n hoë mate van blootstelling) kan varkgriep opdoen as die variant in staat is om mense te besmet. Hierdie variasies kan gewoonlik egter nie van mens tot mens oorgedra word nie. Af en toe kan die varkgriepvirus egter muteer na 'n vorm wat maklik van mens tot mens oorgedra kan word. Daar word vermoed dat die virus wat die varkgriepuitbraak van 2009 veroorsaak het so 'n mutasie ondergaan het. Die virus wat verantwoordelik is vir die uitbraak van 2009 is varkgriep genoem vanweë die feit dat een van die proteïene op die oppervlak daarvan ooreenstem met die virus wat gewoonlik varke aantas, maar dis nog onbekend of dié spesifieke variant varke aantas.

In mense is die simptome tipiese simptome van griep- en verwante siektes, naamlik kouekoors, koors, seer keel, spierpyne, erge hoofpyn, hoes, tamheid en algemene ongemak. Die variant verantwoordelik vir die 2009-uitbraak veroorsaak in die meeste gevalle slegs ligte simptome en die aangetaste persoon herstel binne 'n paar dae.


</doc>
<doc id="38128" url="https://af.wikipedia.org/wiki?curid=38128" title="Capricorn-distriksmunisipaliteit">
Capricorn-distriksmunisipaliteit

Die Capricorn-distriksmunisipaliteit is een van die 5 distriksmunisipaliteite in Limpopo. Die setel van die munisipaliteit is in Polokwane. Die meeste inwoners in die munisipale gebied is Noord-Sothosprekend. Die munisipaliteit se kode is DC35.

Die munisipaliteit word obegrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2011.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38129" url="https://af.wikipedia.org/wiki?curid=38129" title="Mopani-distriksmunisipaliteit">
Mopani-distriksmunisipaliteit

Die Mopani-distriksmunisipaliteit is een van die 5 distriksmunisipaliteite in Limpopo. Die setel van die munisipaliteit is in Giyani. Die meeste inwoners in die munisipale gebied is Tsongasprekend. Die munisipaliteit se kode is DC33.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2011.
Verkiesingsuitslae vir die munisipaliteit in die Suid-Afrikaanse algemene verkiesing van 2004.


</doc>
<doc id="38130" url="https://af.wikipedia.org/wiki?curid=38130" title="Waterberg-distriksmunisipaliteit">
Waterberg-distriksmunisipaliteit

Die Waterberg-distriksmunisipaliteit is een van die 5 distriksmunisipaliteite in Limpopo. Die setel van die munisipaliteit is in Modimolle (Nylstroom). Die meeste inwoners in die munisipale gebied is Noord-Sothosprekend. Die munisipaliteit se kode is DC36.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2011.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38135" url="https://af.wikipedia.org/wiki?curid=38135" title="Sekhukhune-distriksmunisipaliteit">
Sekhukhune-distriksmunisipaliteit

Die Sekhukhune-distriksmunisipaliteit is een van die 5 distriksmunisipaliteite in Limpopo. Die setel van die munisipaliteit is in Groblersdal. Die meeste van die 1 076 840 inwoners in die gebied is Noord-Sothosprekend. Die munisipaliteit se kode is DC47.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2011.

Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38136" url="https://af.wikipedia.org/wiki?curid=38136" title="Metsweding-distriksmunisipaliteit">
Metsweding-distriksmunisipaliteit

Die Metsweding-distriksmunisipaliteit en die plaaslike munisipaliteite wat daaronder geval het, is op 18 Mei 2011, die datum van die Suid-Afrikaanse munisipale verkiesing van 2011, ontbind en by die Stad Tshwane Metropolitaanse Munisipaliteit ingelyf.

Die munisipaliteit was een van 3 distriksmunisipaliteite in Gauteng. Die setel van die munisipaliteit was in Bronkhorstspruit. Die meeste mense in die munisipaliteit praat Ndebele. Die munisipaliteit se kode was DC46.

Die munisipaliteit is omring deur:

Die munisipaliteit het uit die volgende plaaslike munisipaliteite bestaan:
Die volgende statistiek is van die sensus in 2001.

Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38138" url="https://af.wikipedia.org/wiki?curid=38138" title="Stellenbosch Universiteitskoor">
Stellenbosch Universiteitskoor

Stellenbosch Universiteitskoor (Engels: "Stellenbosch University Choir") is 'n koor van die Universiteit Stellenbosch. Gestig in 1936, is dit die oudste koor in Suid-Afrika. Die huidige koorleier, André van der Merwe, is aan die begin van 2003 aangestel.

Die Stellenbosch Universiteitskoor het al menigte buitelandse toere onderneem en die optredes is krities bekroon. Die koor word ook as 'n leidende Suid-Afrikaanse koorsang-groep gesien.

'n Hoogtepunt was die aanwys van die koor as algehele wenner van die kategorie vir Jeugkore by die Wêreld Koorspele in Bremen, Duitsland in Julie 2004. Tydens die 2008 Wêreld Koorspele was die koor eerste geplaas in die kategorie "Musica Sacra".

Nog 'n 2004 hoogtepunt vir die koor was die deelname saam met die Kaapse Filharmoniese Orkes in "Sinfonia Africana" deur die Kaapse komponis Hendrik Hofmeyr. Hierdie baanbreker simfonie (met Afrikaanse teks) is geskryf vir sopraan, koor en orkes. 

Binne die Suid-Afrikaanse konteks raak dit meer belangrik om uit te reik na kore in minder bevoorregde gemeenskappe. Sedert die begin van 2005 tree die koor op as gasheer van 'n weeskinderkoor van Khayamandi - nie net om musikale onderrig aan die koor te verskaf nie maar ook om die Universiteitskoor van die waarde van gemeenskapsdiens bewus te maak.

Die koor se nuutste CD, "Laudate", is November 2008 vrygestel en bevat, onder andere snitte van die repertoire vir die 2008 Wêreld Koorspele.


In Julie 2004, wen die Koor die kategorie "Mixed Youth Choirs" (Gemengde Jeugkore) by die Wêreld Koorspele in Bremen, Duitsland met 92.13 punte.

In Julie 2008 het die Koor aan die Wêreldkoorspele in Graz (Oostenryk) deelgeneem, waar hulle drie goue medaljes in die drie kategorieë waarin hulle deelgeneem het, verower. Die koor was onder 22 ander kore van Suid-Afrika wat gekies is om deel te neem aan hierdie kompetisie van meer as 400 kore. Hulle wen die kategorie "Musica Sacra: Open Category" met 92.7 en is tweede geplaas in die kategorie "Gospel & Spiritual" met 92.13 punte. In die kategorie "Mixed Youth Choirs", is die Koor 4de geplaas met 88 punte.

Teen August 2008 is die Koor gerang as die beste koor in die kategorie "Musica Sacra" (Geweide Musiek) en die vierde beste koor, algeheel, in die wêreld!

Gedurende Julie 2010 toer die Koor na Sjina vir die 6de Wêreld Koorspele in Shaoxing. Hier behaal hulle twee goue medaljes en word aangewys as wêreldkampioene vir hul twee kategorieë. In die kategorie vir gemengde kore ("Mixed Choirs") behaal hulle 95.75 punte, die hoogste deur enige koor in die hele kompetisie! Hulle behaal ook 'n punt van 90.88 vir die kategorie vir kontemporêre musiek ("Musica Contemporanea").



Molen)



</doc>
<doc id="38140" url="https://af.wikipedia.org/wiki?curid=38140" title="Hendrik Hofmeyr">
Hendrik Hofmeyr

Hendrik Hofmeyr (gebore 1957 in Kaapstad, Suid-Afrika) is 'n Suid-Afrikaanse komponis van kontemporêre klassieke musiek. Hy het gematrikuleer aan die destydse Hoërskool Nassau in Mowbray. Tydens sy tien jaar van studie in Italië het hy die Suid-Afrikaanse Operakompetisie met "The Fall of the House of Usher" gewen. Hy het ook die jaarlikse Nederburg-prys vir Opera verower vir sy werk wat op die opvoering van "The Fall of the House of Usher" in die Pretoriase Staatsteater in 1988 gevolg het. Hy het in daardie selfde jaar die eerste prys in 'n internasionale kompetisie in Italië verwerf vir sy musiek vir 'n kortrolprent deur Wim Wenders. Hy het in 1992 na Suid-Afrika teruggekeer en in 1997 twee internasionale komposisiekompetisies gewen: die Koningin Elisabeth-musiekkompetisie van België (met "Raptus" vir viool en orkes) en die eerste weergawe van die Dimitris Mitropoulos-komposisie in Athene (met "Byzantium" vir hoë stem en orkes). Sy "Incantesimo" vir solofluit is gekies om Suid-Afrika by die ISCM-wêreldmusiekdae in Kroasië in 2005 te verteenwoordig. In 2008 is hy met 'n Kanna-toekenning by die Klein Karoo Nasionale Kunstefees bekroon. Hy is tans 'n medeprofessor in Musiek by die Universiteit van Kaapstad, waar hy 'n DMus-graad in 1999 behaal het.



</doc>
<doc id="38141" url="https://af.wikipedia.org/wiki?curid=38141" title="Real">
Real

Die Brasiliaanse Real (Portugees: Real Brasileiro, meervoud: "reais") is die geldeenheid van Brasilië. Een real is 'n honderd centavos.

Die naam "real" verwys na die Portugese woord vir "koninklik".

Munte in sirkulasie is: 1, 10, 25, 50 centavos en 1 real. Die papiergeld is beskikbaar in 1, 2, 5, 10, 20, 50 en 100 real.

Die eerste geldeenheid wat in Brasilië gebruik is vanaf 1624 was die gulden, tydens die besetting van Brasilië deur Nederland. Die réis (meervoud van real) (BRD) word al vanaf 1654 as geldeenheid in Brasilië gebruik en was die eerste ware Brasiliaanse geldeenheid sedert 1690.

As gevolg van inflasie is die mil-réis (BRM) in 1846 in gebruik geneem. Mil-réis beteken duisend real. Die mil-réis is deur die cruzeiro in 1942 vervang in 'n 1:1 verhouding, alhoewel die mil-réis nog tot in 1955 in gebruik was. As gevolg van hoë inflasie is daar telkens nuwe munte bekendgestel, in 1967 is die nuwe cruzeiro (BRB) met 'n omruilverhouding van 1000:1 bekend gestel, daarna in 1986 is die cruzado (BRC) met 1000:1 ruilverhouding bekend gestel, in 1989 is die nuwe cruzado (BRN) met 1000:1 verhouding bekend gestel, in 1990 is die cruzeiro (BRE) met 'n 1:1 verhouding bekend gestel, in 1993 is die cruzeiro real (BRR) met 'n 1000:1 verhouding bekend gestel en uiteindelik in 1994 is dit met die real (BRL/986) met 'n verhouding van 2750:1 vervang.

Sedertdien het Brasilië 'n meer stabiele geldeenheid. Die eenheid is ook in 1994 aan die dollar gekoppel, alhoewel die koppeling sedertdien stapsgewys hersien is (gedevalueer) met die verloop van tyd.



</doc>
<doc id="38143" url="https://af.wikipedia.org/wiki?curid=38143" title="Ehlanzeni-distriksmunisipaliteit">
Ehlanzeni-distriksmunisipaliteit

Die Ehlanzeni-distriksmunisipaliteit is een van die 3 distriksmunisipaliteite van Mpumalanga. Die setel van die munisipaliteit is in Nelspruit. Die meeste inwoners in die munisipale gebied is Swazisprekend. Die munisipaliteit se kode is DC32.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2001.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38144" url="https://af.wikipedia.org/wiki?curid=38144" title="Nkangala-distriksmunisipaliteit">
Nkangala-distriksmunisipaliteit

Die Nkangala-distriksmunisipaliteit is een van die 3 distriksmunisipaliteite van Mpumalanga. Die setel van die munisipaliteit is in Middelburg. Die meeste inwoners in die munisipale gebied is Ndebelesprekend. Die munisipaliteit se kode is DC31.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2001.

Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38145" url="https://af.wikipedia.org/wiki?curid=38145" title="Gert Sibande-distriksmunisipaliteit">
Gert Sibande-distriksmunisipaliteit

Die Gert Sibande-distriksmunisipaliteit (voorheen bekend as die Oosvaal-distriksmunisipaliteit) is een van die 3 distriksmunisipaliteite van Mpumalanga. Die setel van die munisipaliteit is in Secunda. Die meeste inwoners in die munisipale gebied is Zoeloesprekend. Die munisipaliteit se kode is DC30

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2001.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38146" url="https://af.wikipedia.org/wiki?curid=38146" title="Sedibeng-distriksmunisipaliteit">
Sedibeng-distriksmunisipaliteit

Die Sedibeng-distriksmunisipaliteit is een van die 2 distriksmunisipaliteite in Gauteng. Die setel van die munisipaliteit is in Vereeniging. Die meeste inwoners van die munisipale gebied is Suid-Sothosprekend. Die munisipaliteit se kode is DC42.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2011.
Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="38147" url="https://af.wikipedia.org/wiki?curid=38147" title="Sentraal Karoo-distriksmunisipaliteit">
Sentraal Karoo-distriksmunisipaliteit

Die Sentraal Karoo-distriksmunisipaliteit is een van die 5 distriksmunisipaliteite van die Wes-Kaap. Die setel van die munisipaliteit is in Beaufort-Wes. Die meeste inwoners in die munisipale gebied is Afrikaanssprekend. Die munisipaliteit se kode is DC5.


Die munisipaliteit bestaan uit die volgende plaaslike munisipaliteite:
Die Sentrale Karoo-streeksdiensteraad het in 1990 'n wapen by die Buro vir Heraldiek geregistreer : "In silwer, 'n rooi punt, die piek driebladvormig, tussen twee omgekeerde swart punte; die skild oortop met 'n muurkroon met drie uitkomende torings, alles silwer". Die skildhouers is twee sekretarisvoëls, en die wapenspreuk is "Deus juvat". Die Sentraal-Karoo Distriksmunisipaliteit voer vandag dieselfde wapen.

Die volgende statistiek is van die sensus in 2001.
Verkiesingsuitslae vir die munisipaliteit in die Suid-Afrikaanse algemene verkiesing van 2004.

'n Gedeelte van die Sentraal Karoo-distriksmunisipaliteit is 'n distriksbestuursgebied met die munisipale kode WCDMA03, wat geen plaaslike munisipaliteit het nie.

Volgens die 2001-sensus word die distriksbestuursgebied deur 6 184 mense bewoon en bestaan uit 1 543 huishoudings. Die bevolkingsdigtheid is 1,11 mense/km². Die digtheid van die huishoudings beslaan 0,28 huise/km². Die rasse-samestelling van die munisipaliteit is 17,40% Swart, 75,31% Kleurling, 0,0% Asiaties en 7,29% Blank.

17,1% van alle huishoudings bestaan uit meer as een individu en die gemiddelde huishouding bestaan uit 4,01 mense.

In die distriksbestuursgebied word die bevolking as volg verdeel: 36,8% van die bevolking is jonger as 15 jaar, 15,2% is vanaf 15 tot 24 jaar oud, 26,5% vanaf 25 tot 44, 15,7% vanaf 45 tot 64 en 5,9% maak diegene uit wat 65 jaar of ouer is. Die gemiddelde ouderdom is 23 jaar. Vir elke 100 vroue is daar 94,4 mans; vir elke 100 vroue van 18 jaar of ouer is daar 89,1 mans.

In die Distriksgebied praat 91,0% van alle inwoners Afrikaans as huistaal, 2,0% praat Engels, 5,2% praat Xhosa, 0,0% praat enige van die ander amptelike landstale (Ndebele, Zoeloe, Noord-Sotho, Suid-Sotho, Tswana, Swazi, Venda of Tsonga) en 1,4% het 'n nie-amptelike taal as huistaal.

96,4% van die inwoners is Christene en 2,9% beoefen geen geloof nie.

30,3% van die inwoners van 20 jaar of ouer het geen onderwys ontvang nie, 27,2% het ’n bietjie laerskoolonderrig, 8,6% het slegs laerskool klaargemaak, 18,6% het ’n bietjie hoërskoolonderrig, 6,3% het slegs hoërskool klaargemaak en 9,0% het tersiêre onderwys voortgesit. Oor die algemeen het 15,3% hul hoërskoolloopbaan voltooi.

28,9% van die wooneenhede beskik oor ’n telefoon en/of sellulêre telefoon in die huis self, 56,3% het toegang tot ’n nabygeleë telefoon en 14,8% het geen toegang tot ’n telefoon nie. 79,3,0 % van alle huishoudings het ’n spoel- of chemiese toilet. 62,3% laat hul vullis deur die munisipaliteit ten minste een keer ’n week verwyder word; 0,5% het geen vullisverwydering nie. 36,9% het lopende kraanwater binne hul huise, 90,9% het lopende kraanwater op hul erf, en 98,3% het toegang tot lopende kraanwater. 34,2% van die huishoudings gebruik elektrisiteit vir kookdoeleindes, 23,2% vir verhitting, en 84,4% vir beligting. 71,3% van die huishoudings beskik oor ’n radio, 48,8% het ’n televisie, 4,9% besit ’n rekenaar, 43,1% het ’n yskas, en 16,4% ’n sellulêre telefoon.

17,7% van die bevolking tussen die ouderdom van 15 en 65 is werkloos. Van die werklose persone is 22,9% Swart, 75,0% Kleurling, 0,0% Asiaties en 1,9% Blankes.

Die gemiddelde jaarlikse inkomste van werkende volwassenes tussen die ouderdom van 15 tot 65 is R7 033. Mans het ’n gemiddelde inkomste van R7 761 teenoor R4 362 wat deur vroue verdien word. Die gemiddelde inkomste per ras is R6 757 vir Swartes, R6 211 vir Kleurlinge, R 0 vir Asiërs en R41 611 vir Blankes.

Die jaarlikse inkomsteverspreiding in die Sentraal Karoo DBG is:


</doc>
<doc id="38152" url="https://af.wikipedia.org/wiki?curid=38152" title="Turku">
Turku

Turku [ˈturku], Sweeds Åbo [ˈoːbu], is 'n stad en munisipaliteit aan die suidweskus van Finland. Met 183 811 inwoners (soos op 30 September 2014) is dit die vyfde grootste stad in die land en die sentrum van die derde grootste metropolitaanse gebied na Helsinki (Helsingfors) en Tampere (Tammerfors) met 'n bevolking van meer as 300 000.

Turku is die oudste stad van Finland en het tot en met 1812 ook as die hoofstad van die land gefungeer. Turku was daarnaas ook die setel van Finland se eerste universiteit, die Sweedstalige "Åbo Akademi". Ook die Universiteit van Finland is hier gestig, maar in 1828 na Helsinki verskuif.

Nadat die Sweedse koning Gustav Wasa in 1525 stadstatus aan Turku verleen het, was dit eeue lank 'n beduidende sentrum van Finland se Sweedssprekende gemeenskap. Die stad is vandag nog steeds amptelik tweetalig, tog is Sweeds tans 'n minderheidstaal wat deur 5,2 persent van die bevolking gepraat word.

Turku is 'n beduidende seehawe (met veerbootverbindings na Mariehamn op Åland en na Stockholm), die setel van 'n universiteit en 'n Evangelies-Lutherse aartsbiskop. Saam met die Estniese hoofstad Tallinn is Turku as die Europese Kultuurhoofstad van die jaar 2011 aangewys.

'n Aantal brande het baie van die ouer geboue in Turku vernietig; die 13de eeuse katedraal, wat in 1827 deur 'n brand verniet is, is onmiddellik herbou en is die setel van die Aartsbiskop van Finland. Die ou kasteel, waarvan die oudste deel ook in die 13de eeu gebou is, huisves 'n historiese museum. 



</doc>
<doc id="38155" url="https://af.wikipedia.org/wiki?curid=38155" title="Lüneburg">
Lüneburg

Die Universiteits- en Hansestad Lüneburg (Nederduits: "Lümborg") is 'n stad in die Duitse deelstaat Nedersakse en in die distrik Lüneburg, 45 km suidoos van die Hansestad Hamburg geleë. Die stad het 'n bevolking van sowat 72 000.

Lüneburg het 'n oppervlakte van 70,38 vierkante kilometer en is aan die benedeloop van die Ilmenaurivier geleë.

Die stadsgebied bestaan uit 17 stadswyke: Altstadt, Bockelsberg, Ebensberg, Goseburg-Zeltberg, Häcklingen, Kaltenmoor, Kreideberg, Lüne-Moorfeld, Mittelfeld, Neu Hagen, Ochtmissen, Oedeme, Rettmer, Rotes Feld, Schützenplatz, Weststadt en Wilschenbruch.

Sedert Desember 2004 maak die stad en distrik Lüneburg deel uit van Hamburg se openbare vervoerstelsel. Lüneburg se hoofstasie is tussen Hamburg en Hannover geleë en word deur treine van die staatsonderneming "Deutsche Bahn" asook die privaat spoorwegmaatskappy "Metronom Eisenbahngesellschaft" bedien. Die reistyd van Lüneburg na Hamburg is sowat 'n halfuur. Behalwe vir streekstreine word Lüneburg ook deur langafstandtreine soos Intercity- en Intercity-Express-treine (ICE) met ander stede verbind. In die stadsgebied verbind 'n buslynstelsel die buitwyke met die middestad. Die busnetwerk met elf lyne word deur die stedelike vervoermaatskappy KVG Lüneburg bedien.

Lüneburg se langste straat is die Dahlenburger Landstraße wat langs die spoorwegstasie loop. Lüneburg is daarnaas aan die snelweg A 39 geleë en word deur die B 209 en B 216 met die nasionale padnetwerk verbind.




</doc>
<doc id="38180" url="https://af.wikipedia.org/wiki?curid=38180" title="Robert Reed">
Robert Reed

Robert Reed (19 Oktober 1932 – 12 Mei 1992) was 'n Emmy Award-genomineerde Amerikaanse verhoog- en televisieakteur. 

Reed is gebore as John Robert Rietz, in Highland Park, Illinois, seun van Helen (née Teaverbaugh) en John R. Rietz. Reed het 'n groot gedeelte van sy jeug in Muskogee, Oklahoma geurgebring en later William Shakespeare bestudeer op kollege. Hy het gestudeer aan die Northwestern University waar hy 'n lid van Beta Theta Pi was en is later verskuif na die Royal Academy of Dramatic Arts in Londen Engeland.

Hy het bekendheid verwerf in die vroeë 1960's toe hy teenoor E.G. Marshall in die televisiedrama "The Defenders" van 1961 tot 1665 gespeel het, maar sy grootste roem was as die vader, Mike Brady, in die televisiekomedie "The Brady Bunch", waarin hy van 1969 tot 1974 gespeel het. Van die begin van "The Brady Bunch" was hy ongelukkig met die rol en het hy gevoel om in die soms lawwe sitkom te speel benede sy ernstige Shakesperiaanse opleiding was. Ten spyte van sy misnoeë in die sitkom het hy baie van sy mede-akteurs gehou en is in 'n mate aanvaar as vaderfiguur deur sommige van die jonger akteur van die sitkom. In 'n poging om meer realisme tot die vertoning toe te voeg het Reed met die skepper daarvan, Sherwood Schwartz, geredeneer. Hy het Schwartz gereeld voorgekeer met geskrewe notas waarin hy weergee waarom 'n karakter se motivering nie sin maak nie of waarom dit verkeerd is om in een episode verskillende elemente, soos klugspel en satire, te kombineer. Een so 'n voorval het daartoe gelei dat Reed in die vertoning se laaste episode uitgeskryf is. Reed het egter die rol herhaal in die verskeidenheidsprogram, "The Brady Bunch Hour" asook "The Brady Brides", verskeie "Brady"-rolprente wat eksklusief vir televisie gemaak is en nuwe reekse wat op "The Bradys" gevolg het.

Onderwyl "The Brady Bunch" vertoon is het Reed ook 'n herhalende rol as "lt. Adam Tobias" in die televisiedrama "Mannix" gehad wat van 1967 tot 1975 gedraai het.

Aan die einde van "The Brady Bunch" in 1974 het Reed verhoogwerk gedoen en gereeld sy verskyning as gas gemaak op ander televisieprogramme en televisierolprente, o.m. "Pray for the Wildcats" in 1974. Hy het kritiese toejuiging ontvang vir sy vertolking as 'n dokter wat 'n geslagsverandering wil ondergaan in 'n tweedelige episode van "Medical Center" in 1975. Reed het ook in "The Boy in the Plastic Bubble" (1976), "Rich Man, Poor Man" (1976) en die minireeks "Roots" (1977) gespeel. Hy het verder sy verskyning as gas gemaak op "Wonder Woman" (1976) waar hy die rol van die Falcon vertolk het. Ander vername verskynings sluit in: "Hawaii 5-0" (1979), "Charlie's Angels" (1980), "Vega$" (1981) en "Murder, She Wrote" vir ten minste drie vertonings. Reed het die gereelde rol van dr. Adam Rose in die krities beoordeelde (dog kortstondige) hospitaaldrama "Nurse" vertolk gedurende die 1981-1982 televisieseisoen. In 1986 het hy die rol van Lloyd Kendall in die sepie "Search for Tomorrow" vertolk.

In 1971 was Reed was die verdedigende party in "Anglia Television v. Reed", 'n belangrike saak in die Engelse gemene kontraktereg. Reed het die hofsaak verloor vir £2,750.

Reed was vir 'n kort rukkie met Marilyn Rosenberg getroud (1957-1959) en die paartjie het een dogter, Caroline Reed, wat in 1958 gebore is. Caroline het 'n klein rolletjie in 'n episode van "The Brady Bunch", getiteld "The Slumber Caper" gehad. Haar karakter se naam was Karen en sy is erkenning gegee as "Carolyn Reed". Hierdie episode het Reed laat herenig met sy medespeler in "The Defenders", E.G. Marshall. Reed het gevoel dat sy loopbaan van hom vereis het om stil te bly oor sy homoseksualiteit. Verskeie van sy manlike mede-akteurs het wel genoem dat hy hulle gedreig het na seks met hulle, omdat hy sy homoseksualiteit 'n geheim wou hou. 

Robert Reed is in 1992, op die ouderdom van 59, oorlede in Pasadena, Kalifornië weens kolon- en blaaskanker; hy het op die tydstip aan Vigs gely. Hy is veras en sy as is begrawe in die Memorial Park Begraafplaas in Skokie, Illinois.


</doc>
<doc id="38181" url="https://af.wikipedia.org/wiki?curid=38181" title="Hannes Taljaard">
Hannes Taljaard

Daniël Johannes Taljaard is 'n Suid-Afrikaanse komponis van klassieke musiek. Hy is gebore op 13 Maart 1971 in Siloam, Venda, Suid-Afrika.

Taljaard se komposisies is al in Suid-Afrika en Europa uitgevoer en hy het die eerste prys gewen in die Flores Iuventutis kompetisie in Ghent, België in 1994/95. Hy is op die oomblik 'n senior lektor in komposisie en is die plaaslike komponis by die Skool vir Musiek en Konservatorium by die Noordwes-Universiteit (voorheen PU vir CHO) in Potchefstroom, Suid-Afrika. Taljaard het meesterklasse by die Amerikaanse komponis George Crumb gekry asook privaatlesse van die Belgiese komponis Wim Hendrickx in Antwerpen van 1996 tot 2000. Hy het ook die Darmstadt New Music Summer School bygewoon. Hy is redakteur van die akademiese publikasie "The South African Music Teacher".

Sy komposisies word beïnvloed deur Afrikaanse en Arabiese musiek.








</doc>
<doc id="38185" url="https://af.wikipedia.org/wiki?curid=38185" title="Lys van Suid-Afrikaanse komponiste">
Lys van Suid-Afrikaanse komponiste

Hier onder volg 'n lys van Suid-Afrikaanse komponiste in alfabetiese volgorde volgens van.























</doc>
<doc id="38186" url="https://af.wikipedia.org/wiki?curid=38186" title="Hubert du Plessis">
Hubert du Plessis

Hubert du Plessis (*Malmesbury, 7 Junie 1922 – †Stellenbosch, 12 Maart 2011) was ’n Suid-Afrikaanse komponis, pianis, klavesinis en musiekpedagoog.

Du Plessis is op 7 Junie 1922 op die plaas Groenrivier in die distrik Malmesbury gebore. Op sewejarige ouderdom het sy klavieronderwys begin terwyl hy op skool op Porterville was, waar hy al probeer het om sy eie musiek te skryf. In 1940 het hy aan die Universiteit Stellenbosch ingeskryf vir ’n BA-graad en van 1941 af was Engels en Musiek sy hoofvakke. Daardeur het hy ’n student aan die Stellenbosse Konservatorium geword waar prof. M. Fismer en Alan Graham ’n groot invloed op hom gehad het. ’n Jaar later begin hy met privaatonderrig en komposisielesse onder prof. W.H. Bell, destydse dekaan van die Musiekkollege in Kaapstad en studeer hy onder prof. F.H. Hartmann van Grahamstad. In 1942 word hy die eerste persoon wat die graad B.Mus aan die Universiteit Stellenbosch ontvang (en dit met lof).

Du Plessis het vir ’n kort rukkie in 1943 in die diskoteek van die SAUK in Kaapstad gewerk, maar in 1944 word hy aangestel in die Musiekdepartement van die Rhodes-universiteitskollege. Hy was aanvanklik Senior Demonstrateur in die departement, maar nadat hy in 1946 met welslae sy studie vir die graad B.Mus. voltooi het, is hy bevorder tot lektor. Met ’n Performing Rights-komposisiebeurs studeer hy van 1951 tot 1954 onder Alan Bush en Howard Ferguson aan die Royal Academy of Music in Londen. Nadat hy in 1955 Arnold van Wyk se klasse aan die Musiekkollege in Kaapstad waargeneem het, was hy in 1956-1957 lektor sowel in Kaapstad as in Stellenbosch, maar sedert 1958 was hy eers lektor, daarna senior lektor in die Musiekdepartement van die Universiteit van Stellenbosch. In 1963 ontvang hy die Erepenning vir Musiek van die Suid-Afrikaanse Akademie vir Wetenskap en Kuns. Hy is op 12 Maart 2011 oorlede op 88-jarige ouderdom in sy huis op Stellenbosch.

Du Plessis is een van die belangrikste komponiste wat Suid-Afrika opgelewer het. Sy komposisies sluit in klavierwerke (onder andere "Sewe preludes"), meer as 50 kunsliedere (soos die siklusse "Vreemde liefde" en "Die vrou"), kamermusiek, orkesmusiek (simfonie), werke vir orkes en koor (bv. "Slamse beelde" en "Die dans van die reën"). Sy styl is twintigste-eeus maar bevestig eerder ’n verband met, as ’n wegbreking van, die tradisie. In sommige van sy latere werke (bv. "Klaviertrio") inkorporeer hy Suid-Afrikaanse volkswysies.











</doc>
<doc id="38187" url="https://af.wikipedia.org/wiki?curid=38187" title="Greifswald">
Greifswald

Greifswald (Nederduits: Griepswold) is 'n selfregerende Hanse- en universiteitstad in die Noordoos-Duitse deelstaat Mecklenburg-Voorpommere met 'n oppervlakte van 50,5 vierkante kilometer en 'n bevolking van 55 771 in 2012 - waarvan sowat 12 000 studente en 5 000 personeellede van die plaaslike universiteit. 

Die stadsnaam van Greifswald is afgelei van sy wapendier, die Pommerse gryp of griffioen (Duits: "Greif" of "Gryps"). Vandag behoort Greifswald saam met Stralsund tot die twee grootste stede in die landsdeel Voorpommere asook die vier belangrikste stede in Mecklenburg-Voorpommere.


</doc>
<doc id="38188" url="https://af.wikipedia.org/wiki?curid=38188" title="Jaque Fourie">
Jaque Fourie

Jaque Fourie (gebore in Carletonville, 4 Maart 1983) is 'n Suid-Afrikaanse rugbyspeler wat vir die Springbokke, Stormers, die Leeus (Super 14) en die Goue Leeus (Curriebeker) gespeel het. Fourie was deel van Suid-Afrika se Rugbywêreldbeker 2003-span. Hy was deel van die span wat die Rugbywêreldbeker in 2007 gewen het. Vervolgens het hy ook tydens die Rugbywêreldbeker 2011 uitgedraf. Hy speel tans vir die "Kobe Steel Kobelco Steelers" in die Japannese top-liga kompetisie. Op 27 November 2014 kondig hy sy uitrede uit internasionale rugby aan.



</doc>
<doc id="38191" url="https://af.wikipedia.org/wiki?curid=38191" title="Organiese landbou">
Organiese landbou

Die terme organiese of biologiese landbou verwys na boerderypraktyke waarby graan, vrugte, vleis en ander agrariese produkte op die basis van natuurlike en volhoubare metodes en met gebruikmaking van kennis uit vakgebiede soos ekologie en omgewingsbewaring geproduseer word. Organiese boerderye gebruik slegs natuurlike dier- en plantprodukte as bemesting, terwyl chemikalieë soos sintetiese plaagdoders, kunsmis en sintetiese groeihormone net soos geentegnologie en voedselbestraling — in teenstelling met praktyke in die konvensionele landbou — glad nie toegelaat word nie. Verbruikers betaal gewoonlik 'n premie vir biologiese produkte.

In 2007 het die totale organiese landbouoppervlakte in vergelyking met die vorige jaar met 1,5 miljoen hektaar toegeneem tot 32 miljoen hektaar wêreldwyd (waarvan 'n kwart in Europa). Die internasionale markvolume vir biologiese produkte het tot meer as 46 miljard VSA-$ toegeneem.

Die grootste organiese landbouoppervlakte is in Australië (12 miljoen hektaar), Argentinië (2,8 miljoen hektaar) en Brasilië (1,8 miljoen hektaar) geleë. 'n Groot deel van die biologiese landbougrond in hierdie lande is weivelde. Van die totale biologiese landbouoppervlakte is 37,6 persent in Australië en Oseanië, 24,1 persent in Europa en 19,9 persent in Latyn-Amerika geleë. Die twee Alpelande Oostenryk en Switserland beskik oor die grootste persentasies organiese boerderygrond met respektiewelik 13,4 en 11 persent.


</doc>
<doc id="38193" url="https://af.wikipedia.org/wiki?curid=38193" title="Ruan Pienaar">
Ruan Pienaar

Ruan Pienaar (gebore in Bloemfontein, 10 Maart 1984) is 'n Suid-Afrikaanse rugbyspeler wat vir die Springbokke en sedert 2010 vir Ulster op skrumskakel speel. Hy het voorheen die Sharks in Superrugby en die Natalse Haaie in die Curriebeker verteenwoordig. Hy was ook deel van Suid-Afrika se span tydens die Rugbywêreldbeker 2015.



</doc>
<doc id="38194" url="https://af.wikipedia.org/wiki?curid=38194" title="Butch James">
Butch James

Andrew David "Butch" James (gebore in Johannesburg, 8 Januarie 1979) is 'n Suid-Afrikaanse rugbyspeler wat tot 2011 vir die Springbokke, en tot in 2013 met sy uittrede vir die Sharks superrugby gespeel het. Hy is 'n veelsydige agterspeler, maar het veral op losskakel presteer.



</doc>
<doc id="38196" url="https://af.wikipedia.org/wiki?curid=38196" title="Lorenzo de' Medici">
Lorenzo de' Medici

Lorenzo de' Medici (1 Januarie 1449 – 9 April 1492) was 'n Italiaanse staatsman en die "de facto" heerser van die Florentynse Republiek tydens die Italiaanse Renaissance. Eietydse burgers van Florence het na hom as "Lorenzo die Manjifieke" verwys ("Lorenzo il Magnifico"). Hy was 'n diplomaat, politikus en begunstiger van akademici, kunstenaars en digters. Hy het tydens die hoogtepunt van die vroeë Italiaanse Renaissance geleef en sy dood merk ook die einde van Florence se sogenaamde Goue Tydperk. Hy het gehelp om vrede tussen die verskeie Italiaanse state te onderhou, maar dié is na sy dood tot niet gegaan. Hy is in die Medici-kapel in Florence begrawe.



</doc>
<doc id="38197" url="https://af.wikipedia.org/wiki?curid=38197" title="Victor Matfield">
Victor Matfield

Victor Matfield (gebore 11 Mei 1977, Pietersburg) is 'n Suid-Afrikaanse rugbyspeler wat tot in 2015 vir die Springbokke, die Bulls (Superrugbyspan) en die (Curriebeker) gespeel het, nadat hy aanvanklik in 2011 eers uitgetree het as speler. Hy het ook voorheen vir die Griekwas en die Cats gespeel. Hy was Suid-Afrika se 52ste Springbokkaptein in twintig toetse. Victor Matfield het in drie wêreldbekers gespeel, in 2003, 2007, 2011 en 2015.

Victor is in Pietersburg gebore; sy ouers is Fai en Hettie Matfield en hy het ook 'n suster, Trudie. Beide sy ouers was onderwysers. Hy het in 'n sporthuis grootgeword en het tennis, rugby, gholf en krieket gespeel. Hy was in Laerskool Pietersburg-Noord, waar hy in graad 7 hoofseun was, en het in 1995 aan die Hoërskool Pietersburg gematrikuleer met drie onderskeidings. Hy word in 1993/4 en 1994/5 vir die Verre-Noord provinsiale krieketspan gekies en in 1994/5 vir die rugbyspan.

Na matriek aanvaar hy in 1996 'n kontrak van die Blou Bulle en studeer aan die Universiteit van Pretoria. Na sy eerste wedstryd vir Boekenhoutkoshuis se onder-21-span word hy opgeroep om vir Tukkies se onder-21-span uit te draf. In dieselfde jaar word hy vir die Blou Bulle se onder-21-span gekies vir wie hy drie jaar lank speel. In 1997 haal hy die Suid-Afrikaanse onder-21-span en neem deel aan die Suidelike Halfrond onder-21-kampioenskap in Australië. In 1998 speel hy sewe keer vir die Blou Bulle se senior span in die Vodacombeker-reeks. Aan die einde van die seisoen aanvaar hy 'n kontrak by Griekwas en verhuis na Kimberley.

Hy verteenwoordig Griekwas in die Vodacombeker-reeks en Curriebeker-reeks in 1999 en maak ook op 21-jarige ouderdom sy buiging vir die Cats (later die Lions) in die Super 12-reeks. In 2000 speel Victor steeds vir die Griekwas in die twee reekse en verteenwoordig weer die Cats in die Super 12. Hy word gekies vir die Suid-Afrikaanse onder-23-span wat aan 'n Afrika-reeks deelneem. Hy voer ook die Griekwas aan in 'n voorwedstryd teen die SA Barbarians-span op Ellispark waar die Springbokke en die All Blacks kragte meet. Aan die einde van 2000 aanvaar hy weereens 'n aanbod van die Blou Bulle en keer terug na Pretoria.

Aan die einde van 2000 word Victor gekies vir die Springboktoergroep na Argentinië en Brittanje. Hy speel egter slegs vir die weekspan. Op 30 Junie 2001 speel hy in sy eerste toets teen Italië. Hy het in al sy toetse as slot gespeel.
Twee toetse was gelykop en veertig keer was hy aan die verloorkant.

Op 26 November 2011 maak hy (vir eers) sy laaste internasionale rugbyverskyning toe hy die Britse Barbarians aanvoer teen die Wallabies.

Hy was deel van die wat die Super 14 in 2007, 2009 en 2010 gewen het.

Hy was ook deel van die Blou Bulspanne wat drie Curriebekers verower het gedurende 2002, 2004 en 2009.

Gedurende 2009 was hy in die Springbokspan wat die reeks teen die Britse en Ierse Leeus gewen het.

Matfield is sedert 2012 'n TV-analis en -kommentator vir "SuperSport" en in 2013 was hy deel van die se afrigtingspan.




</doc>
<doc id="38199" url="https://af.wikipedia.org/wiki?curid=38199" title="Madonna van die Rotse">
Madonna van die Rotse

Die Madonna van die Rotse is die titel van twee verskillende, dog byna identiese skilderye deur Leonardo da Vinci. Die een word in die Louvre in Parys gehuisves en die ander in die Nasionale Galery in Londen.

Die skildery in die Louvre is tussen ongeveer 1483-1486 of vroeër geskilder. Die meeste geleerdes stem saam dat hierdie werk grootliks deur Leonardo is en dat dit die vroegste van die twee werke is. Die kwastegniek en kontras tussen lig en donker word as eie aan Leonardo se werke beskou. Dit is sowat 8 cm hoër as die Londen-weergawe. Die eerste aantekening van hierdie skildery dateer uit 1625, toe dit deel van die Franse koninklike versameling gevorm het.

Die skildery in die Londense Nasionale Galery is byna identies aan die weergawe in die Louvre en word ook aan Leonardo da Vinci toegeskryf. Die skildery is vóór 1508 geskep. Dele van die skildery is waarskynlik deur sy assistente geskilder, moontlik die De Predis-broers, wat gepaardgaande panele geskep het. Die skildery is in opdrag vir 'n kerk in Milaan geskep en is teen 1785 deur die kerk aan die Skotse kunstenaar Gavin Hamilton verkoop. Hamilton het die skildery na Engeland geneem. Daar het dit van versameling tot versameling gereis, voor dit in 1880 deur die Nasionale Galery aangekoop is.

'n Infra-rooi reflektogram het in Junie 2005 gewys dat daar 'n ander skildery onder die sigbare een is. Daar word geglo dat die oorspronklike skildery 'n vrou toon wat kniel en moontlik 'n kind met een vas hou en die ander hand voor haar uitsteek. Sommige navorsers glo dat Leonardo van plan was om 'n toneel van aanbidding van die Jesus-kind te verf.

In sy boek "The Da Vinci Code" beweer die Amerikaanse romanskrywer Dan Brown dat die Louvre-weergawe versteekte simboliek bevat wat teenstrydig is met ortodokse Christelike geloof. Hy wys dat Jesus blyk Johannes te aanbid en nie anders om nie (die roman beweer dat die kind aan die linkerkant Jesus is, siende dat hy naas Maria sit). Daar word ook beweer dat Maria 'n onsigbare kop vashou en dat die engel se vinger 'n "sny sy keel af"-beweging maak. 

Geskiedkundige bewyse is egter teenstrydig met hierdie bewerings. Volgens die Louvre is die teorie "verregaande" en dat "hierdie kragtige letterkundige effek 'n tragedie van kunsgeskiedenis is". 


</doc>
<doc id="38202" url="https://af.wikipedia.org/wiki?curid=38202" title="Otto von Bismarck">
Otto von Bismarck

Otto Eduard Leopold von Bismarck-Schönhausen (sedert 1865 "Graaf", sedert 1871 "Prins von Bismarck-Schönhausen", sedert 1890 "Hertog te Lauenburg") (* 1 April 1815 in Schönhausen; † 30 Julie 1898 in Friedrichsruh naby Hamburg) was ’n Duitse politikus wat grootliks vir die samesnoering van al die verskillende Duitse state tot een land verantwoordelik was. Hy was vir lank die eerste minister van Pruise, kanselier van die Noord-Duitse Verbond (1867–1871) en die eerste rykskanselier van die Duitse Keiserryk (1871–1890), bekend as die "Ysterkanselier".

In Pruise het Bismarck in die kring van konserwatiewe politici aanvanklik bekendheid verwerf as 'n voorstander van die belange van die jonkers (of grootgrondbesitters) en het tydens die sogenaamde Reaksionêre Tydperk ná die Rewolusie van die jare 1848 en 1849 'n diplomatieke loopbaan gevolg (1851–1862). In 1862 is hy tot eerste minister van Pruise benoem.

Tydens die Pruisiese Grondwetlike Geskil het hy die monargiese stelsel teen die liberale magte verdedig. As minister van buitelandse sake het hy tydens die Duits-Deense Oorlog en die Duitse Oorlog tussen 1864 en 1866 die Pruisiese oorheersing van Duitsland verseker. Gedurende die Frans-Duitse Oorlog van 1870/1871 was Bismarck die drywende krag agter die sogenaamde Klein-Duitse rigting wat die Duitse kwessie deur die stigting van 'n Duitse keiserryk sonder insluiting van Oostenryk wou oplos.

Ná die stigting van die Duitse Keiserryk in 1871 het hy as rykskanselier en – met 'n klein onderbreking – as Pruisiese eerste minister tot met sy ontslag in 1890 groot invloed op die nuwe staat se beleid uitgeoefen. Ten opsigte van sy buitelandse beleid het hy geskille met ander moondhede met onderhandelde en vreedsame skikkings besleg en politieke ooreenkomste met ander Europese state aangegaan.

Sy binnelandse beleid kan ná die jaar 1866 in twee fases verdeel word. Aanvanklik het hy met gematigde liberales saamgewerk. Hierdie periode was deur talle politieke hervormings gekenmerk soos die invoering van die burgerlike huwelik, waarby hy die opposisie wat vanaf die kant van die Rooms-Katolieke Kerk gekom het tydens die sogenaamde "Kultuurstryd" (Duits: "Kulturkampf") met drastiese maatreëls aangespreek het.

Vanaf die laat 1870's het Bismarck hom in toenemende mate van die liberales afgewend. Hierdie fase was deur die oorgang tot 'n beleid van invoerbeperkings en staatsintervensie in die ekonomie gekenmerk. In die 1880's is onderdrukkende wette teen die sosialistiese beweging in Duitsland ingestel. As gevolg van meningsverskille met keiser Wilhelm II, wat in 1888 die Duitse keisertroon bestyg het, moes Bismarck in 1890 bedank.

In die volgende jare het hy met die kritiek, wat hy op die beleid van sy opvolgers gelewer het, nog steeds 'n politieke rol gespeel. Veral met sy memoires, wat onder die titel "Gedanken und Erinnerungen" ("Gedagtes en herinneringe") verskyn en groot aandag getrek het, het hy groot invloed op die manier uitgeoefen waarmee die Duitse publiek hom waargeneem het.

In die Duitse geskiedskrywing is die rol, wat Bismarck in die 19de eeuse Duitse politiek gespeel het, tot met die middel van die 20ste eeu as uiters positief beskou en soms op 'n nasionalistiese wyse geïdealiseer. Ná die Tweede Wêreldoorlog was daar toenemend kritiese stemme wat Bismarck vir Duitsland se mislukte demokrasie verantwoordelik gehou het en die Duitse Keiserryk, wat deur hom grootliks beïnvloed is, as 'n mislukte outoritêre stelsel beskryf het. Meer onlangse verhandelinge handhaaf 'n neutrale standpunt wat sowel Bismarck se prestasies asook sy tekortkominge verduidelik en sy politieke optrede te midde van destydse strukture en politieke prosesse beskou.


</doc>
<doc id="38209" url="https://af.wikipedia.org/wiki?curid=38209" title="Lys van aalwynspesies">
Lys van aalwynspesies

Hierdie is 'n lys van aalwynspesies.

























</doc>
<doc id="38210" url="https://af.wikipedia.org/wiki?curid=38210" title="Aalwyn">
Aalwyn

Die aalwyn of aalwee ("Aloe") is 'n monokotiele, dit wil sê 'n eensaadlobbige vetplant en behoort tot die plantfamilie bekend as die Liliaceae (leliefamilie). Die Afrikaanse naam is 'n verbastering van die Nederlandse "aloë". Die aalwyn is naverwant aan 'n aantal Suid-Afrikaanse plantgroepe, waaronder die genera Kniphofia (vuurpyle), Haworthai, Gasteria, Asparagus (katbos) en Allium (ui).

Daar is meer as 450 aalwynspesies wat oor Afrika en nabygeleë eilande soos Madagaskar versprei is. Sommige spesies word ook op die Arabiese Skiereiland en eilande in die Atlantiese Oseaan aangetref. Die wetenskaplike spesiename van aalwyne is soms beskrywend ("Aloe longistyla" - die aalwyn met die lang styl of "Aloe candelabrum" - die aalwyn met die kandelaarvorm ). Ander name ver­wys na plekke ("Aloe branddraaiensis" of "Aloe tranvaalensis"), terwyl sommige na bekende plant - kundiges of ander persone ver­noem is ("Aloe bainesii" of "Aloe peglerae"). Spesiename word tans nog onder sekere omstandighede verander, en bied op sigself 'n wye studieveld.

Aalwyne het groot, dik, blare wat wissel in kleur van grys tot heldergroen. Die blare het 'n wasagtige tekstuur en is goed aangepas vir die dorre klimaat waarin aalwyne aangetref word. Die klein, buisagtige blomme van die aalwyn is geel, oranje of rooi en groei in digte bloeiwyses.

Buiten die gebruik van aalwyne as dekoratiewe plante, word die plant ook gebruik vir die geneeskragtige eienskappe wat daaraan toegeskryf word. Hierdie plante word ook in rotstekeninge van die San aangetref en word reeds duisende jare lank verbou. Die Egiptiese Ebers-papirus uit ongeveer 1552 v.C. verwys na die aalwyn se medisinale eienskappe en die gebruik daarvan in die balsem van lyke.

Die meeste van Suid-Afrikaanse aalwyne is beskermde plante, dit wil sê dit is 'n oortreding om 'n aalwyn sonder toestemming van die Afdeling Natuurbewaring van die betrokke provinsie en die grondeienaar, uit die veld te verwyder. Selfs wanneer 'n boer natuurlike veld wil omploeg om landerye aan te Iê, het hy ook die toestemming van die betrokke owerhede nodig indien daar beskermde plante in die gedrang kom.

Die nuutste plantklassifikasiestelsel, die APGII-stelsel van 2003, plaas aalwyne in die familie "Asphodelaceae", waar dit in die verlede aan die leliefamilie, "Liliaceae", behoort het.

In die 21ste eeu word 'n strenger verdeling op die genus toegepas, sodat vyf nuwe genera benewens die genus "Aloe" erken word. Dit is naamlik "Aloiampelos", die sewe rankaalwyne, "Aloidendron", die ses boomaalwyne, "Aristaloe", die enkele baardaalwyn-spesie, "Gonialoe", die drie patrysaalwyne, en genus "Kumara", die twee waaieraalwyne.

Daar is meer as 450 soorte aalwyne wat in verskeie soorte en vorms aangetref word: van klein, grasagtige plantjies tot bome met stamme van 18 m lank. Die bekendste aalwynspesies is waarskynlik "Aloe vera" en "Aloe ferox". Hierdie plante is van groot ekonomiese waarde in Suid-Afrika.

Daar is 'n aantal ander plante waarna daar ook soms as "aalwyne" verwys word, alhoewel hulle dit nie in werklikheid is nie, soos gasterias en haworthias. Ook die Noord-Amerikaanse agawe's word soms die "Amerikaanse aalwyn" genoem.

Elke aalwynspesie het sy eiesoortige behoeftes wat grondsoort, reënval, son en hitte betref. Sommige spesies wat minder gespesialiseerd en meer aanpasbaar is, is oor groot dele van Afrika versprei en is baie gewild as tuinplante .

'n Goeie voorbeeld hiervan is die kransaalwyn, "Aloe arborescens" (die spesienaam beteken "word 'n boom", hoewel 'n digte bosvorm die algemene vorm is).

Die Afrikaanse algemene of gewilde name is baie keer misleidend, want name soos kransaalwyn, word afhangende van die landstreek, aan heelparty verskillende spesies toegeken. Op die oomblik spog ons met die aalwyn as deel van die Suid-Afrikaanse landskap, maar dié toedrag van sake is vinnig besig om te verander. Die verdwyning van ons aalwyne kan maklik toegeskryf word aan die bedrywighede van versamelaars of vernietigende veldbrande. Hoewel hierdie faktore 'n onteenseglike bydrae lewer, veral by die skaarser aalwynspesies soos "Aloe peglerae", is die eintlike faktore:


Met enkele uitsonderings is alle Suid-Afrikaanse aalwyne beskerm­de plante, dit wil sê dit is 'n oortre­ding om 'n aalwyn sonder toestemming van die Afdeling Natuurbewaring van die betrokke pro­vinsie en die grondeienaar, uit die veld te verwyder .

Selfs wanneer 'n boer natuurlike veld wil omploeg om landerye aan te lê, het hy ook die toestemming van die betrokke owerhede nodig sodra daar beskermde plante in die gedrang kom. Omdat aalwyne goed aard in hul natuurlike omgewing, pas hulle be­sonder moeilik aan wanneer hulle uit hul natuurlike omgewing ver­wyder word om in tuine of parke aangeplant te word. Die plant begin dan geleidelik kwyn en gaan uiteindelik dood. Aalwyne wat van saad gekweek word, het 'n groter kans op oor­lewing omdat die plantjies hulle van kleins af by ander omstandighede kan aanpas. Elke aalwyn het nogtans spesifieke behoeftes waarvan die kweker kennis behoort te dra.

Daar is ongeveer 145 verskillende inheemse aalwynspesies in Suid-Afrika. Aalwyne word van seevlak tot 2000 m bo seespieël aangetref, dikwels in woestyntoestande waar dit soms vir jare nie reën nie, en is dan hoofsaaklik af­hanklik van dou en mis wat deur hulle vlak wortels opgeneem word. Maar hulle aard ook in die somer­- en winterreënvalstreke met 'n ge­middelde jaarlikse reënval van 1 250 tot 1 750 mm. Baie aalwyne verkies klipperige of rotsagtige rantjies of hoogtes, omrede vogtigheid langer onder die klippe behoue bly, die grond beter dreineer, en sommige rotsformasies meer voedingstowwe tot die grond bydra as wat op gelyktes of vlaktes aangetref word. Wind of water versprei die sade oor vlaktes en heuwels, maar die sade wat tus­sen klippe en beskutte plekke lê, kry beter vastrapplek en meer vog as op ander dele waar die sade of nooit ontkiem nie, of vroeg dood­gaan.

Sommige aalwyne groei tussen bosse ("Aloe pluridens" en "Aloe rupestris") waar hulle kaal stamme teen die son beskerm kan word, terwyl andere soos "Aloe marlothii" hul eie stamme met droë blare be­skerm. Aalwyne se plantkleur wissel van donker- en heldergroen, tot grys­groen of blougrys, met of sonder spikkels en strepe, en met of sonder 'n swart, bruin, rooi of pienk blaarrand. Sommige plante verkleur tydens droogtetye of in kouer maande tot roes- of pienk­rooi, terwyl ander se blare tot 'n tiende van hul volle lengte ver­droog. Die blomkleur kan wit, room­kleur, oranje, geel, pienk, rooi of selfs groen, en verskillende kombi­nasies van hierdie kleure, wees.

"Aloe albida" is 'n miniatuuraal­wyntjie wat omtrent 15 cm hoog word en pragtige spierwit blom­metjies met omgebuigde blombek­kies dra. Dié spesie kom voor in die omgewing van Barberton. "Aloe bainesii", ook bekend as die Boomaalwyn, is die grootste Suid-Afrikaanse spesie. Dit word tot 20 m hoog met 'n stamdeursnee van 3m. Hierdie aalwyn groei in die bosagtige dele en klowe van Oos-Kaap, en met die kuslangs tot in Oos-Afrika. "Aloe ciliaris" is uniek onder die Suid-Afrikaanse aalwyne omdat die chromosoomgetal 6n=42 is, en nie die normale 2n=14 nie.

Dit veroor­saak dat geen kruising sover bekend met "Aloe ciliaris" bestaan nie. Sy natuurlike verspreidingsgebied is die Oos-Kaap, waar die plante met hulle dun, lang stam­metjies van tot 3m die ondersteuning van die bosse in dié gebied goed kan gebruik. "Aloe cooperi" is een van die sg. grasaalwyne waarvan die blare in die winter verdroog en in die lente weer uitgroei. Dié aalwyn is egter uniek in dié opsig dat dit oor 'n gebied van 2000m bo seespieël, tot by seevlak versprei is. 'n Tipiese kenmerk van die spesie is die lang blare wat in dwars­ deursnee V-vormig is.

"Aloe modesta" is ook 'n miniatuuraalwyntjie met lang, dun blare en valerige blommetjies, maar is die enigste aalwyn op die Afrika-kontinent waarvan die blom 'n soet geur het. "Aloe modesta" kom in 'n baie klein verspreidings­gebied in Oos-Transvaal voor.

"Aloe saundersiae" is die kleinste Suid-Afrikaanse aalwyn. Die deur­snee van die blaarroset is ongeveer 10 cm, en die ligpers blommetjie is selde hoër as 15cm.

Teoreties kan 'n mens enige twee aalwynspesies met mekaar kruis, mits die plante die normale chromosoomtelling van 2n=14 het. Sover bekend, is "Aloe ciliaris" (6n=42) die enigste Suid-Afri­kaanse uitsondering. "Aloe dawei ("chromosoomtelling 4n=28), kruis wel met die meeste ander spesies, maar dié kruising, met 'n chro­mosoomtelling van 3n=21, kan nie verder kruis nie. Hierdie interes­sante aalwyn kom nie in Suid-­Afrika voor nie.

Waar verskillende spesies saam in die veld voorkom en saam blom, vind natuurlike kruisings dikwels plaas. Die kruisingsprodukte, wat hibriede genoem word, is dikwels 'n verbetering op ouerplante wat blomkleur, blomtyd, blom- en groeikrag, en selfs weerstand teen koue en siektes betref. Kruising is selfs tussen sekere genera moont­lik. Soms word natuurlike kruisings tussen 'n Gasteria- en aalwyn­spesie in die veld aangetref .'n Voorbeeld van natuurlike krui­sing is 'n aalwyn uit Oos-Kaapland wat vroeër as "Aloe salmdyckiana" bekend gestaan het. Wetenskap­likes het eers later besef dat dit 'n hibried, 'n kruising tussen twee spesies, nl. "Aloe ferox" en "Aloe arborescens", is.

Enigeen kan ook sonder veel moeite sy eie kruisings maak deur die stuifmeel van een aalwynspesie op die ontwikkelde stempel van 'n ander te plaas - dis 'n takie wat in die natuur deur voëls en insekte gedoen word. Sodra die saad droog is, word dit geoes en gesaai en die plantjies grootgemaak.

Dit is taamlik maklik om krui­sings uit te ken, omdat dit ken­merke van albei die ouerplante weerspieël. Daarom is dit ook moontlik om 'n plant met baie blomme, maar wat 'n swak kleur het, deur middel van kruising met 'n aalwyn met 'n sterk blomkleur te verbeter. Dié beginsel word gebruik by die teel van aalwyn­kultivars.

Die Republiek van Suid-Afrika is die setel van die internasionale registrasie-owerheid vir aalwyn­kultivars.

Kruisings wat met geselekteerde ouerplante onder beheerde toe­stande gedoen word, word gekeur vir kultivarstatus. Só 'n plant word dan tot in die fynste besonderhede beskryf en kry 'n noemnaam soos bv. Oom At , wat dan nie 'n wetenskaplike naam is nie.

Elke eksemplaar van 'n spesi­fieke kultivar moet deel wees van die oorspronklike kloon, en moet deur middel van steggies of mikro­kulture vegetatief in 'n laborato­rium voortgeplant word om hon­derd persent identies te wees.

Aalwynsap word dikwels vir medisinale gebruike ingespan. Die jel-agtige sap wat in die vet blare gevind word, kan byvoorbeeld as noodhulpmiddel by brandwonde gebruik word. Dit is egter nie raadsaam om willekeurige aalwyne self vir medisinale doeleindes te gebruik nie: sommige spesies, soos "Aloe venenosa", is giftig, terwyl sensitiewe persone newe-effekte ervaar van sommige spesies, soos "Aloe barbadensis", wat oor die algemeen as veilig beskou word.

"Aloe vera" word al duisende jare vir medisinale gebruik gekweek – tot so 'n mate dat die plant se presiese gebied van oorsprong onbekend is. Die Egiptenare het die aalwyn nie slegs in geneeskunde gebruik nie, maar ook om lyke in te balsem. Die Griekse plantkundige Dioskorides (41 – 68 n.C.) het die uitwendige gebruik van aalwyn vir wonde, aambeie, maagswere en haarverlies aanbeveel, asook die inwendige gebruik daarvan as 'n lakseermiddel.

Byna alle aalwynspesies bevat 'n galbitter geel sap wat uit die blare getap kan word. Die sap loop uit die blare as hulle gesny word en word stadigaan hard in die lug. In antieke Egipte en Babilon is hierdie sap as 'n purgeermiddel aangewend vir beide mens en dier.

In Suid-Afrika word veral die sap van die bitteraalwyn ("Aloe ferox") getap in die omgewing van Herbertsdale, Albertinia en Mosselbaai. Die plant se groen blare word stomp afgesny en in 'n kring om 'n gat opmekaar gestapel, sodat die sap in 'n houer in die gat in kan drup. Die druk van die swaar blare opmekaar is genoeg om die sap uit te pers. Die versamelde sap word dan verhit en geroer tot dit styf en dik is. Dit word dan uitgegiet en verhard, waarna dit gereed is om te verwerk.

Aalwyne word van seevlak tot 2000 m bo seespieël aangetref, dikwels in woestyntoestande waar dit soms vir jare nie reën nie. Dit is dan hoofsaaklik afhanklik van dou en mis wat deur hulle vlak wortels opgeneem word.

Maar hulle aard ook in die somer en winterreënvalstreke met 'n gemiddelde jaarlikse reënval van 1 250 tot 1750 mm. Baie aalwyne verkies klipperige of rotsagtige rantjies of hoogtes, omrede vogtigheid langer onder die klippe behoue bly, die grond beter dreineer, en sommige rotsformasies meer voedingstowwe tot die grond bydra as wat op gelyktes of vlaktes aangetref word. Wind of water versprei die sade oor vlaktes en heuwels, maar die sade wat tussen klippe en beskutte plekke Iê, kry beter vastrapplek en meer vog as op ander dele waar die sade of nooit ontkiem nie, of vroeg doodgaan.

Omdat aalwyne goed aard in hul natuurlike omgewing, pas baie besonder moeilik aan wanneer hulle uit hul natuurlike omgewing verwyder word om in tuine of parke aangeplant te word. Die plant begin dan geleidelik kwyn en gaan uiteindelik dood. Aalwyne wat van saad gekweek word, het 'n groter kans op oorlewing omdat die plantjies hulle van kleins af by ander omstandighede kan aanpas. Elke aalwyn het nogtans spesifieke behoeftes waarvan die kweker kennis behoort te dra.

Sommige aalwyne groei tussen bosse ("Aloe pluridens" en "Aloe rupestris") waar hulle kaal stamme teen die son beskerm kan word, terwyl andere soos "Aloe marlothii" hul eie stamme met droë blare beskerm. Aalwyne se plantkleur wissel van donker- en heldergroen, tot grysgroen of blougrys, met of sonder spikkels en strepe, en met of sonder 'n swart. bruin, rooi of pienk blaarrand. Sommige plante verkleur tydens droogtetye of in kouer maande tot roes- of pienkrooi, terwyl ander se blare tot ’n tiende van hulle volle lengte verdroog. Die blomkeur kan wit, roomkleur, oranje, geel, pienk en selfs groen wees. Dit kan ook verskillende kombinasies van kleure wees.

Die aalwyn speel net soos enige ander plant 'n onmisbare rol in die ekologie. Aalwyne verskaf blyplek aan 'n verskeidenheid voëls en diere, veral in dele waar aalwyne die hoogste plante in die veld is. Mos­sies en ander voëls maak gereeld in groot aalwyne soos "Aloe mar­lothii" en "Aloe ferox" nes, terwyl 'n mens dikwels 'n reuse-familie­ voëlnes in kokerbome ("Aloe dichtoma") in die droë dele van die Kaap sien.

'n Groot aalwynblaar bied ook 'n geskikte plek vir som­mige duiwe se oop nessies, terwyl die droë blare en dorings besker­ming bied teen die roofdiere.

Baie insekte is afhanklik van aalwyne vir hul voort­bestaan. Af­gesien van die droë blare wat beskerming bied teen vyande en die koue, vul die aalwyn 'n groot leem­te as die kos skaars is. Omdat 'n groot aantal spesies in die winter­maande blom, beteken die soet nektar oorlewing vir duisende in­sekte, voëls en diere vir wie daar in dié tyd geen ander voedselbron beskikbaar is nie.

Die blare van die groter aalwyn­spesies vang ook reënwater op wat nie net vars water vir voëls en diere beteken nie, maar ook broei­plek vir insekte, soos muskiete, wat ondanks hul slegte naam, 'n on­misbare skakel in die voedsel­ketting is.

Aalwyne is ook baie nuttig vir mens en dier. Wildsbokke, soos koedoes, eet soms soveel aalwyn­blare dat selfs hulle vleis bitter smaak. Moontlik help dit teen bos­luise en ander bloedsuiende insekte wat nie baie van die bitter smaak hou nie.

Die blare van "Aloe ferox" en ander groot aalwyne kan gebruik word om konfyt van te maak, terwyl die jong blomlote van aal­wyne soos "Aloe cooper"i in Oos­-Transvaal en Noord-Natal as groente gekook en geëet word.

Jong veewagtertjies wat bedags die vee oppas, het dikwels die gewoonte om groot aalwynblomme te pluk en die soet nektar uit die blomme te suig. Die helderkleurige stuifmeel laat dit lyk asof die jong­ kêrel 'n breë, geel oor-tot-oor­ glimlag het.

Aalwyne se nektarproduksie is só oorvloedig dat byeboere sekere tye van die jaar heuning uithaal wat byna uitsluitlik van aalwynnektar gemaak is. Die volop stuifmeel help die bye met hul byewasproduksie, waarsonder die opberging van heuning nie moontlilk is nie.

Aalwyne word gereeld as natuur­like omheining vir statte en krale aangeplant. Spesies soos "Aloe arborescens, Aloe marlothii" en "Aloe striatula" is die bekendste aalwynsoorte wat hulle hiertoe leen.

Aalwyne kan ook as veevoer ge­bruik word. Ongelukkig het boer­bokke baie min aanmoediging nodig om van die mineraalryke blare en blomme te vreet, en die voortbestaan van aalwyne op sekere plase word daardeur bedreig.

'n Mens kan selfs gronderosie met aalwyne bestry. Omdat die meeste grassoorte en bossies in die winter of doodgaan of deur veldbrande verwoes word, word aalwyne wat bv. in groepe aan­geplant is of van nature in groepe staan, geensins beïnvloed nie.

Hulle is dan die laaste vesting teen wind en reën totdat die ander natuurlike plantegroei weer herstel het. Aalwyne soos "Aloe davyana" in Sentraal-Transvaal, "Aloe ammophila" in Noord-Transvaal en "Aloe claviflor"a in die droë noor­delike deel van Kaapland, is drie voorbeelde wat 'n aansienlike rol speel.




</doc>
<doc id="38212" url="https://af.wikipedia.org/wiki?curid=38212" title="Die Slag van Anghiari (Leonardo)">
Die Slag van Anghiari (Leonardo)

Die Slag van Anghiari (1505) is 'n verlore skildery deur Leonardo da Vinci. Daar word soms na die skildery as "die verlore Leonardo" verwys en sommige kunsgeskiedkundiges glo dat die skildery onder latere fresko's in die Saal van Vyfhonderd in die Palazzo Vecchio in Florence is. Die sentrale toneel van die skildery beeld 'n hewige stryd tussen twee mans op oorlogsperde uit.

'n Soortgelyke skildery deur Peter Paul Rubens kan in die Louvre in Parys gesien word. Daar word geglo dat Rubens se skildery 'n kopie van Leonardo se eie kopie van die skildery is. Rubens se weergawe is in 1603 geskep en daar is 'n aantal verskille tussen sy skildery en Leonardo s'n (afgelei uit sketse wat Leonardo ter voorbereiding gemaak het).


</doc>
<doc id="38213" url="https://af.wikipedia.org/wiki?curid=38213" title="Patrick Wolf">
Patrick Wolf

Patrick Wolf (gebore as Patrick Denis Apps, 30 Junie 1983) is 'n musikant uit Suid-Londen (Engeland). Wolf bespeel 'n verskeidenheid instrumente, waaronder harp, klavinet, klawesimbel, kitaar, klavier, outoharp, orrel, Appalagiese dulcimer, klavikord, harmonium, trekklavier, theremin, ukelele, lepels, mondfluit, mandolin, altviool, en viool. Wolf is bekend vir sy kenmerkende kombinering van elektroniese sampling en klassieke instrumente wat 'n styl meebring wat strek van Romaanse volksmusiek tot tegnopop.



</doc>
<doc id="38216" url="https://af.wikipedia.org/wiki?curid=38216" title="H1N1">
H1N1

Die Influensa A virus subtipe H1N1, is 'n subtipe van die influensavirus A en is die algemeenste oorsaak van griep in mense. Sommige geslagslyne van H1N1 is endemies by mense, insluitende die lyne wat verantwoordelik was vir die griepepidemie van 1918 wat verantwoordelik was vir die dood van 50–100 miljoen mense wêreldwyd. Minder aansteeklike H1N1-lyne bestaan steeds vandag in die natuur en is 'n groot oorsaak van die jaarlikse seisoenale griepuitbrake. H1N1-variante was verantwoordelik vir bykans die helfte van alle griepgevalle in 2006. Ander variante van H1N1 is endemies in varke en voëls.

In Maart en April 2009 is verskeie infeksies deur 'n nuwe variant van H1N1 in laboratoria bevestig en 'n aantal sterftes is daardeur veroorsaak.


</doc>
<doc id="38217" url="https://af.wikipedia.org/wiki?curid=38217" title="Amateur Radio Society of India">
Amateur Radio Society of India

Die Amateur Radio Society of India (ARSI) is die Indiese nasionale vereniging vir amateurradioöperateurs in Indië. Die vereniging se doel is om aan die een kant die bevordering en verspreiding van kennis van wetenskap en die beoefening van elektronika en radio kommunikasie te bevorder so wel as om die uitruil van inligting en idees onder verenigingslede moontlik te maak. Aan die ander kant is hul doel ook om Indië ten alle tye, na die beste van hulle vermoëns, te dien deur noodsaaklike kommunikasie te onderhou in enige noodtoestand, nasionaal of internasionaal.

Voorbeelde van rampe waar die vereniging se lede aktief was om kommunikasie te verskaf totdat normale kanale herstel is, was die Koynadam-aardbewing in 1967, die Gujarat-aardbewing in 2001, die Bhopal-gaslek in 1984, en die tsoenami van 2004. Ná die tsoenami was amateurradio die enigste kommunikasiewyse tussen die Andaman eilande and die vasteland.

Die Vereniging is in 1954 gestig deur militêre en siviele amateurs en was oorspronklik in Delhi geregistreer maar later het hulle hoofkantoor na Chennai toe getrek. In 1955 het ARSI saamgesmelt met die Federation of Amateur Radio Societies of India (FARSI).

Die Vereniging het die roepsein VU2ZH.



</doc>
<doc id="38219" url="https://af.wikipedia.org/wiki?curid=38219" title="Gaston, Oregon">
Gaston, Oregon

Gaston is 'n klein dorp in die noordweste van Oregon, in die Washington-distrik. 

In 2000 het die dorp 'n bevolking van 600 gehad: 88,33% wit, 0% swart of Afro-Amerikaans, 0,83% Amerikaanse inboorlinge, 0,17% Asiaties, 0% Pasifiese eilanders, 7,00% van ander rasse en 3,67% van twee of meer rasse. Spaans-Amerikaners of Latyns-Amerikaners van enige ras het 14,50% van die bevolking uitgemaak.


</doc>
<doc id="38221" url="https://af.wikipedia.org/wiki?curid=38221" title="Aumsville, Oregon">
Aumsville, Oregon

Aumsville is 'n dorp in die noordweste van Oregon, in die Marion-distrik. Aumsville is vernoem na Amos M. Davis (Aumus).

In 2000 het die dorp 'n bevolking van 3 003 gehad: 86,75% wit, 0,30% swart of Afro-Amerikaans, 1,83% Amerikaanse inboorlinge, 0,47% Asiaties, 0,17% Pasifiese Eilanders, 6,06% van ander rasse en 4,43% van twee of meer rasse. Spaans-Amerikaners of Latyns-Amerikaners van enige ras het 11,39% van die bevolking uitgemaak.


</doc>
<doc id="38222" url="https://af.wikipedia.org/wiki?curid=38222" title="Rabarber">
Rabarber

Rabarber ("Rheum rhabarbarum") is 'n plant in die duisendknoopfamilie. Die plant word vanweë sy eetbare dele gekweek. Rabarber staan al meer as 5 000 jaar by die mens in die belangstelling, in die begin egter alleen as 'n geneesmiddel. Die Chinese was die eerstes wat die gewas, vanuit die Asiatiese steppe, in kultuur gebring het. Uit die wortel is en word nog steeds 'n sterke purgeermiddel ontgin. Omstreeks 1600 ontdek John Gerard, hofbotanikus van die Engelse koning Charles I, dat die stele geëet kan word. Dit het egter tot ver in die agttiende eeu geduur voordat rabarber as groente 'n groter bekendheid gekry het.



</doc>
<doc id="38224" url="https://af.wikipedia.org/wiki?curid=38224" title="Godin">
Godin

'n Godin is 'n vroulike godheid. Dit het 'n plek in die meeste politeïstiese religieë. Baie kulture ken godinne, soms alleenstaande, maar meer gereeld in verband met 'n ruimer panteon waarin ook manlike gode voorkom en soms selfs hermafrodietisie wesens of gode. Soos monoteïsme en politeïsme in bepaalde gevalle relatiewe konsepte kan wees, so ook kan die konsepte "god" en "godin", wat op mekaar betrekking het, nie altyd absoluut geïnterpreteer word nie. Volgens sommige kulturele antropologiese teorieë het die geslag wat aan 'n opperwese toegeskryf word dikwels konnotasies met dieper gewortelde tendense in die samelewing. Hierdie konnotasies wys dan respektiewelik in die rigting van patriargaat of matriargaat.


</doc>
<doc id="38225" url="https://af.wikipedia.org/wiki?curid=38225" title="Panteon">
Panteon

’n Panteon (van Grieks Πάνθειον – "pantheion", letterlik ’n "tempel van alle gode", onsydig van "πανθεῖος" – "pantheios", "van alle gode", van "πᾶν" – "pan", "alle" + " θεῖος" – "theios", "van die gode", van "θεός" – "theos", "god") is ’n groep gode van ’n spesifieke religie of mitologie. 

Die term word in die besonder gebruik wanneer, soos in die Griekse mitologie, die godewêreld duidelik gestruktureer is, met ’n bepaalde hiërargie, omskryfde familieverhoudinge en afgebakende take.

Die familiebande en hiërargie in sulke panteons kan by baie volke teruggevolg word na voorvaderverering of die aanbidding van patriarge.

"Panteon" kan ook verwys na ’n tempel of heilige gebou vir die aanbidding van (alle) gode, veral die tempel in Rome, wat onder keiser Hadrianus tussen 118 en 125 gebou is en wat in 609 'n kerk geword het en steeds bestaan.


</doc>
<doc id="38226" url="https://af.wikipedia.org/wiki?curid=38226" title="Nordpolen">
Nordpolen

Nordpolen (Sweeds, "Die Noordpool") is die verhoognaam van die musikant Pelle Hellström van Sunnersta buite Uppsala (Swede). Hy is in 1985 gebore en het twee enkelspelers en een album, "På Nordpolen", deur die platemaatskappy Sincerely Yours<nowiki></nowiki> vrygestel.






</doc>
<doc id="38231" url="https://af.wikipedia.org/wiki?curid=38231" title="Chris Hani Baragwanath-hospitaal">
Chris Hani Baragwanath-hospitaal

Die Chris Hani Baragwanath-hospitaal is ’n hospitaal geleë in Soweto, suid van Johannesburg, Suid-Afrika. Dit is die grootste hospitaal ter wêreld op ’n oppervlakte van 0,7 km² en met 3 200 beddens en 6 760 personeellede. Dit is een van die veertig Gautengse provinsiale hospitale en word deur die Gautengse Provinsiale Gesondheidsdepartement gefinansier.

Die hospitaal is in 1941 deur eerste minister, genl. Jan Smuts, as die Royal Imperial Hospital, Baragwanath geopen en het as militêre hospitaal vir die Imperiale Britse magte gedien wat in die Midde-Ooste geveg het. Die hospitaal het vanaf 1948 as die Baragwanath-hospitaal bekendgestaan, genoem na John Baragwanath, 'n Corniese immigrant wat die grond besit het waarop die hospitaal vandag staan. Die naam Chris Hani is in 1997 by die hospitaal se naam gevoeg om die vermoorde ANC- en SAKP-lid te herdenk.

Meer as tweeduisend pasiënte meld daagliks by die hospitaal aan, en bykans die helfte van hulle is MIV-positief.



</doc>
<doc id="38237" url="https://af.wikipedia.org/wiki?curid=38237" title="Friedrichstraße">
Friedrichstraße

Friedrichstraße is een van die bekendste strate in die middestad van Berlyn wat oor 'n afstand van 3,3 km deur die stadsdele Mitte en Kreuzberg loop. Dit is genoem na keurvors Friedrich III van Brandenburg wat tussen 1688 en 1713 regeer het en as Friedrich I vanaf 1701 ook as koning oor Pruise geheers het. Oorspronklik was dit die langste straat in Berlyn.

Friedrichstraße is die Berlynse buurt Friedrichstadt se hoofstraat wat in 'n noord-suidelike rigting vanuit die plein Mehringplatz in Kreuzberg oor die vroeëre geallieerde grenspos Checkpoint Charlie en die pragstraat Unter den Linden, verby Friedrichstraße-stasie en die "Tränenpalast" loop. Op die Weidendammer-brug loop dit oor die Spreerivier en by sy noordelike eindpunt, die Oranienburger Tor ('n kruising van Hannoversche Straße met Torstraße) in die Dorotheenstraße (met sy bekende begraafplaas "Dorotheenstädtischer Friedhof" en die Bertolt Brecht-huis) in.

Met enkele uitsonderings is alle historiese geboue tydens die bomaanvalle van die Tweede Wêreldoorlog vernietig. In die laaste jare van die Duitse Demokratiese Republiek is in die gebied tussen Leipziger Straße en Unter den Linden met boubedrywighede vir 'n aantal luukse sakegeboue begin wat enkele jare ná die Duitse hereniging in 1996 voltooi is. Hier het onder meer sogenaamde "Quartiere" (straatblokke) ontstaan wat luukse winkels soos die Berlynse filiaal van die Franse afdelingswinkel "Galeries Lafayette", eksklusiewe modewinkels en vertoonsale van motorvervaardigers soos Volkswagen en Opel huisves. Ander bekende winkels sluit die "KulturKaufhaus Dussmann" ('n reuse-winkel wat boeke en ander media verkoop, met Europa se grootste afdeling vir klassieke musiek) en 'n filiaal van die boeke-kettingwinkel "Hugendubel" in.

Verder noord is die "Maritim proArt Hotel Berlin", die Internasionale Handelsentrum ('n kantoorgebou met 24 verdiepings wat in 1978 opgerig is) en die Friedrichstraße-stasie geleë. Hierdie gekombineerde trein- en stadstreinstasie was vroeër 'n belangrike grensstasie tussen Wes- en Oos-Berlyn wat as "Tränenpalast" ("Tranepaleis") bekend gestaan het. Agter die stasie is die "Admiralspalast" (wat tussen 1955 en 1997 as "Metropol-Theater" bekendheid verwerf het) en die "Friedrichstadtpalast"-teater asook die tuin van die "Kunsthaus Tacheles" geleë.


</doc>
<doc id="38250" url="https://af.wikipedia.org/wiki?curid=38250" title="Gemsbok">
Gemsbok

Die gemsbok ("Oryx gazella") is 'n groot wildsbok wat in die dor, waterlose gebiede van Afrika aangetref word.

Volwasse gemsbokke het 'n gemiddelde massa van 200 kg en 'n hoogte van ongeveer 120 cm. Die bul het reguit horings wat 'n "V" op sy kop vorm en tot 122 cm lank kan word.

Die koei is telkens 9 maande dragtig, waarna sy aan 'n enkele kalf geboorte gee. Gemsbokke het 'n moontlike lewensduur van 19 jaar.



</doc>
<doc id="38253" url="https://af.wikipedia.org/wiki?curid=38253" title="Vlag van Brasilië">
Vlag van Brasilië

Die nasionale vlag van Brasilië is op 11 Mei 1992 amptelik in gebruik geneem. Die vlag vertoon ’n blou skyf waarin ’n sterrenag afgebeeld word met ’n geboë strook gegraveer met die nasionale leuse, in ’n geel ruit in die middel van ’n groen agtergrond. Brasilië het hierdie ontwerp van die nasionale vlag op 19 November 1889 aanvaar en het daarmee die vlag van die tweede Keiserryk Brasilië vervang.

Die groen agtergrond en geel ruit van die vorige imperiale vlag is behou – die groen en geel kleure verteenwoordig die Branganza-Habsburg-vorstehuis. ’n Blou skyf met 27 wit vyfpuntige sterre het die wapenskild van die Keiserryk Brasilië vervang. Die sterre, waarvan die posisie in die vlag die lug bo Rio de Janeiro op 15 November 1889 weerspieël, verteenwoordig die unie se gefedereerde eenhede – elke ster verteenwoordig ’n spesifieke deelstaat. Die leuse "“Ordem e Progresso”" (“Orde en Vooruitgang”) is geïnspireerd deur Auguste Comte se leuse van positivisme: "“L’amour pour principe et l’ordre pour base; le progrès pour but”" (“Liefde as ’n beginsel en orde as die basis; vooruitgang as die doel”).

Die vlag word soms die "Auriverde" genoem wat "groen en goud" beteken. Die moderne vlag van Brasilië is amptelik op 19 November 1889 in gebruik geneem. Die konsep vir die vlag is ontwikkel deur Raimundo Teixeira Mendes in samewerking met Miguel Lemos en Manuel Pereira Reis. Die grafiese ontwerp is deur Décio Vilares gedoen.

Die Portugese gebiede in die Amerika’s wat rofweg ooreenstem met wat vandag Brasilië is, het nooit hul eie amptelike vlae gehad nie omdat die Portugese tradisie was om die vlag van die Koninkryk Portugal in al die Portugese kolonies te hys.

Die eerste Brasiliaanse banistieke simbole was private geuse wat deur die Portugese handelskepe gebruik is wat na Brasilië gevaar het. ’n Vlag met groen en wit bane is tot 1692 gebruik. Die groen en wit kleure het die Huis van Braganza en die nasionale kleure van Portugal verteenwoordig. In 1692 is daardie vlag nie meer gebruik deur skepe wat na Brasilië gevaar het nie, maar het dit die vlag geword van handelsvaartuie in die Portugese kusgebied. In 1692 is ’n nuwe vlag vir die handelskepe wat na Brasilië gevaar het, bekendgestel. Die nuwe vlag het ’n wit agtergrond met ’n goue armillosfeer vertoon. Die armillosfeer was die persoonlike embleem van koning Emanuel I. Gedurende die regering van Emanuel I is hierdie vlag algemeen gebruik deur Portugese skepe. Dit het uiteindelik die nasionale embleem van Portugal en, meer spesifiek, die Portugese Ryk, geword. ’n Soortgelyke vlag is bekendgestel vir die Portugese skepe wat na Indië geseil het, hierdie een met ’n rooi armillosfeer. Ten spyte daarvan dat die gehele Portugese Ryk daardeur verteenwoordig is, is die armillosfeer al hoe meer in Brasilië gebruik – die grootste en mees ontwikkelde kolonie van die tyd – nie alleen in seevlae nie, maar ook op munte en ander mediums. Dit het uiteindelik die nie-amptelike vaandel van Brasilië geword.

In 1815 is Brasilië verhef tot ’n koninkryk en die koninkryke van Portugal, Brasilië en Algarve is in ’n enkele soewereine staat verenig – die Verenigde Koninkryk van Portugal, Brasilië en die Algarve. In 1816 is die kentekens van die nuwe koninkryk deur wetgewing gevestig. Die wetgewing het gespesifiseer dat die wapenskild van die Koninkryk van Brasilië sou bestaan uit ’n goue armillosfeer op ’n blou agtergrond. Gedurende hierdie tyd is die vlag van die Koninkryk van Portugal, Brasilië en die Algarve gebruik as die vlag van Brasilië.

Die imperiale vlag van Brasilië is ontwerp deur Jean-Baptiste Debret as die koninklike vaandel van die kroonprins van die Verenigde Koninkryk van Portugal, Brasilië en die Algarve, Pedro I.

Na die Brasiliaanse onafhanklikheidsverklaring en met die kroning van Pedro I as Keiser van Brasilië is die koninklike vaandel aangepas om die vlag van die Keiserryk Brasilië te word. Die nuwe vlag het die imperiale wapenskild binne ’n geel ruit op ’n groen agtergrond vertoon. Die groen en geel kleure het die vorstehuise van Pedro I en sy wederhelfte, Maria Leopoldine van Oostenryk, verteenwoordig.

Die imperiale vlag is weer effens aangepas gedurende die regering van Pedro II toe ’n bykomende ster toegevoeg is tot die imperiale wapenskild om met die nuwe territoriale organisering van die land in pas te kom.

Met die verklaring van die Republiek het Ruy Barbosa, een van die burgerlike leiers van die beweging, ’n ontwerp vir die vlag voorgestel wat beïnvloed is deur die vlag van die Verenigde State. Dit is van 15 tot 19 November 1889 toe maarskalk Deodoro da Fonseca – waarnemende president van Brasilië – die ontwerp geveto het met die rede dat die vlag te veel lyk soos die vlag van een van die ander deelstate.

Fonseca het voorgestel dat die vlag van die republiek ooreen moet stem met die ou imperiale vlag. Die bedoeling was dat voortsetting van nasionale eenheid gedurende die oorgang van ’n grondwetlike monargie na ’n republiek onderstreep sou word. Raimundo Teixeira Mendes het ’n ontwerp voorgestel waarin die imperiale wapenskild vervang is deur ’n blou hemelsfeer en die positivistiese leuse. Dit is aan Fonseca voorgelê en is kort daarna aanvaar. Die vlag is ontwerp deur Mendes, Miguel Lemos, Manuel Pereira Reis en Décio Villares. Dit is amptelik op 19 November 1889 aanvaar.

Op 12 Mei 1992 is die vlag aangepas met die toevoeging van ses sterre in die hemelsfeer – dit het die nuutgeskape deelstate verteenwoordig – en die sterre se posisies is ook effens aangepas om beter ooreen te stem by die astronomiese koördinate.

Die dekreet nr. 4 wat op 19 November 1889 uitgevaardig is, het die vlag wat onder die grondwetlike monargie gebruik is, op wetlike manier vervang met die nuwe nasionale vlag. Op 11 Mei 1992 het wet nr. 8421 die hemelsfeer verander met die toevoeging van ses sterre.

Die amptelike ontwerp van die Brasiliaanse vlag is gedefinieer deur wet nr. 5700 wat op 1 September 1971 geproklameer is. Die vlag se hoogte is veertien modules en die breedte twintig, wat ’n verhouding van 7:10 is. Die afstand van die hoekpunte van die geel ruit na die rante van die vlag is een en sewe-tiendes van ’n module. Die blou skyf in die middel van die ruit het ’n radius van drie-en-’n-halwe modules. Die middel van die boë van die wit baan is twee modules na links van waar die verlengde vertikale midellyn van die skyf met die basis van die rand van die vlag kruis. Die radius van die onderste boog is agt modules en dié van die boonste boog is agt-en-’n-half modules. Die hoogte van die wit baan is ’n halwe module.

Die leuse “Ordem e Progresso” word in groen letters geskryf. Die letter “"P"” lê op die vertikale deursnee van die skyf. Die letters van die woorde “Ordem” en “Progresso” is ’n derde van ’n module hoog. Die breedte van hierdie letters is drie-tiendes van ’n module. Die verbindende “"e"” se hoogte is drie-tiendes van ’n module hoog en ’n ¼-module breed.

Die sterre is in vyf verskillende groottes: eerste, tweede, derde, vierde en vyfde groottes. Hulle word binne sirkels geteken waarvan die deursnee soos volg is: drie-tiendes van ’n module vir die eerste grootte, ’n ¼-module vir die tweede grootte, ’n vyfde van ’n module vir die derde grootte, ’n sewende van ’n module vir die vierde grootte en ’n tiende van ’n module vir die vyfde grootte.

Die ster Spica is die enigste wat bo die wit baan is en simboliseer Brasiliaanse grondgebied in die noordelike halfrond (en die deelstaat Pará).

Die suidpoolster, Sigma Octantis, is klein maar die enigste een in die lugruim van die Suidelike Halfrond wat stilstaan. Daarom verteenwoordig hierdie ster die Federale Distrik in die Brasiliaanse Unie.

Die vlag van Brasilië bevat 27 sterre wat die Brasiliaanse deelstate en die Federale Distrik verteenwoordig. Die sterreteken van die suiderkruis is op die meridiaan (aangedui deur die getal 6 in die diagram). Onder dit is Polaris Australis (die suidpoolster), genommer 7, wat die Brasiliaanse Federale Distrik verteenwoordig. Die leuse kom voor op ’n wat naastenby ooreenstem met die sonnebaan. ’n Enkele ster lê bo die baan en verteenwoordig die groot noordelike deelstaat van Pará, wat wydsbeen oor die ewenaar lê.

’n Lys van konstellasies en sterre op die kaart:

Die sterre wat op die vlag uitgebeeld word en die state war deur hulle verteenwoordig word is:

Die vlag se kleure word nêrens in ’n wetlike dokument gespesifiseer nie. Hier onder is benaderde kleure vir gebruik.

Die Brasiliaanse vlootgeus is ’n reghoekige vlag (verhouding van 3:4) met 21 wit sterre op ’n donkerblou agterbrond. Die sterre is in ’n horisontale ry van 13 sterre en ’n vertikale kolom van 9 wat ortogonaal vertoon word.

Die president en vise-president het ook hul eie vlae. Die presidentsvlag is donkergroen (verhouding van 2:3) met die Brasiliaanse wapenskild in die middel. Dit word gewoonlik gebruik by die president se amptelike woning, die Palácio de Alvorada, en die kantoor van die president, die Palácio do Planalto. Dit word ook as klein vlaggies op die president se ampsmotor gebruik. Die vise-presidentsvlag is ’n geel reghoekige vlag (verhouding van 2:3) met 23 blou sterre in ’n Sint Joriskruis met die land se wapenskild in die skildhoek.

Die onderstaande lys toon vlae wat in die verlede in Brasilië gebruik is.
Die bekendste afgekeurde vlae word onder gelys. Verskeie projekte is grootliks geïnspireer deur die groen-en-geel Imperiale Vlaf, terwyl ’n swart-wit-rooi patroon ook voorgestel is. Daardie kleure sou die meerderheid van die Brasiliaanse populasie verteenwoordig (rooi vir die Indiane, wit vir die Europeërs en swart vir die Afrikane.

Die federale wet no. 5 700 wat op 1 September 1971 uitgevaardig is, definieer die vlagprotokol in Brasilië. Die vlag moet op ’n permanente basis by die Praça dos Três Poderes in Brasília vertoon word. Die vlag moet ook daagliks by die presidensiële paleise (Palácio do Planalto en Palácio da Alvorada); die ministeries, Nasionale Vergadering, die Hoogste Federale Tribunaal, die Hooggeregshof, die setels van die uitvoerende, wetgewende en regsprekende takke, diplimatieke sendings, Federale, staats- en plaaslike instellings en koopvaardy-eenhede gehys en gestryk word. Wanneer ’n vlag nie meer geskik is om gebruik te word nie, moet dit na ’n militêre fasiliteit gestuur word sodat dit tydens ’n spesiale seremonie op 19 November (Vlagdag) gebrand kan word.

Die vlag moet halfstok gehang word wanneer die president ’n amptelike rouklag beveel. Daarmee saam mag staats- en plaaslike regerings amptelike rouklagte beveel met die afsterwe van ’n burgemeester of goewerneur. Wanneer die vlag halfstok hang moet dit eers tot bo-aan die vlagpaal en weer terug na die halfstokmerk gehys word voordat dit verder gehys of gestryk word. Wanneer die vlag in ’n prosessie gedra word, moet ’n swart lint van crêpe aan die punt van die paal vasgemaak word.

Buitelandse vlae mag slegs vertoon word met ’n Brasiliaanse vlag aan die regterkant van die buitelandse vlag. Die enigste uitsonderings is wanneer die buitelandse vlag in ’n ambassade of konsulaat vertoon word en wanneer sportlui tydens ’n prysuitdelingseremonie beloon word. Wanneer veelvuldige vlae gelyktydig gehys of gestryk word, moet die Brasiliaanse vlag die eerste wees om die bopunt van die vlagpaal te bereik en weer die laaste wees om die onderkant van die vlagpaal te bereik.

Die Brasiliaanse Vlaglied ("Hino à Bandeira Nacional") is ’n lofsang wat opgedra is aan die vlag van Brasilië. Dit word gewoonlik op 19 November (Vlagdag) opgevoer. Die teks is geskryf deur die digter Olavo Bilac en die musiek is gekomponeer deur Francisco Braga.



</doc>
<doc id="38263" url="https://af.wikipedia.org/wiki?curid=38263" title="Geirangerfjord">
Geirangerfjord

Die Geirangerfjord (Noors: "Geirangerfjorden") in die Sunnmøre-streek van die provinsie (fylke) Møre og Romsdal is een van die bekendste fjorde in Noorweë wat deur Unesco sedert 14 Julie 2005 as 'n wêrelderfenisgebied gelys word.

Die fjord, wat sowat 200 kilometer noordoos van Bergen en 280 kilometer noordwes van Oslo geleë is, het 'n lengte van vyftien kilometer en is 'n sytak van die Storfjord ("Groot Fjord"). Die Geirangerfjord is – saam met 'n ander Wes-Noorse fjord, die Nærøyfjord – die langste en diepste fjord ter wêreld. Die rotswande aan sy weerskante troon 1 400 meter bo seevlak uit en strek 'n verdere 500 meter tot by die seebodem. Watervalle, gletsermere en bosgebiede langs die rotswande maak deel uit van die fjordlandskap. Die dorp Geiranger is sowat 100 kilometer van die kus af aan die eindpunt van die fjord geleë.

Die Geirangerfjord is al meer as 'n eeu een van die gewildste toeristebestemmings in Noorweë. Die Duitse keiser Wilhelm II was een van die eerste fjord-geesdriftiges wat met sy jag "Hohenzollern" in die jare voor die Eerste Wêreldoorlog gereelde besoeke aan die Geirangerfjord gebring het. Die meeste huidige besoekers maak gebruik van die veerbootverbinding tussen Hellesylt en Geiranger of een van die "Hurtigruten"-passasierskepe wat die fjord in die somer bevaar.

Watervalle soos die "Sewe Susters" (Noors: "De syv søstrene") of die "Bruidsluier" is bekende toeristetrekpleisters langs die Geirangerfjord, net soos 'n aantal verlate plaashuise wat op rotse teen die steil berghellings opgerig is en waarvan sommige slegs deur lere of steil voetslaanpaaie toeganklik was. Nogtans was die gebied vroeër danksy die gematigde klimaat – met byna 24 uur se sonbestraling tydens die somermaande – uiters geskik vir landboudoeleindes, en selfs vrugte soos appelkose is hier verbou.

Die laaste bewoners het hul plase as gevolg van die moeilike lewensomstandighede teen die middel van die 19de eeu vir goed verlaat – sommige van hulle, wat hier nie net eensaamheid ervaar het nie, maar ook aan armoede en rotsstortings blootgestel was, het destyds net soos baie ander Nore 'n nuwe heenkome in Noord-Amerika gevind. Deesdae word die plaashuise as 'n kulturele erfenis beskou en herstel.

Die sogenaamde "Arendpad" (Noors: "Ørneveien") met sy elf haarnaalddraaie is in 1953 voltooi en loop oor 'n maksimale hoogte van 600 meter bo seevlak. Die uitsigpunt Ørnesvingen langs die pad bied 'n uitsig oor die fjord.



</doc>
<doc id="38265" url="https://af.wikipedia.org/wiki?curid=38265" title="James Monroe">
James Monroe

James Monroe (28 April 1758 – 4 Julie 1831) was die 5de president van die Verenigde State van Amerika (1817–1825). Tydens sy ampstermyn het Mississippi (10 Desember 1817) die 20ste, Illinois (3 Desember 1818) die 21ste, Alabama (14 Desember 1819) die 22ste, Maine (15 Maart 1820) die 23ste en Missouri (10 Augustus 1821) die 24ste deelstaat van die Verenigde State geword. Die hoofstad van Liberië, Monrovia, is vernoem na James Monroe.


</doc>
<doc id="38302" url="https://af.wikipedia.org/wiki?curid=38302" title="Krasnodar">
Krasnodar

Krasnodar (Russies: Краснода́р) is die grootste stad en hoofstad van Krasnodar-krai in die suidwestelike deel van Rusland. Dit het in 2014 'n bevolking van 805 680 gehad. Dit lê 40 km oos van Oekraïne en 85 km noord van die Swartsee. Die stad is in 1794 gestig as Jekaterinodar en is ná die Oktober-rewolusie hernoem na Krasnodar.




</doc>
<doc id="38304" url="https://af.wikipedia.org/wiki?curid=38304" title="Lys van dorpe en stede in Oostenryk">
Lys van dorpe en stede in Oostenryk

Die volgende is 'n lys van dorpe en stede in Oostenryk met meer as 10 000 inwoners:



</doc>
<doc id="38307" url="https://af.wikipedia.org/wiki?curid=38307" title="GPON">
GPON

GPON, die akroniem vir "Gigabis Passiewe Optiese Netwerk" is die nuutste van 'n familie van PON-(Passiewe Optiese Netwerk) standaarde. Ander standaarde is onder andere APON, BPON, EPON en XGPON.

Die toegangsnetwerk verbind die eindgebruiker (huurder) met die Sentrale Kantoor (SK) - voorheen die Sentrale of Skakeleenheid genoem. In die verlede het die toegangsnetwerk slegs uit koperkabels bestaan. Deesdae word optiese vesel meer en meer gebruik in die toegangsnetwerk. 

Die optiese gedeelte van die toegangsnetwerk kan aktief of passief wees en die ontwerp kan punt-na-punt of punt-na-multipunt wees. Aktief beteken dat die optiese netwerk eksterne energie vereis, terwyl passiewe netwerk nie sodanige behoefte het nie. 

Die kombinasie van koper en vesel in die toegangsnetwerk kan in die verskeie formate uitgerol word: vesel-na-die-huis (VNDH), vesel-na-die-randsteen (VNDR), vesel-na-die-gebou (VNDB) en vesel-na-die-kabinet (VNDK). 

Die GPON-familie word in die toegangsnetwerk gebruik en is 'n punt-na-multipunt standaard, d.w.s. een poort in die Sentrale Kantoor word met verskeie eindgebruikers verbind en voldoen aan die VNDH-standaard.

Die eindgebruiker se toerusting kan 'n dataterminaal, telefoon, persoonlike rekenaar of televisie of 'n kombinasie van die drie wees wat aan 'n Optiese Netwerk Terminaal (ONT) verbind word. 'n Stem-oor-IP (VoIP - "Voice Over IP") diens kan ook verskaf word. 

GPON gebruik pakkieskakeling en nie kringskakeling soos tradisionele telefonie nie.

Die PON-standaarde word opgestel en onderhou deur die ITU (International Telecommunication Union) en die IEEE (Institute for Electrical and Electronics Engineers). Die GPON-standaard van ITU-T is G.984; eintlik ses verskillende dokumente nl. G.984.1-6.

In GPON word al die verbindings tussen die eindgebruiker en die SK met behulp van optiese vesel gedoen. Daar is geen aktiewe komponente in die GPON-netwerk tussen die eindtoerusting en die SK nie, maar slegs passiewe komponente soos die verdelers. Die optiese vesels en verdelers saam staan as die Optiese Distribusie Netwerk (ODN) bekend.

In die SK word 'n Optiese Lyn Terminaal (OLT) met verskeie ONT’s verbind met behulp van optiese vesel. Die ONT word in die eindgebruiker se gebou of huis monteer. Vir die GPON standaard word een vesel met maksimum 128 ONT’s gekonnekteer via die optiese verdelers. 

Die OLT kan met die Publieke Skakel Telefonie Netwerk (PSTN), Intranet en 'n TV-diensverskaffer verbind word om die bekende driedubbelspel dienste te verskaf: oudio, video en data. 

Die rigting vanaf die OLT na die ONT word stroom-af en die teenoorgestelde rigting stroom-op genoem. GPON se vermoë is 2.488 Gbps stroom-af en 1.244 Gbps stroom-op. Die verskil is daaraan te wyte dat eindgebruikers meer inligting aflaai bv. vanaf die internet as wat hulle versend; ook video verkeer is hoofsaaklik eenrigting stroom-af. 

In die stroom-af rigting word pakkies na alle ONT’s gestuur. Elke ONT lees daardie pakkies en reageer net op pakkies wat aan hom geadresseer is. Die pakkies word ge-enkripteer alvorens dit na die ONT’s gestuur word om meeluistering te vermy. 

Verkeer stroom-op word op 'n Tyd Deel Multipleksering (TDM) beginsel gedoen. Omrede elke ONT nie gelyktydig pakkies kan uitstuur nie, kry elke ONT ’n tydgleuf of beurt om pakkies uit te stuur. Die OLT bereken self die afstand na die ONT en hoe lank data sal neem vanaf die ONT en ken dan ’n tydgleuf toe aan elke ONT. 

Kommunikasie stroom-af word gedoen deur middel van Golflengte Deel Multipleksering (GDM). Die stroom-af bandwydte volgens die standaard is 1480-1500nm vir data en oudio en 1550-1560nm vir video. Die videodiens voorsien volgens die standaard is die analoog tipe. 

Die stroom-op bandwydte is 1260-1360nm. Die 1650nm-golflengte word gebruik vir montering en instandhouding. 

Al die verkeer, stroom-af sowel as stroom-op, word op dieselfde vesel gedra tot by die verdeler. 

’n Verdeler is ’n toestel wat 'n optiese sein ewe sterk verdeel volgens sy aantal uitsette. Dit kan wissel van 2 na 64 uitsette. Daar moet in gedagte gehou word dat elke keer dat optiese energie verdeel in ’n 1:2 verhouding, dit verswak word met 3dB. Dus na ’n verdeelverhouding van 1:64 word 18dB verswakking toegevoeg in die netwerk. Die optiese begroting of krag wat die OLT uitstuur is 28dB; dus die vesel se lengte word beperk tot 10dB verswakking. Met standaard ITU-T G.652.D vesel (verlies 0.32dB/km teen 1330nm) word die roete se lengte dus beperk tot teoreties 30km. Omrede die vesels gelas moet word en dus verdere verlies tot die netwerk toevoeg is die praktiese bruikbare lengte ongeveer 20km met 'n veiligheidsfaktor ingebou. Dit is lank genoeg om 'n groot aantal eindgebruikers te bereik in 'n digbewoonde gebied. 

Die GPON-netwerk ontwerp is buigbaar. Verskeie kombinasies van verdelers kan gebruik word. Slegs een (1:64) verdeler kan gebruik word of twee verdelers kan gebruik word; bv ’n (1:2) verdeler gevolg deur ’n (1:32) verdeler of ’n kombinasie van ’n (1:4) verdeler gevolg deur ’n (1:16) verdeler. 

Daar is twee tegnologie beskikbaar vir die vervaardiging van verdelers naamlik: FBT ("Fused Biconical Tapered") en PLC ("Planar Lightwave Circuit").

GPON kan met beide die ITU-T G.652 en G.657 optiese vesels uitgerol word. Alhoewel G.652 vesel goedkoper is, het die G.657 vesel die voordeel dat dit meer buigbaar is en dus makliker gebruik kan word in wonings en geboue. 

As gevolg van die relatief kort lengte van GPON-netwerke het Chromatiese Dispersie en Polarisasie Modus Dispersie geen werklike invloed op die werking van die stelsel nie. 

Die ITU-T G.984 standaard maak voorsiening vir analoog TV. Maar analoog TV oftewel kabel TV kom net werklik in Noord-Amerika voor. Internet Protokol TV (IPTV) is ’n tegnologie wat in Europa ontwikkel is en maklik oor enige pakkieskakel netwerk versend kan word. Dus kan IPTV maklik in die data golflengte van 1480-1500nm van GPON ge-integreer word. Die verwagting is dat die verskaffing van IPTV oor GPON gaan groei. Vir meer inligting oor IPTV kan die ITU-T G.9960 standaard bestudeer word. 

Die werkingsbeginsel van GPON het egter instandhoudingsprobleme geskep. Eerstens, die vesels tussen die SK en verdelers dra verskeie eindgebruikers se verkeer gelyktydig en kan dus nie na willekeur gediskonnekteer word vir toetsdoeleindes nie. Tweedens, die normale instandhoudings golflengte van 1625nm is gereserveer vir analoog TV seine. Dus kan normale Optiese Tyd Demensie Reflektometers (OTDR’s) nie gebruik word nie, want hulle gebruik tradisioneel die 1330nm-, 1550nm- en 1625nm-golflengtes vir toetsing. 

Daarom is die 1650nm-golflengte toegeken vir toetsing of instandhoudingswerk. 

Die tradisionele OTDR’s is ook nie toegerus om die verlies deur 'n verdeler te intepreteer nie. Normaal vertolk die OTDR 'n verlies van 18db as 'n vesel wat beskadig is. 

Dit het beteken dat 'n nuwe geslag OTDR ontwikkel moes word wat eerstens teen 1650nm golflengte kon toets en tweedens die verliese van die verdelers reg moes vertolk.

Om die instandhouding te vergemaklik word 'n filter/reflekteerder net voor die ONT geïnstalleer wat verseker dat eerstens die energie teen die 1650nm-golflengte nie na die ONT deurgaan (dus uitfiltreer) en sodoende diens kan beïnvloed nie. Tweedens reflekteer die filter/reflekteerder die energie terug na die OLT waar dit gemeet kan word m.b.v. 'n OTDR.

Geen spesiale toerusting word benodig vir GPON om die vesels in die ODN te las nie. Standaard kommersiële lasmasjiene wat die smeltlas (fusielas) metode gebruik is geskik vir die taak.

Daar is ook 'n ander variant van GPON; deur die ONT te vervang met 'n Optiese Netwerk Eenheid (ONE) kan meer as een eindgebruiker in 'n gebou bedien word d.m.v. VNDB of VNDK. Die ODN word getermineer in die ONE en deur middel van 'n ingeboude koppelvlak kan dienste soos xDSL na verskillende eindgebruikers in dieselfde gebou verskaf word. Die ONE word met die eindgebruikers verbind met Kategorie 5 gedraaide draadpaar kabels (ook: Cat5 / Cat5e). Die ONE kan in 'n gebou of in 'n kabinet in die straat geïnstalleer word.



</doc>
<doc id="38313" url="https://af.wikipedia.org/wiki?curid=38313" title="Groblershoop">
Groblershoop

Groblershoop is 'n dorp in die Noord-Kaap, in Suid-Afrika, tussen Marydale en Grootdrink. Die Oranjerivier, en die Boegoebergdam is naby die dorp geleë. Die dorp is in 1936 gestig. Die N10 nasionale pad gaan deur Groblershoop. Volgens die 2011-sensus het die dorp vir sensusdoeleindes 13,67 km² gehad. Van die 4 938 inwoners was 4 204 (85,14%) bruin, 444 (8,99%) swart en 207 (4,19%) wit.

Die Sishen-Saldanha Spoorlyn kruis die N10 nasionale pad net noord van Groblershoop en die Witsand Natuurreservaat is 59 km noordoos van Groblershoop.

Groblershoop het oorspronklik as Sternham bekendgestaan en is so genoem na ’n ene Stern wat in die 1920's in die omgewing geboer het en ’n klein pompstasie gebou het om watter uit die Oranjerivier te voorsien. Ongelukkig het die vloed van 1925 sy onderneming verwoes. Selfs reeds in die 1890's het ene Litchfield ’n klein hidro-elektriese kragopwekker en pomp op die Oranje gehad. Hy was bewus van die moontlike van besproeiing in die riviervallei. Mense het al van 1872 af aan die oewers van die rivier geboer en met veel moeite water vir besproeiing daaruit getrek. In 1895 het Litchfield voorstelle by die owerheid ingedien vir ’n besproeiingskema, maar daarvan het niks tereggekom nie.

Groblershoop is in 1936 gestig op die perseel van die oorspronklike Sternham en genoem na min. P.G.W. Grobler, minister van lande in die Hertzog-kabinet van 1924 tot 1933. Die Boegoebergdam is 34 km wes van Groblershoop geleë. Die dam is later ontwikkel in 'n aansienlike onspanningsentrum met geleenthede vir swem, watersport en hengel. 'n Woonwapark is ook aangelê.

In 1902 het W.D. Gordon, ’n ingenieur in diens van die Kaapkolonie se departement van openbare werke in Kaapstad, die Litchfield-voorstel vir besproeiing by sy hoofde aanbeveel, maar weer sonder sukses.

In Februarie 1911 het Alfred Lewis, die afdelingsingenieur van die departement van besproeiing in Kaapstad die gebied besoek en ’n gedetailleerde ondersoek ingestel na die benedelope van die Oranjerivier. Hy was een van die voortreflikste wateringenieurs wat Suid-Afrika opgelewer het, en was direkteur van besproeiing van 1921 tot 1941. In sy klassieke ondersoek het hy die Oranje se loop gevolg in ’n perdekar, maar meestal te voet. Hy het ’n uitstekende besef van die rivier se potensiaal gehad. Volgens T.V. Bulpin is sy prestasie in die uitvoering van sy ondersoek, wat hy vermag het onder die mees beproewende omstandighede van versengende hitte en onherbergsame terreine, nog nie deur ’n ander wetenskaplike ondersoeker in Suid-Afrika oortref nie.

Lewis het die bou van ’n dam by Boegoeberg (genoem na die boegoeplant wat op die heuwelhange gegroei het) aanbeveel en ’n 130 km lange besproeiingskanaal wat water sou voorsien aan 4 000 morg besproeibare grond.

Die projek is gekniehalter deur ’n gebrek aan geld, maar tydens die Groot Depressie (1929–'33) het die Carnegie-kommissie aanbeveel dat werkloses van werk op openbare projekte voorsien word. Hul vergoeding sou nederig wees, maar liewer iets as niks, is gemeen. Pleks van toustaan vir aalmoese, sou die werkloses iets van blywende waarde daarstel en gestimuleer word deur werk en prestasie.

Die departement van besproeiing het opdrag gekry om werk aan talle besproeiingsprojekte te begin wat onmiddellik werk sou verskaf, maar ook in die vooruitsig gestel dat mense op besproeibare grond gevestig kon word om hul geldnood te verlig. Die onderskeie projekte is deur toelaes van die departement van arbeid gefinansier. Een van dié wat toe van stapel laat loop is, was Lewis se skema vir die bou van ’n dam by Boegoeberg en ’n besproeiingskanaal.

Werk te Boegoeberg het op 23 Mei 1929 begin. Dit het behels dat ’n keerwal, pleks van ’n damwal, gebou sou word. ’n Betonmuur van 622 m lank en 10 m hoog is oor die rivierbedding by Zeekoebaardsdrif gebou. Agt-en-sestig sluishekke wat opgelig is deur ’n mobiele hyskraan was deel van die bouwerk sodat komende vloedwaters kon deurvloei en die slik in die dam wegspoel. Die keermuur sou die water gelei na ’n kanaal en ’n opgaardam om besproeiings al langs die rivier moontlik te maak, selfs tot by die Augrabieswaterval. 

Aangesien daar geen dorpe in die omgewing was nie, is ’n kamp van tente en hutte op die perseel opgerig waar winkels, ’n skool en kliniek gebou is. Arbeiders se dagloon was 7 s. 6 d. en die werktoestande was swaar. As vergoeding vir hul swaarkry is die arbeiders die hoop gegee dat hulle ’n besproeide lappie grond sou bekom nadat die bouwerk voltooi is. Oor die dam het die werkers gedigte geskryf, liedjies gesing en saans gedans op die maat van wysies oor die hoë prys wat hulle moes betaal om die water van die Oranje na plaasgrond, fabrieke en huise te bring. Die foxtrot "Boegoeberg se dam" dateer byvoorbeeld uit dié tyd.

Ingenieurs op die perseel, soos Adolf Aslaksen, Sven Eklund, Gordon Allen en ene Kokot het die werk beheer van die sowat 250 arbeiders, wat almal getroud was en wie se bruingebrande gesinne blymoedig die meeste van ’n slegte saak gemaak het.

Die dam is in 1933 voltooi en in die jaar daarop is eerste water gelei na die 121 km lange kanaal wat 6 600 ha verdeel in hoewes van 5 ha elk, van water voorsien het. Op elke stukkie grond is ’n kliphuisie gebou. Die opening van die kanaal was ’n feestelike geleentheid met toesprake, gebede en ’n vleisbraai.




</doc>
<doc id="38315" url="https://af.wikipedia.org/wiki?curid=38315" title="Venesiaans">
Venesiaans

Venesiaans ("Vèneto" of "Łéngoa vèneta", Italiaans: "Lingua Veneta") is 'n Romaanse taal wat deur sowat vier miljoen sprekers in die Noordoos-Italiaanse gewes Veneto asook in dele van Friuli-Venezia Giulia, Trentino en Istrië gepraat en by die Noord-Italiaanse groep van dialekte gereken word. Alhoewel die taal dikwels as 'n streekdialek geklassifiseer word, verskil dit in baie opsigte van Standaarditaliaans sodat dit - net soos ander Noord-Italiaanse taalvariante - ook as 'n selfstandige taal beskou kan word. So is daar Venesiaans-Italiaanse woordeboeke.

Sowel die bewoners van Venesië asook taalkundiges gebruik Vèneto of Veneties as 'n sambreelterm om na die groter groep van Venesiaanse dialekte met al sy plaaslike variante te daraus. Daarenteen word met die term Venexiàn/Venesiàn (Venesiaans, "Veneziano" of "dialetto veneziano" in Italiaans) spesifiek na die variant verwys wat in die stad Venesië gepraat word en in die tydperk van die Republiek Venesië as dié stadstaat se amps- en algemene omgangstaal gedien het. Danksy sy lang literêre tradisie geniet Venesiaans nog steeds die status en prestige van 'n selfstandige taal, alhoewel dit juis Venesiane was wat met hul hoogs ontwikkelde uitgewerybedryf tydens die 16de eeu 'n belangrike rol by die uitbreiding van die Toskaans-Florentynse skryftaal as algemene kultuurtaal van Italië gespeel het.

Danksy Venesiaans se historiese status as taal van die seemoondheid Republiek Venesië, met 'n taalgeskiedenis wat oor agt eeue strek, is daar 'n omvangryke erfenis aan bronnemateriaal: miljoene van politieke, diplomatieke en regtelike dokumente en korrespondensie; duisende van gedigte, verhale en romans; honderde van toneelstukke, epiese gedigte, historiese en wetenskaplike afhandelinge (sowel as oorspronklike tekste asook as vertalings); asook verskeie woordeboeke en grammatika's.

'n Meerderheid van lede van die Gewestelike Raad van Venesië het Venesiaans op 28 Maart 2007 met die wet oor die „"tutela e valorizzazione della lingua e cultura veneta"“ ("beskerming en eerbiediging van die Venesiaanse taal en kultuur") amptelik as taal erken.

Die huidige Venesiaanse groep van dialekte moenie verwar word met Veneties, 'n uitgestorwe taal wat in die Romeinse oudheid tot met die 6de eeu v.C. in die gewes Venesië gepraat is en moontlik as substraattaal ook invloed op die plaaslike Latynse omgangstaal en die latere Venesiaanse dialekte uitgeoefen het, of Venesiaanse Italiaans, die plaaslike variant van die Italiaanse standaardtaal wat Venesiaanse invloede toon.



</doc>
<doc id="38317" url="https://af.wikipedia.org/wiki?curid=38317" title="Germknödel">
Germknödel

Germknödel is 'n pofferige deegkluit met 'n mengsel papawersaad en suiker, gevul met 'n pikante pruimkonfyt en gesmelte botter bo-op, wat gewoonlik saam met vanieljeroom geëet word. Die dis heet "Germknödel" in Oostenrykse Duits en "kynuté knedlíky" in Tsjeggies en word algemeen beskryf as 'n soet brood vanuit Oostenryk, Suid-Duitsland en Bohemië. Dit word as nagereg bedien sowel (en veral in Katolieke streke op Vrydae) as 'n hoofgereg. Die woord "Germknödel" word in Afrikaans vertaal as "suurdeegkluit".

Die hoofverskil tussen Germknödel en 'n verwante dis, Dampfnudeln, is dat eersgenoemde gestoom of in water gekook word, terwyl laasgenoemde in 'n dieppan gekook word.



</doc>
<doc id="38319" url="https://af.wikipedia.org/wiki?curid=38319" title="Edvard Munch">
Edvard Munch

Edvard Munch [ɛdvɒ:rt mʉŋk] (* 12 Desember 1863 in die dorp Ådalsbruk (munisipaliteit Løten, Hedmark, Noorweë); † 23 Januarie 1944 in sy ateljee-huis Ekeberg naby Oslo) was 'n Noorse skilder en grafikus. 

Munch word as baanbreker van die ekspressionistiese rigting in die moderne skilderkuns beskou, waarby veral sy werke uit die 1890's internasionale bekendheid verwerf en sy status as 'n kunsvernuwer gevestig het. Munch het veral groot invloed op die Duitse skilderkuns uitgeoefen. 

In 1885 en 1889 was Munch in Parys werksaam, 1890 in Duitsland en Italië, daarna tot in 1895 in Berlyn en later nog eens in Parys. Tot in 1908 het Munch in Berlyn geskilder, en die uitstalling van sy werke wat in 1892 in die Duitse hoofstad gehou is het die aanleiding tot die stigting van die Berlynse "Sezession" ('n groep onafhanklike skilders) gegee. In 1908 het Munch vir goed na sy geboorteland teruggekeer.

Munch se vroeë werke is sterk deur kunstenaars soos Paul Gauguin en Vincent van Gogh beïnvloed, en hy het begin om simboliese betekenis aan die kleure te verleen wat hy in 'n skildery gebruik het. Sy gunsteling-onderwerpe was eensaamheid, die dood en die vyandskap tussen die manlike en vroulike geslag. Munch se hoofwerke sluit "Die siek meisie" (1885), "Die gil" (1893), "Die vampier" (1893), "Puberteit" (1895), "Fries van die lewe" (1896 en 1906) asook sy muurskilderye in die Universiteit van Oslo (1909-1915) in. Deesdae geniet ook sy latere skilderye in toenemende mate aandag, en 'n aantal moderne kunstenaars kry inspirasie uit hierdie werke.


</doc>
<doc id="38321" url="https://af.wikipedia.org/wiki?curid=38321" title="Sandnes">
Sandnes

Sandnes is 'n stad en munisipaliteit (Noors: "kommune") in die Wes-Noorse fylke (provinsie) Rogaland. Sandnes word deur die munisipaliteite Stavanger, Gjesdal, Time, Klepp en Sola begrens. Met 63 431 inwoners was dit op 1 Januarie 2009 die 9de grootste munisipaliteit en die 8ste grootste stad in Noorweë, en daarnaas met 'n gemiddelde jaarlikse bevolkingsgroei van 1,9 persent tussen 1980 en 2007 ook die snelste groeiende stad in die land.

Sandnes maak saam met Stavanger, Randaberg en Sola deel uit van Noorweë se derde grootste metropolitaanse gebied met meer as 181 000 inwoners.


</doc>
<doc id="38323" url="https://af.wikipedia.org/wiki?curid=38323" title="Koffiemasjien">
Koffiemasjien

'n Koffiemasjien is 'n toestel wat vir die termiese ekstraksie en filtrasie van gemaalde koffiebone gebruik word, waarby water as ekstraksiemiddel ingespan word. Gewoonlik dien koffiefilters as filterelemente, tog het in die vroeë 21ste eeu ook spesiale koffiekussinkies toenemend gewild geraak by verbruikers.

Gewone koffiemasjiene word vir die halfoutomatiese bereiding van koffie gebruik, terwyl daar ook voloutomatiese masjiene aangebied word wat oor elektroniese programme beskik om die water- en koffietoevoer selfstandig uit te voer, koffie of espresso regstreeks in koppies of bekers kan ingooi en gebruikte koffiepoeier in 'n spesiale houer gooi. 

In 'n elektriese koffiemasjien vloei water uit 'n watertenk selfstandig deur 'n waterslang, wat van 'n terugslagklep voorsien is, na die verhitter net onder die warmplaat. Die verhitter bestaan meestal uit 'n verhitte pyp. Die water word onmiddellik verhit totdat stoom uitborrel en die terugslagklep onder stoomdruk sluit. Die verhitte water word vervolgens via 'n stygpyp boontoe in 'n draaibare pyp gedruk wat net bo-oor die filter uitkom. Daarna word die volgende hoeveelheid water na die verhitter gevoer, en die proses word herhaal. Sodra die stoomdruk in die verhitter sterk genoeg is, word die water deur die stygpyp boontoe gedruk. 

Sodra die watervoorraad in die tenk opgebruik is, styg die verhitter se temperatuur tot tussen 130 en 150 °C. 'n Temperatuurskakelaar skakel die verhitter af en begin nou die temperatuur van die warmplaat deur middel van sikliese aan- en afskakel reël. 'n Ingeboude veiligheidsskakelaar, wat aangeskakel word sodra die temperatuur sowat 180 °C bereik, voorkom oorverhitting indien die masjien sou breek.

Koffiemasjiene benodig vir die verhitting van water meer energie as elektriese ketels aangesien 'n bepaalde hoeveelheid energie in die stoom steeds vrygestel word. Sodra die koffie berei is, verbruik die warmplaat bykomende energie.

Die brou van 'n koppie koffie is 'n eenvoudige proses - geroosterde koffiebone word fyngemaal en in warm water opgelos. Dwarsdeur die 19de en nog in die vroeë 20ste eeu het koffiedrinkers gewoonlik water in 'n pot verhit, gemaalde koffiebone bygevoeg, die mengsel gekook totdat die geur vir hulle reg was en dit vervolgens in 'n koppie geskink. 

Die eerste outomatiese koffiemasjiene is reeds sowat 200 jaar gelede ontwikkel. Daar is steeds uiteenlopende metodes ingespan om koffie te berei, en aanvanklik is spiritus as energiebron vir koffiemasjiene gebruik. Die eerste moderne koffiemasjien, die "Biggin", is omstreeks 1800 in Frankryk ontwikkel en het uit 'n pot met twee vlakke bestaan: gemaalde koffie is in die houer bo-op geplaas en warm water daaroor gegooi. Die koffie het deur klein openings na die koffiepot onderaan deurgeloop.

'n Alternatiewe Franse masjien, die sogenaamde pompperkoleerder, is in dieselfde tydperk ontwikkel. Hier het kokende water uit 'n houer onderaan deur 'n pyp beweeg en deur die gemaalde koffie terug na die houer geperkoleer.

Elektriese koffiemasjiene is eers in die eerste dekade van die 20ste eeu ontwikkel, tog kon gewone verbruikers hulle vanweë die hoë pryse aanvanklik nie bekostig nie. 'n Silwer vergulde koffiemasjien van die Duitse vervaardiger "WMF" het in die 1930's nog die helfte van die jaarlikse loon van 'n werker gekos.
Eers in die tydperk ná die Tweede Wêreldoorlog het koffiemasjiene vir gewone verbruikers geleidelik bekostigbaar geword. In 1954 is die eerste moderne filterkoffiemasjien "Wigomat" gepatenteer en het die vroeër gebruiklike perkoleerders en vakuumkoffiemasjiene op die Duitse mark verdring.

In die 1970's het koffiemasjiene tot 'n massamark-artikel ontwikkel en die huidige tegniek, waarby water verhit en druppelsgewys deur 'n koffiefilter met gemaalde koffiebone na 'n koffiekan op 'n warmplaat gelei word, het destyds sy deurbraak behaal.


</doc>
<doc id="38347" url="https://af.wikipedia.org/wiki?curid=38347" title="Salem">
Salem

Salem kan wees:



</doc>
<doc id="38349" url="https://af.wikipedia.org/wiki?curid=38349" title="Holy Fuck">
Holy Fuck

Holy Fuck is 'n instrumentele rockgroep vanuit Toronto (Kanada) wat in 2004 ontstaan het. Hulle was aanvanklik deel van Dependent Music, 'n plate-etiket-musiekgroep-kombinasie wat in 1994 in Yarmouth, Nova Scotia, sy oorsprong gehad het. Die groep maak naas algemene musiekinstrumente soos die baskitaar en 'n tromstel ook gebruik van ander geluidsbronne, soos 'n 35 mm-filmprojektor en speelgoedklawers om elektronies klinkende effekte te skep sonder om van skootrekenaars of gevorderde digitale hulpmiddele gebruik te maak.




</doc>
<doc id="38353" url="https://af.wikipedia.org/wiki?curid=38353" title="Kullħadd">
Kullħadd

Kullħadd (Elke Sondag) is 'n Maltese Sondagkoerant wat sedert 25 Julie 1993 in Ħamrun deur die Malta Labour Party uitgegee word. Die hoofredakteur is Felix Agius (Julie 2008).

"Kullħadd" behoort saam met "It-Torca" (Union Press) en "Il-Mument" (Nationalist Party) tot die Malteestalige Sondagkoerante en verskyn in ponieformaat. Daar is geen amptelike oplae nie, maar volgens 'n berig van die "Europäische Medieninstitut" is "Kullħadd" een van die belangrike koerante van dié land.



</doc>
<doc id="38377" url="https://af.wikipedia.org/wiki?curid=38377" title="Espírito Santo">
Espírito Santo

Espírito Santo (uitgespreek as [isˈpiɾitu ˈsɐ̃tu]) is een van die 26 state van Brasilië. Die hoofstad is Vitória, met 'n bevolking van 313 312 (2005).

Espírito Santo is in die suidooste van die land geleë en word deur die deelstaat Minas Gerais in die weste, Rio de Janeiro in die suidweste, Bahia in die noorde en die Atlantiese Oseaan in die ooste begrens.

Die blanke bevolking van Espírito Santo was in die 1940's tussen 70-80%, maar baie bruin en swartmense van Bahia het geïmmigreer na Espírito Santo na die Tweede Wêreldoorlog. Die grootste Etniese groep in die staat is Italiaans.


</doc>
<doc id="38448" url="https://af.wikipedia.org/wiki?curid=38448" title="Universiteit van Pittsburgh">
Universiteit van Pittsburgh

Universiteit van Pittsburgh (Engels: "University of Pittsburgh") is 'n universiteit geleë in Pittsburgh [ˈpɪts.bɚg] in die Amerikaanse deelstaat Pennsilvanië.



</doc>
<doc id="38454" url="https://af.wikipedia.org/wiki?curid=38454" title="The Whitest Boy Alive">
The Whitest Boy Alive

The Whitest Boy Alive is 'n musiekgroep wat in Berlyn (Duitsland) gevestig is en om die Noorse musikant Erlend Øye, baskitaarspeler Marcin Öz, tromspeler Sebastian Maschat, en Daniel Nentwig op die klavier en sintetiseerder, geformeer is. Erlend Øye het daarby sy eie solomusiekprojek en is ook lid van die groep Kings of Convenience, en hy het ook al met die formasie Röyksopp meegespeel. Op 24 Mei 2006 is die enkelspeler "Burning" vrygestel, en op 21 Junie 2006 het die debuutalbum "Dreams" op die platemaatskappy-etiket Bubbles verskyn.

Die groep is in 2003 as 'n elektroniese projek begin, en hulle gebruik teenwoordig 'n styl waarby sang met akoestiese en elektroniese instrumente gekombineer word. Die debuutalbum "Dreams" is in Junie 2006 uitgekom. Sedertdien het die groep veel getoer en het hulle in 2007 onder andere op Lowlands en Pukkelpop opgetree. Die tweede studioalbum "Rules" is in Maart 2009 vrygestel.





</doc>
<doc id="38456" url="https://af.wikipedia.org/wiki?curid=38456" title="Erlend Øye">
Erlend Øye

Erlend Øye (* Bergen, Noorweë, 21 November 1975) is 'n Noorse musikant, veral bekend vir sy deel in die popduo "Kings of Convenience". In 2003 het hy die soloalbum "Unrest" uitgebring en in 2004 'n meng-CD in die DJ Kicks-reeks. Sy musiekloopbaan het in Bergen afgeskop, waar hy saam met enkele vriende die musiekgroep Skog opgerig het. In 1997 het hy na Londen verhuis, waar hy in die groep Peachfuzz gespeel het. Tydens vakansies tuis in Bergen het hy saam met Eirik Glambek Bøe musiek gemaak, en hulle het in 1998 die groep Kings of Convenience gevorm. In 2001 het hierdie groep hul eerste ateljeealbum "Quiet is the New Loud" uitgebring, en in 2004 is die daaropvolgende vrystelling, "Riot on an empty street", uitgebring. 

Øye het hom in elektroniese musiek verdiep en het die volgende paar jare in Berlyn deurgebring, of op reis oor die hele wêreld, terwyl hy sy soloalbum "Unrest" opgeneem het. Op die "Unrest"-album staan tien snitte, elk met 'n verskillende elektronikakunstenaar, soos onder andere Metro Area, Prefuse 73 en Schneider TM, en hierdie snitte is in tien verskillende stede opgeneem. Hy het 'n musiektoer ondergaan as 'n platejoggie wat met die musiek wat hy speel, meesing, en in 2004 het hy die vroeër genoemde meng-CD in die DJ Kicks-reeks uitgebring.

Øye se mees onlangse projek is die groep "The Whitest Boy Alive". Die groep het oorspronklik as 'n elektroniese groep ontstaan, maar het langsaam na 'n groep sonder geprogrammeerde elemente ontwikkel. Erlend behartig die voorsang en 'n kitaar vir die projek.





</doc>
<doc id="38458" url="https://af.wikipedia.org/wiki?curid=38458" title="Kings of Convenience">
Kings of Convenience

Kings of Convenience is 'n musiekduo uit Bergen, Noorweë. Die groep is deur die lede Erlend Øye en Eirik Glambek Bøe gevorm. Die musiekstyl word as dromerige en melankoliese kitaarpop beskryf.

Øye (* 21 November 1975) en Bøe (* 25 Oktober 1975) ken mekaar vanaf hul tiende lewensjaar. Op hul sestiende het hulle saam met twee andere vriende in die groep Skog gespeel. Hierdie groep het een EP, "Tom Tids Tale", uitgebring, waarna die groep uitmekaar gegaan het en Øye en Bøe hul eie rigting as Kings of Convenience ingeslaan het.




</doc>
<doc id="38464" url="https://af.wikipedia.org/wiki?curid=38464" title="Hungaroton">
Hungaroton

Hungaroton is 'n Hongaarse platemaatskappy. Dit is in 1951 eers onder die naam "Qualiton" as 'n staatsmaatskappy gestig en het in hierdie vorm tot die einde van die oosblok se monopolie vir die produksie van plate, soos ander platemaatskappye waaronder "VEB Deutsche Schallplatten" (DDR) en "Melodija" (Sowjetunie), gehad.

Die fokus van Hungaroton is van oudsher op klassieke en ligte musiek. Gedurende die tyd as staatsmaatskappy is meer as 10 000 opnames geproduseer, wat sedert die middel 1970's toenemend uitgevoer is. Nog in dieselfde decennium is die naam op Hungaroton gewysig en die etikete Bravó, Krém en Pepita vir ligte musiek geskep.

Die politieke veranderinge eind van die 1980's het byna Hungaroton se bestaan gekos. Die oorspronklike maatskappy is gelikwideer, die aktiwiteite is egter op 'n ander manier voortgeset. Sedert 1992 is onder die etiket Hungaroton Gong opname vanuit die ligte musiek verskyn, terwyl Hungaroton Classic sedert 1993 klassieke opname, literatuur en ander gepubliseer het. 1995 is Hungaroton geprivatiseer, maar sinds die Hongaarse staat die kontrole oor die argief van die oosbloktyd nie wou verloor nie, het hy die meerderheid van die aandele behou.

1998 is Hongaroton Gong en Hungaroton Classic tot die huidige maatskappy Hungaroton Records versmelt. Op die oomblik (2009) publiseer Hungaroton nog steeds hoofsaaklik klassieke opname, een klein deel van die publikasies is oue opnames wat weer gepubliseer word.



</doc>
<doc id="38466" url="https://af.wikipedia.org/wiki?curid=38466" title="Universiteit van Rennes 1">
Universiteit van Rennes 1

Die Universiteit van Rennes 1 (Frans: "Université Rennes 1") is 'n universiteit geleë in Rennes, Frankryk.




</doc>
<doc id="38467" url="https://af.wikipedia.org/wiki?curid=38467" title="Universiteit van Rennes 2">
Universiteit van Rennes 2

Die Universiteit van Rennes 2 (Frans: "Université de Haute Bretagne - Rennes 2") is 'n universiteit geleë in Rennes, Frankryk.




</doc>
<doc id="38470" url="https://af.wikipedia.org/wiki?curid=38470" title="Ewe getal">
Ewe getal

'n Ewe getal in wiskunde is 'n heelgetal wat deur twee gedeel kan word. Die heelgetalle wat nie deur twee gedeel kan word, is onewe getalle. Alle heelgetalle is of ewe of onewe getalle. Daar word na die konsep van ewe en onewe getalle verwys as pariteit.

Die ewe getalle is:

Alle ewe getalle kan as 2n uitgedruk word en onewe getalle as 2n+1.

Die som van twee gelyke natuurlike getalle is altyd ewe. So is n + n = 2n, dus 'n veelvoud van 2.



</doc>
<doc id="38471" url="https://af.wikipedia.org/wiki?curid=38471" title="Péter Louis van Dijk">
Péter Louis van Dijk

Péter Louis van Dijk (gebore 1953 te Rotterdam, Nederland) is 'n Suid-Afrikaanse komponis van ernstige musiek.

Péter Louis is die seun van Pieter en Gré van Dijk en is in 1953 in Rotterdam in Nederland gebore. Op die ouderdom van nege jaar het Péter Louis begin komponeer, nadat sy familie reeds in Kaapstad gevestig was. Verskeie van sy famililede was baie musikaal, maar sy oupa aan moederskant, Jan Phillipus van den Berg (1896–1983) (kerkorrelis vir meer as 50 jaar, pianis en komponis) en sy pa Pieter van Dijk (ywerige violis) staan uit.

Péter Louis het sy eerste formele musiekopleiding ontvang van Max Adler op sewejarige ouderdom en het later geleer om instrumente soos kitaar, viool, mandolien, tenoor tuba, sousafoon en perkussie te bespeel. Hy het in die kadetorkes en die simfonieorkes van die Athlone Hoër Seunskool in Johannesburg gespeel van 1967 tot 1968. Nadat die gesin terug getrek het Kaapstad toe in 1969 het hy weer klavierles geneem by Lettie Schlemmer en dr. Carl van Wyk.

Op negentienjarige ouderdom verskyn Van Dijk se eerste opera, "The Contract", (libretto (operateks) van die komponis na 'n kortverhaal van Giovanni Papini) wat by die Skool vir Opera aan die UK (produksieleier, Vetta Wise), by die Little Theatre in Kaapstad, in November 1973 opgevoer is onder musikale regie van die komponis self.

As 'n student van die Suid-Afrikaanse Musiekkollege (1972–1975), 'n fakulteit van die Universiteit van Kaapstad, het Van Dijk klavierles by Carl Nietsche en Thomas Rajna, tjello by Harry Cremers, altviool by Franco Seveso en komposisie by Gideon Fagan en Stefans Grové (laasgenoemde as privaatstudent) gehad. Nadat hy die Onderwyserslisensiaat Diploma voltooi het, het Van Dijk Uitvoerende Diploma in blokfluit onder Richard Oxtoby verkry. Na 'n aantal jare sy hoërskool musiekonderwys (1975–1983) het hy sy B.Mus. (Komposisie) onder Peter Klatzow (1983) voltooi. In 2004 het hy sy doktorsgraad aan die Universiteit van Kaapstad verwerf.

'n Tweede opera van Van Dijk, "Die Noodsein", (libretto van die komponis na die gelyknamige toneelstuk van Anna Rudolph) is geskryf en opgevoer deur die Skool vir Opera aan die UK in November 1975 (gedirigeer deur die komponis, produksieleier was Susi van Dijk – mede student en oorlede vrou van Van Dijk).

In 1976 was Van Dijk die jongste komponis om sy werke aan te bied vir die SAUK in Seepunt, Kaapstad, as deel van die "Composer Speaks"-reeks wat opgestel is deur KRUIK (Kaaplandse Raad vir Uitvoerende Kunste). Van die werke het "Abstractions" vir blokfluit en kitaar, "Liedere van die Kruisiging" – in Afrikaans – vir sopraan, klarinet, Franse horing, altviool, kitaar en klavier en die liedjiesiklus "Stardrift", ingesluit.

Tussen 1976 en 1984 het Van Dijk verskeie kort en mediumlengte stukke geskryf waaronder "Psalms and Interludes" (1979) vir vokale kwartet en stereokasset (eerste uitvoering in die Baxter Konsertsaal, Kaapstad), "From Death to Life", 'n liedjiesiklus vir hoë stem en kamerorkes (teks deur die komponis, première in die Baxter Konsertsaal met Susi van Dijk as sopraan en die Kaapstadse Kamerorkes o.l.v. Allan Stephenson, 1980) en die "Klavierconcertino" (1980–1983) die Lize Rudolph.

Na ongeveer 'n dekade van onderwys en klasgee by hoërskole in die Kaap (o.m. Departementshoof by die Kaapstadse Hoërskool), die Universiteit van Kaapstad (blokfluit, onderrigleer, repertorium, komposisie en orkestrasie) en die Universiteit van Wes-Kaapland (blokfluit en musiekonderrig) is Van Dijk uitgenooi om by KRUIK aan te sluit as Assistent Musiekbestuurder aan die begin van 1984 en sedert 1986 is hy 'n vryskut komponis, dirigent en deeltydse dosent.

Nadat Van Dijk sy eerste ateljee, genaamd "The Nook", gevestig het in September 1986 (vir komponering en privaat lesse), het hy baie stukke gekomponeer in opdrag van hoofsaaklik KRUIK en die SAUK. Tussen 1986 en 2001 was Van Dijk se lewe redelik woes, deurspek met opvoertoere saam met sy vrou Susi, plaaslike en internasionale dirigeerwerk, opvoering, klasgee, aanbied van werkswinkels en die beoordeling van kompetisies.

'n Tweede, groter ateljee, "The Music Factory", is in die middestad van Kaapstad in 1991 gestig en later nog een (1993–2002) teen Tafelberg. Van Dijk se loopbaan as privaat dosent het ten einde gekom na die dood van sy vrou in Oktober 2001. 'n Keerpunt in sy loopbaan was Van Dijk se eerste besoek aan Chicago, VSA in 1996, waar hy die Chicago Kinderkoor in uitvoerings van sy San Gloria gedirigeer het.

Van Dijk het heelwat werke tot sy repertoire gevoeg. Sedert die dood van sy eerste vrou, het Van Dijk getrou met 'n mede musikus en bekende koordirigent, Junita Lamprecht-Van Dijk, en het hy verhuis van Kaapstad na Port Elizabeth in die Oos-Kaap. Buiten die talle suksesvolle konserte as dirigent van die Oos-Kaapse Filharmoniese Orkes en die stigting van die Simfonie-orkes by die Nelson Mandela Metropolitaanse Universiteit (NMMU) (vroeër die Universiteit van Port Elizabeth), was Van Dijk 'n senior lektor in komposisie en musikologie by die Rhodes-Universiteit in Grahamstad. Saam met sy vrou gee hy klas vir voor- en nagraadse studente in die Koor-dirigeringsprogram by die NMMU.

Sy werke word deur die Oxford Universiteitsuitgewery, Hal Leonard, Accolade (Duitsland), Prestige en onder die Marco Polo handelsmerk uitgegee.

Die opera, "earthdiving" is uitgevoer by die Spier Fees in Kaapstad in Maart 2003 onder leiding van Van Dijk se seun, Xandi van Dijk.

















</doc>
<doc id="38473" url="https://af.wikipedia.org/wiki?curid=38473" title="Ashland, Oregon">
Ashland, Oregon

Ashland is 'n dorp in die suide van Oregon, in die Jackson-distrik. 

In 2000 het die dorp 'n bevolking van 19 522 gehad: 91,55% wit, 0,60% swart of Afro-Amerikaans, 1,02% Amerikaanse inboorlinge, 1,87% Asiaties, 0,13% Pasifiese eilanders, 1,71% van ander rasse en 3,11% van twee of meer rasse. Spaans-Amerikaners of Latyns-Amerikaners van enige ras het 3,56% van die bevolking uitgemaak.


</doc>
<doc id="38477" url="https://af.wikipedia.org/wiki?curid=38477" title="Pous Nicolaas V">
Pous Nicolaas V

Nicolaas V was die 208ste pous van die Rooms-Katolieke Kerk van 1447 tot 1455.

Pous Nicolaas V is gebore as Tommaso Parentucelli op 15 November 1397 in Sarzana, Ligurië Italië. Hy was die seun van Bartolomeo Lucando alias Parentucelli en Andreola de Calderini. Sy pa sterf vroeg en sy ma hertrou met Ser Giarente Calandrini. Hulle het 'n seun (dus Tomasso se halfbroer) Filippo Calandrini, biskop van Bologna en later kardinaal-nepoot van Pous Nicolaas. Na die dood van sy vader studeer Tomasso verder in Bologna en Florence waar hy tutor word van die Strozzi en Albizzi families. In 1442 kry hy 'n graad in teologie en die biskop van Bologna Niccolò Albergati, gee hom werk en stuur hom op 'n studiereis na Duitsland, Frankryk en Engeland. Hy het veral boeke versamel op sy reis, waarvan sommige vandag nog in die Vatikaan se biblioteek bewaar word.

Hy het deelgeneem aan die konsilie van Florence en in 1444 volg hy sy werkgewer op as biskop van Bologna op 27 November 1444. Pous Eugenius IV stuur hom as legaat na Frankfurt om te onderhandel met die Heilige Romeinse Ryk oor die besluite van die konsilie van Basel. Op 12 Maart 1443 stel Pous Eugenius hom aan as apostolies diaken en vise-camerlengo. Hy was baie suksesvol en by sy terugkeer in Rome word hy op 16 Desember 1446 bevorder tot kardinaal-priester van Santa Susanna. Op 6 Maart 1447 volg hy Pous Eugenius op. Hy word gekroon op 19 Maart deur kardinaal Prospero Colonna en regeer tot sy dood op 24 Maart 1455. Hy word opgevolg deur Pous Callixtus III. 
Die naam ‘Nicolaas’ beteken 'oorwinnaar oor/uit die volk'.

Pous Nicolaas IV se agtjarige pontifikaat was belangrik in die politieke, wetenskaplike en literêre geskiedenis. Op 17 Februarie 1448 sluit die konkordaat van Wenen met die Duitse koning Frederik III wat die pous se magte in Duitsland aansienlik versterk. Op 7 April 1449 tree Teenpous Felix V af en sy aanhangers erken Nicolaas as die enigste wettige pous. Op 19 Maart 1452 kroon hy Frederik III as keiser van die Heilige Romeinse Ryk.

In Rome bevorder Nicolaas die Renaissance. Hy het die stad laat herstel en verfraai, die hoofstrate plavei en die akwaduk herstel. Hy het die Vatikaan, die Sint Pieterskerk en die Borga distrik laat herbou. Hy stel Fra Angelico aan om die Lateraanse paleis te verfraai.

Die humanisme het ook groot vordering gemaak onder pous Nicolaas. Die pous stel Lorenzo Valla en ander geleerdes aan om werke uit Grieks na Latyn te vertaal. Die pous het die Vatikaan se biblioteek gestig en versterk met nege duisend boeke.

Op 18 Junie 1452 publiseer Nicolaas die bul "Dum Diversas" waarin die koning van Portugal die reg kry om "Saraseners, heidene en ander ongelowiges" as slawe aan te hou. Die ekspedisies van Hendrik die Seevaarder wat die roete na Indië om die Kaap ontdek het, is deels deur slawehandel finansier. Die slawehandel is herbevestig met die bul "Romanus Pontifex" op 8 Januarie 1455.

Op 29 Mei 1453 word Konstantinopel deur die Turke ingeneem en dit was 'n groot slag vir die pous. Hy het probeer om 'n kruistog te organiseer om die stad te bevry, maar het nie daarin geslaag nie.

Die volk van Rome het nie die pous waardeer nie en op 6 Januarie 1453 is daar 'n sameswering teen sy bewind onder leiding van Stefano Porcaro. Die sameswering is egter ontdek en gou onderdruk.

Gedurende sy pontifikaat het Pous Nicolaas V 11 kardinale aangestel: 









Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="38505" url="https://af.wikipedia.org/wiki?curid=38505" title="Lys van stede en dorpe in Namibië">
Lys van stede en dorpe in Namibië

Daar word onderskeid getref tussen stede en dorpe in Namibië: plekke wat deur 'n munisipaliteit geregeer word, word "stede" genoem, en plekke wat deur 'n dorpsraad geregeer word, word "dorpe" genoem.

In 2015 het Namibië dertien stede, elkeen geregeer deur 'n munisipale raad wat tussen 7 en 15 setels het. In teenstelling met dorpe het stede die mag om fasiliteite soos openbare vervoer, behuisingskemas, museums, en biblioteke sonder die goedkeuring van die minister van stedelike en landelike ontwikkeling op te rig. Hulle mag ook kies om sekere dienste te privatiseer en om samewerkingsooreenkomste met die privaatsektor aan te gaan sonder om vir uitdruklike goedkeuring te vra. Die dertien stede is:

In 2015 het Namibië 26 dorpe, elkeen geregeer deur 'n dorpsraad wat tussen 7 en 12 setels het. In teenstelling met gehuggies, het dorpe die mag om fasiliteite soos ambulans- en brandweerdienste en elektrisiteitsvoorsiening sonder die goedkeuring van die minister van stedelike en landelike ontwikkeling op te rig. Hulle is ook verantwoordelik vir die oprigting en instandhouding van gemeenskapsgeboue, en hulle mag roerende eiendom koop en verkoop sonder om vir uitdruklike goedkeuring te vra. Die 26 dorpe is:



</doc>
<doc id="38513" url="https://af.wikipedia.org/wiki?curid=38513" title="Depok">
Depok

Depok is 'n stad en lê in die provinsie Wes-Java in Indonesië, vlakby die hoofstad Djakarta.

Die stad het 6 distrikte: Beji, Cimanggis, Limo, Pancoran Mas, Sawangan en Sukmajaya.




</doc>
<doc id="38515" url="https://af.wikipedia.org/wiki?curid=38515" title="Kosmologiese argument">
Kosmologiese argument

Die kosmologiese argument is 'n teorie dat alle dinge in die wêreld deur iets anders geskep of ontstaan het. Synde daar ŉ heelal is eerder as niks nie, impliseer dit dat die kosmos sy oorsprong buite homself moes vind. Die beredenering is gebaseer op die wet van kousaliteit. Die wet sê basies dat elke tydelike ding sy oorsaak by iets anders as homself vind. 

Die kosmologiese argument vir die bestaan van God is so oud soos die filosofie self. Die Grieke het ŉ vorm van die kosmologiese argument ontwikkel, wat sy beginpunt vind by “die Eerste Beweger”. Die argument was later deur die Christenfilosowe aangevoer, hoofsaaklik deur die skolaste. Die grootste naam om hier van kennis te neem is Thomas van Aquino. Anzelm het later die kosmologiese argument ondersteun en verder ontwikkel tot in die vorm wat ons hom vandag kry. Hierdie argument was egter nie alleen ŉ Westerse produk nie. Die Moslemfilosoof Avicenna het ook later daarby aangesluit. Binne die moderne filosofie het daar ook verskeie vorme van die kosmologiese argument ontstaan (Kenny, 2006:151). 

Descartes (soos aangehaal deur Rhys, 1912:95) het ŉ proses van onsekerheid of skeptisisme gevolg om uiteindelik by die waarheid uit te kom. Hy het vanuit ŉ byna ondenkbare skeptiese posisie begin, waarby hy twyfel oor al sy ervaringe gebring het. Hy wou ŉ ander perspektief kry oor alles wat die mens as waarheid beskou. Descartes het getrou aan sy metode gebly en God in twyfel getrek met die vraag of daar moontlik “ŉ reuse Bedrieër” die wêreld beheer, ŉ demoniese wese wat by die mens voortdurend en doelbewus ŉ valse skyn oor die werklikheid wek. Gevolglik vra Descartes: Hoe is dit moontlik om met sekerheid te weet, dat die werklikheid soos ek dit ervaar, inderdaad die werklikheid in sy geheel is? Dié vraagstuk staan bekend as die subjek-objek probleem. Met ander woorde: Hoe kan die mens met sekerheid vasstel dat die objektiewe werklikheid daar buite in ooreenstemming is met my subjektiewe perspektief daarvan? Vanuit die oordrewe skeptisisme het Descartes homself afgevra wat hy wel met sekerheid kan vasstel. Hierop volg die geboorte van die bekende slagspreek Cogito ergo sum: Ek dink daarom is ek. Descartes het tot die besef gekom dat hy alles met sy kritiese skeptisisme in twyfel kon trek, maar dat sy denke die een aspek van die werklikheid is wat nie in twyfel getrek kan word nie. Daar was dus geen manier vir hom om die werklikheid van twyfel te ontsnap nie. Descartes het bewys dat ŉ mens nooit die bestaan van die self kan betwyfel sonder om die werklikheid van die self te bevestig nie. 

Descartes (soos aangehaal deur Geisler, 1999:194) vind sy universele beginpunt in twyfel. Hy argumenteer vanaf twyfel na denke tot bestaan: Dubito to cogito to sum (Vanaf “ek wonder” word daar beweeg na “ek dink” tot “ek is”) Dit is vanuit dié metodiek wat Descartes ŉ vorm van die kosmologiese argument ontwikkel het. Sy argument lyk soos volg:
Gevolgtrekking: Daar moet ŉ volmaakte intelligensie wees wat die bron van die perfekte idee skep.

Leibniz (1989:149) se kosmologiese argument het verskil van Aquinos s’n aangesien dit gebruik maak van die beginsel van genoegsame rede. Aquinos het alleen op die beginsel van kousaliteit staat gemaak. Leibniz wat ŉ kind van die rasionalisme was, het gepoog om dit op daardie vlak in te laat skakel. Die beginsel het egter daartoe gelei, dat ateïste soos Sartre en Nietzsche die argument later as ŉ teenstrydige argument afgeskryf het, aangesien God self 'n geskepte wese hiervolgens moes wees. Nietemin het sy kosmologiese argument soos volg verloop (Broad, 1975:98):
Gevolglik moet daar ŉ eerste oorsaak van die kosmos wees, wat onafhanklik en self-eksistent is.

Locke (soos aangehaal deur Emmanuel & Goold, 2002:138) se bewyse vir God volg die lyn van die tradisionele kosmologiese argument. 

Vandag is daar meer ondersteuning vir die argument vanuit die wetenskap, ŉ luuksheid wat die moderne filosowe nie gehad het nie. Die argument kan as volg uiteen gesit word (Geisler, 1999:161):
Daar is hoofsaaklik twee maniere waarmee die wetenskap die kosmologiese argument ondersteun. Sonder om te lank op die onderwerp te dwaal, bespreek ek hul vlugtig. Daar is konsensus onder wetenskaplikes vandag dat die heelal in ŉ konstante proses van uitbreiding is. Elke objek beweeg weg van elke ander objek wat impliseer dat ruimte self vergroot.
Stephen Hawking (Geisler, 1999:349) die wêreld beroemde Cambridge fisikus, eindig finaal die debat met die woorde: “The old idea of an essential unchanging universe that could have existed, and could continue to exist, forever was replaced by the notion of a dynamic, expanding universe that seemed to have begun a finite time ago, and that might end a finite time in the future”.
Buiten die bogenoemde bewyse, tree die tweede wet op termodinamika verder op ter ondersteuning vir die ontstaan van die heelal. 

Robert Jastrow (Sproul, 2003:134), ŉ bekende astronoom het die volgende daaroor te sê gehad: “The laws of thermodinamics points to one conclusion:...That the universe had a beginning.”
Dié wetenskaplike bewyse ondersteun die eerste premis van die kosmologiese argument. Teïstiese filosowe het oor die eeue die argument aangevoer sonder wetenskaplike ondersteuning. In eenvoud gestel kom dit neer op die feit dat alles binne die fisiese wêreld ŉ oorsaak benodig. Dit staan bekend as die wet op kousaliteit. Enige iets binne die waargenome fisiese wêreld is nie self bestaande nie, en benodig ŉ oorsaak buite hulself. Teïstiese filosowe het op hierdie oomblik ŉ sprong na ŉ transendente wese gemaak: Aangesien die wese, materie geskep het, kan dit nie self materiëel wees nie. Aangesien dit ruimte geskep het, kan dit nie self ruimtelik wees nie. Aangesien dit ook tyd geskep het, kan dit nie tydgebonde wees nie. In die woorde van Thomas van Aquino (Caponigri, 1960:82), ken die mens dit waaraan al bogenoemde vereistes voldoen, as God.

Daar was egter sterk besware teen die wet van kousaliteit. David Hume (Caponigri, 1960:372) die agtiende eeuse positivis, het beweer dat mens nooit die proses van kousaliteit kan waarneem nie. Gevolglik is dit onmoontlik om die oorsaak van ŉ spesifieke gebeurtenis te bepaal. John Stuart Mill die negentiende eeuse filosoof het die opstel, “Theism” geskryf waarin hy kousale denke gekritiseer het (Emmanuel & Goold, 2002: 210). Bertrand Russell, het Mills se objeksie verder ontwikkel en soos volg opgesom (Holmes, 1969:141): “Perhaps the simplest and the easiest to understand is the argument of the first cause. (It is maintained that everything we see in this world has a cause, and as you go back in a chain of causes further and further you must come to a first cause, and to that first cause you give the name of God. That very sentence showed me, as I still think, the fallacy in the argument of the first cause. If everything must have a cause, then God must have a cause...so that there cannot be any validity in that argument.”
Die fout wat Mills en Russell begaan, lê in die definisie van kousaliteit. Dít lyk as volg: Alles wat ontstaan benodig 'n oorsaak. Volgens die Christelike benadering het God nie 'n oorsprong nie. Daarom geld die wet van kousaliteit nie op God nie. Die ewigheidskonsep van God spreek hom dus vry van die wet. Wat Hume se kritiek aanbetref is dit belangrik om sy analise te ontleed. Ten beste bewys sy argument dat die mens sintuiglik nie die vermoë het om te weet wat die betrokke saak veroorsaak het nie. Dit is geensins (soos baie moderne filosowe hom interpreteer) Hume se missie om die aantyging te maak, dat niks die betrokke saak veroorsaak het nie. Kritiek op Hume se benadering lê dus by 'n positiwistiese ervaring van God, eerder as 'n aanval op die wet van kousaliteit. Die wat kousaliteit ontken vervang dit gewoonlik met 'n konsep van onwaarskynlike toeval. Hume (Holmes, 1969:143) self het laasgenoemde as 'n sinoniem vir onkunde beskou. 

Daar is drie alternatiewe wanneer die argument vir die ontstaan van die heelal oorweeg word (Geisler, 1999:421):


</doc>
<doc id="38517" url="https://af.wikipedia.org/wiki?curid=38517" title="Morele argument vir die bestaan van God">
Morele argument vir die bestaan van God

Die morele argument vir die bestaan van God is 'n familie van argumente oor die geskiedenis van die Westerse filosofiese teologie wat die bestaan van God probeer verduidelik. Hierdie argumente is hoofsaaklik gebaseer op die morele orde. 

Die meeste argumente vir die bestaan van God, soos die kosmologiese en teleologiese argument is 'n erfenis van die antieke wêreld. Die ontologiese argument vind sy oorsprong in die Middeleeue. Die morele argument, aan die ander kant, vind sy oorsprong in die moderne era, hoofsaaklik te danke aan Immanuel Kant (Broad, 1978:56). In sy “Critique of pure reason” maak Kant dit duidelik dat enige Godsbewyse in teenwetlikhede beland. Op grond daarvan het hy die kosmologiese en ontologiese argument summier verwerp. Dit was egter in sy “Critique of practical reason” waar Kant vir God by die agterdeur weer in laat. Hy doen dit deur middel van sy morele argument.

Kant (soos aangehaal deur Sproul, 2003:148) was van die oortuiging dat elke persoon 'n begrip het van wat mense veronderstel is om te doen, met ander woorde “veronderstelling”. Kant het hierdie bewuswording die kategoriese imperatief genoem, aangesien dit universeel van aard is. Kant het dit kategories genoem aangesien dit universeel is. Elke persoon het dus 'n kategorie van verstaan met betrekking tot moraliteit. Kant (soos aangehaal deur Sproul, 2003:149) het gebruik gemaak van ŉ transendentale benadering ten einde die morele argument te bewys. Aangesien elkeen ŉ kategoriese imperatief het, het Kant die volgende vraag gevra: “Watter voorwaardes moet bestaan ten einde die imperatief betekenis te gee?”

Die eerste nodige voorwaarde vir etiek om betekenis te hê, is gereg. As daar geen absolute gereg geskied nie, het etiek geen betekenis nie. Vir morele standaarde om te bestaan, moet regte optrede beloon word en verkeerde optrede gestraf word. Aangesien die reg nie foutloos in hierdie wêreld toegepas word nie, benodig etiek ŉ hiernamaals. Ten einde etiese standaarde te regverdig moet daar perfekte gereg geskied, ten einde perfekte geregtigheid te bewerkstellig, benodig mens die volmaakte regter.

Gevolglik moet daar gevra word waaraan so ŉ regter moet voldoen? Die antwoord wat Kant gee is dat dié regter alwetende eienskappe moet aanneem. Die volmaakte regter kan nie gebonde wees aan subjektiwiteit of gebrek aan kennis nie. Dié regter moet al die feite ken, sodat die uitspraak foutloos is.

Hierdie is egter nog nie al die nodige vereistes vir die volmaakte regter nie, aangesien die beslissings moontlik nie tot uitvoering kan kom nie. Die regter moet dus volmaakte mag of vermoë hê ten einde die beslissings te vel. Almagtigheid is dus die finale eienskap wat benodig word. Om op te som glo Kant dat etiese standaarde alleen absolute betekenis dra as 'n morele absolute bestaan. Vereistes waaraan 'n morele absolute voldoen is in die bogenoemde bespreking reeds effektief geïllustreer.

Moraliteit, meen Kant (Broad, 1978:207), maak God ŉ praktiese noodsaaklikheid. Ons moet leef asof God werklik bestaan, en as God nie bestaan nie sal daar geen hoop vir beskawing of menslike gemeenskap wees nie.

Soos reeds genoem het Kant (soos aangehaal deur Geisler, 1999: 498) enige tradisionele argumente vir die bestaan van God verwerp. Hy het egter nie geloof in God verwerp nie. Inteendeel, het hy geglo God se bestaan is ŉ praktiese (morele) noodsaaklikheid. Kant se morele argument kan kortliks so weergegee word (Broad, 1978:51):

Kant (soos aangehaal in Geisler 1999;498) het nooit dié argument as ŉ bewys vir God voorgehou nie. Hy het nie geglo dat so ŉ bewys moontlik is nie. Hy het egter God se bestaan as ŉ moreel noodsaaklike voorveronderstelling beskou.

Kant (soos aangehaal deur Broad, 1978: 316) verduidelik dat niks intrinsieke waarde het nie, met die uitsondering van rasionele wesens. Enige waarde wat aan die res van die natuur verleen word, verkry dit deur rasionele wesens wat waarde daaraan verleen. Die enkele aspek wat rasionele wesens onderskei van die res van die natuur, en hul gevolglik waardevol maak is hul vermoëns om met respek tot die morele wet op te tree.

Broad (1978:317) verduidelik hoe Kant sekere elemente van moraliteit ervaar: Wanneer mens met pragtige natuurskoon omring word, is daar eenvoudig ŉ gevoel van dankbaarheid wat teenoor die een of ander wese ervaar word. Ook wanneer versoeking oorkom word, of 'n opoffering gemaak word, ervaar die mens dieselfde gevoel, in ooreenstemming met die morele wet. Hier vind ons twee morele sentimente: Onpersoonlike dankbaarheid en gehoorsaamheid. Verder glo Kant het die mens ŉ natuurlike neiging om ŉ verhewe morele wese as die objek van die morele sentimente te ervaar.

Al die bogenoemde emosies voorveronderstel ŉ morele wet. Die veronderstelling van ŉ verhewe morele wese, wat al ons bedoelings ken, jubileer in ons sukses en treur in ons teleurstellings, is dus nie teoreties onmoontlik nie.

Kant (soos aangehaal deur Broad, 1978:318) som die saak soos volg op: Die verpligting om in ooreenstemming met die morele wet te leef is absoluut. Die morele wet wek ŉ pligsbesef by elkeen van ons om te strewe na ŉ bepaalde toestand van moraliteit.

In ŉ tyd van relativisme is dit te verstane dat die morele argument, wat juis die absolute voorhou, nie soveel gewig dra nie. Die argument het na Kant byna uitgesterf, maar het weer aandag geniet in die twintigste eeu, soos merkbaar in die werke van C.S. Lewis se "Mere Christianity". Die argument kan soos volg uiteen gesit word (Lewis:1944:21):

Frederich Nietzsche (Kenny, 2007:329), die bekende ateïstiese filosoof het met die eerste premis saamgestem. Hy was van mening dat absolute morele wette ŉ absolute wetgewer tot gevolg sou hê. Hy het egter nie met die tweede premis saamgestem nie. Sy filosofie van ‘nihilisme’ was ŉ gevolg hiervan. Omdat daar geen God en geen objektiewe morele wette is nie, moet die mens sy eie wette maak. Doelloosheid moet dus oorkom word deur ŉ supermens.

Nietzsche het egter die tweede premis verwerp en dit is op hierdie premis waarop klem geplaas word. Indien objektiewe morele waardes nie bestaan nie, impliseer dit dat aksies soos die Holocaust, Apartheid, kinderpornografie alles neutrale morele aksies is. Ravi Zacharias (2007:298) gebruik die voorbeeld van ŉ vierjarige kind wat hy voor 'n gehoor neem en walglik aanrand en uiteindelik doodmaak. Hy sluit af met die vraag: “Is dit moreel neutraal?”. Ravi Praatjie

Die ekstreme posisie wat ŉ mens moet inneem ten einde objektiewe morele wette te ontken is dus byna absurd. Na die val van Nazi Duitsland was daar ŉ raad wat oor die lot van die Nazi amptenare besluit het. Meeste van die amptenare was aangekla vir misdade teen die mensdom. Hulle verweer was dat binne ŉ Nazi-regime hulle niks verkeerd gedoen het nie. Hulle het bloot die opdragte van gesaghebbendes uitgevoer. Die posisie wat hulle regspan ingeneem het was 'n sosio-relatiewe posisie. Die regter se reaksie op hierdie poging was om die moontlikheid te oorweeg of daar nie ŉ wet bo bestaande wette is nie. Die regsisteem verval in homself as daar op perpetuele relativisme staatgemaak word. Indien morele wette slegs sosio-biologiese byprodukte is, kan die mens geensins oordeel uitspreek oor bogenoemde gebeure nie. Daar bestaan dus geen verskil tussen die lewens van moeder Teresa en die van Hitler nie. 

Die Bybel gee bepaalde riglyne rakende objektiewe moraliteit, een daarvan verskyn in Romeine 1:18-20: “want die toorn van God word van die Hemel af geopenbaar oor al die goddeloosheid en ongeregtigheid van die mense wat in ongeregtigheid die waarheid onderdruk.”

Die mees bekende vorm van die morele argument word gegee deur C.S. Lewis. Hy het nie net ŉ baie sterk saak vir objektiewe wette gemaak nie, maar ook die meeste besware teen dié argument gebied. Sy argument lyk soos volg (Lewis:1944:28):

Daar word egter bepaalde besware teen die morele argument gebied. Dergelike besware lyk as volg (Geisler, 1999:425 in "Mere Christianity"):

Beswaar 1: Die morele wet as 'n sogenaamde groep instink.

Beswaar 2: Die morele wet is ŉ sosiale konstruksie.

Beswaar 3: Die morele wet verskil van die natuurwette.

Beswaar 4: Die morele wet pas toevallig die gerieflikheid van die mens.

Beswaar 5: Vraagstuk rondom die bose.

Michael Ruse argumenteer dat morele waardes die produk is van sosiobiologiese evolusie. Die implikasie is dat die oorsprong van morele waardes in kulturele ontwikkeling gevind word en dat daar daarom nie sprake is van enige objektiewe morele waardes in enige absolute sin nie. Hierdie argument is egter foutief omdat dit berus op 'n drogredenasie waarvolgens 'n bepaalde idee geldig of ongeldig sou wees bloot deur te wys hoe dit ontstaan het. 'n Mens kan byvoorbeeld dink dat die enigste rede waarom iemand glo dat die aarde rond is, is omdat hy in die 21ste eeu lewe (m.a.w. sou hy in die Middeleeue gelewe het, sou hy in ’n plat aarde geglo het). Tog is dit duidelik dat hierdie rede (die tyd waarin geleef word) vir waarom iemand sou glo dat die aarde rond of plat is, nie daarom die feit dat die aarde wel rond is, ongeldig maak nie. Deur dus bloot te verduidelik hoe iemand se siening tot stand gekom het, doen niks aan die waarheid van die betrokke siening nie. M.a.w. weens die mense se belewenis van objektiewe morele waardes is dit redelik om te dink dat objektiewe morele waardes sistematies ontdek word (selfs al is dit deur iets soos 'n proses van sosiobiologiese adaptasie), eerder as om te dink dat sosiobiologiese evolusie verantwoordelik is vir die geleidelike fabrisering van subjektiewe morele waardes. (So 'n sistematiese ontdekking is vergelykbaar met 'n sistematiese oriëntasie met betrekking tot 'n objektiewe fisiese werklikheid deur middel van die wetenskap.) Selfs al word morele waardes dus geleidelik ontdek, beteken dit nie dat dit daarom nie objektief sou wees nie.

Volgens die vorige punt is dit duidelik dat die bestaan van objektiewe morele waardes nie die gedagte aan morele progressie ontken nie. Dit is duidelik dat sekere dinge in die verlede (soos bv. slawerny) as moreel verkeerd bestempel kan word. Hierdie feit beteken egter nie dat wat moreel objektief is, verander het nie, maar eerder dat ons vermoë om te verstaan wat objektiewe morele waardes is, verbeter het. 
Verder bestaan die feit dat mense se morele optrede kan verbeter, ’n objektiewe standaard voorveronderstel ’n maatstaf, waarvolgens iets wat “beter” sou wees, gemeet kan word. As morele waardes nie objektief bestaan nie, dan kan daar slegs van morele verandering gepraat word, maar nie van morele progressie nie. Tog leer ervaring ons dat daar nie bloot morele verandering plaasvind nie, maar progressie.




</doc>
<doc id="38518" url="https://af.wikipedia.org/wiki?curid=38518" title="Religieuse pluralisme">
Religieuse pluralisme

Religieuse pluralisme is 'n houding of beleid gemik op die saambestaan van diverse religieuse geloofstelsels. Dit kan een van die volgende beteken:


</doc>
<doc id="38523" url="https://af.wikipedia.org/wiki?curid=38523" title="Vierfontein">
Vierfontein

Vierfontein is 'n gehug in die noorde van die Vrystaat, Suid-Afrika. Volgens die 2011-sensus het die dorpie 'n bevolking van 825 gehad, waarvan 657 (79,6%) Blank was.



</doc>
<doc id="38524" url="https://af.wikipedia.org/wiki?curid=38524" title="Amichand Rajbansi">
Amichand Rajbansi

Amichand Rajbansi (14 Januarie 1942 – 29 Desember 2011) was 'n Suid-Afrikaanse politikus. Hy is die voormalige Hoofminister van die Huis van Verteenwoordigers, wat die parlementêre kamer vir die Suid-Afrikaanse Indiërbevolking was. Hy was ook die leier van die Minority Front gewees.

Amichand Rajbansi, met die bynaam die "Bengaalse tier", is gebore in Clairwood, Durban op 14 Januarie 1942. Hy voltooi sy skoolloopbaan aan die Clairwood Sekondêre skool en gradueer aan die destydse Indiër Universiteitkollege met geskiedenis en sielkunde as hoofvakke.

Na 'n loopbaan as 'n sportadministrateur, professionele sokkerafrigter, gemeenskapsleier, en in diens van plaaslike regeringstrukture word Rajbansi in 1974 tot die Indiërraad verkies. In 1976 bedank hy uit die Indiërraad in protes teen die inter-kabinetraad tussen die Indiërraad en die kabinet van Eerste Minister John Vorster. In 1981 stig hy die "National Peoples Party" (NPP) en word verkies tot die leier van dié party. Die NPP het aan die verkiesings vir die Suid-Afrikaanse Indiërraad deelgeneem en beheer oor die liggaam bekom.

In 1984, na die konstitusionele hervormings deur Eerste Minister PW Botha het die NPP deelgeneem aan verkiesings vir die Huis van Verteenwoordigers, die Indiërbevolking se parlementêre kamer. Die NNP het die meerderheid setels in die Huis van Verteenwoordigers gewen. As gevolg hiervan word Rajbansi 'n lid van die Suid-Afrikaanse kabinet en voorsitter van die Ministersraad vir Indiërsake. Ná die oorgang in Suid-Afrika na 'n volle inklusiewe demokrasie in 1994, is die NPP ontbind en vervang met die Minority Front, 'n party wat gedurende die 2009 verkiesing genoegsame steun in veral die Suid-Afrikaanse Indiërgemeenskap ontvang het vir een setel in die parlement.

Na die 2004 verkiesings het Rajbansi 'n alliansie met die African National Congress (ANC) gevorm en is hy as lid van die uitvoerende raad vir sport en ontspanning van die KwaZulu-Natal Provinsie aangestel. In Januarie 2009 het die "Indian International Friendship Society" in New Delhi aan Rajbansi 'n "Lifetime Achievement Award" toegeken, die eerste ontvanger van dié toekenning in Afrika.

Hy is op Donderdag, 29 Desember 2011 om 10:10 aan natuurlike oorsake oorlede, nadat hy in Oktober in Durban se Umhlanga-hospitaal met brongitis opgeneem is.


</doc>
<doc id="38526" url="https://af.wikipedia.org/wiki?curid=38526" title="Sveriges Television">
Sveriges Television

Sveriges Television AB (SVT) is die publieke uitsaaikorporasie van Swede met sy hoofkwartier in Stockholm en produksie-ateljees in verskeie ander Sweedse stede. SVT het 29 streekantore en sowat 2 300 medewerkers.

Sveriges Television word as 'n aandelemaatskappy bedryf waarby die meerderheid aandele in besit van 'n stigting is. Die bestuursraad word deur die Sweedse regering benoem. Sveriges Television word uitsluitlik deur middel van lisensiegelde gefinansieer wat deur die Sweedse parlement (Riksdagen) vasgelê word en in Mei 2009 SEK 2076 (ZAR 2212) per jaar beloop het. SVT saai geen televisie-advertensies uit nie.

Die Sweedse televisie-programme is oorspronklik deur Sveriges Radio (SR), die land se publieke radiodiens, geproduseer, en eers in 1979 het die televisiediens SVT as 'n selfstandige onderneming ontstaan. Die bogenoemde huidige stigting bestaan naas die televisie- en algemene radiodiens ook uit die uitsaaidiens "Utbildningsradion (UR)". UR beskik egter nie oor sy eie kanale nie, en sy programme word deur SVT en SR uitgesaai.

SVT se huidige televisiekanale sluit SVT1, SVT2, SVTB ('n kinderkanaal), Kunskapskanalen, SVT24 en die internasionale televisiekanaal SVT World in. Die laasgenoemde kan - in teenstelling met die ander programme - ook as betaaltelevisie via satelliet in die buiteland opgevang word. Ander platforms is svt.se met SVT Play en Prima Play, SVT HD, mobil.svt.se en SVT Text & Web (teleteks).

Die programme van SVT en SR word via digitale terrestriële televisie, satelliet, kabeltelevisie, IPTV en televisie vir mobiele toestelle uitgesaai. Sweedse wetgewing verseker dat daar naas lisensiegelde en kragtariewe geen bykomende intekengelde gevra mag word nie - aanbieders van privaat betaaltelevisiekanale wat via satelliet gebeeldsaai word ("Canal Digital" en "Viasat") is verplig om aan Sweedse verbruikers ook gratis toegang tot satelliet-televisie te verskaf. Kabelgebaseerde betaaltelevisie-ondernemings is eweneens verplig om seker te maak dat alle huishoudings, wat oor toegang tot kabeltelevisieprogramme beskik, ten minste die publieke SVT-programme asook dié van Swede se grootste privaat uitsaaikorporasie TV4 kan kyk, selfs al het hulle die maandelikse kabeltelevisie-intekengeld nie betaal nie.


</doc>
<doc id="38528" url="https://af.wikipedia.org/wiki?curid=38528" title="Sweedse kroon">
Sweedse kroon

Die Sweedse kroon (Sweeds: "krona", meervoud: "kronor") is die geldeenheid van Swede.

Die kroon is as gevolg van die Skandinawiese Monetêre Unie in 1873 ingevoer en het sodoende die Riksdaler as wettige betaalmiddel vervang. Die kroon het tot by die Eerste Wêreldoorlog as die gemeenskaplike geldeenheid van Swede, Noorweë en Denemarke gedien. Al drie lande het ná die ontbinding van hul monetêre unie besluit om hul nuwe en onafhanklike nasionale geldeenhede steeds ”kroon“ te noem en 'n vaste wisselkoers volgens die goudstandaard toe te pas.

Op die Sweedse een-kroon-muntstuk word tradisioneel die portret van die Sweedse monarg of monargin op een en die staatswapen (of die koninklike kroon) op die ander kant afgebeeld. Daarnaas verskyn ook die koninklike leuse op die muntstuk.

Die historiese voorlopers was die „Riksdaler“ (wat in 48 ”Skilling Banco“ opgedeel is). Die nuwe Riksdaler is vanaf 1858 in 100 öre opgedeel.

Volgens 'n besluit van die Sweedse parlement is die 50-öre-muntstuk op 30 September 2010 afgeskaf.



</doc>
<doc id="38529" url="https://af.wikipedia.org/wiki?curid=38529" title="Air France (musiekgroep)">
Air France (musiekgroep)

Air France is 'n musiekgroep vanuit Göteborg (Swede) wat uit die lede Joel Karlsson en Henrik Markstedt bestaan. Hul musiek is al as "post-rave bliss", "beach foam pop", en "Baleaarse disco" beskryf. Hul "No Way Down"-EP het is op Pitchfork Media se lys van Beste Nuwe Musiek ingesluit en het 'n gradering van 8,6 ontvang.





</doc>
<doc id="38532" url="https://af.wikipedia.org/wiki?curid=38532" title="Fredrik Reinfeldt">
Fredrik Reinfeldt

John "Fredrik" Reinfeldt ([ˈfreːdrɪk ˈrajnˌfɛlt], * 4 Augustus 1965) is 'n Sweedse politikus. Sedert 2003 fungeer hy as partyleier van die konserwatiewe "Moderata samlingspartiet". 

Ná die politieke alliansie "Allians för Sverige" se oorwinning in die nasionale verkiesing op 1 September 2006 is Fredrik Reinfeldt op 5 Oktober 2006 as die eerste minister van Swede (Sweeds: "statsminister") verkies. Hy was destyds die derde jongste politikus wat hierdie amp beklee het.

Reinfeldt was van 1992 tot 2013 getroud met Filippa Reinfeldt, 'n konserwatiewe afgevaardigde in die parlement van Stockholms län.


</doc>
<doc id="38536" url="https://af.wikipedia.org/wiki?curid=38536" title="The Tough Alliance">
The Tough Alliance

The Tough Alliance is 'n musiekduo vanuit Gotenburg (Swede) wat in 2003 deur die vriende Henning Fürst en Eric Berglund gevorm is. Die groep het voorheen 'n platekontrak met die Sweedse platemaatskappy Service gehad, maar het later hul eie uitgewer, Sincerely Yours, gestig.

Die groep het vier EP's vrygestel: "Make It Happen", "Holiday", "New Waves" en "Neo Violence" asook drie vollengte ateljeealbums: "The New School", "Escaping Your Ambitions" en "A New Chance". Die groep is bekend vir hul onkonvensionele verhooggedrag — hulle swaai soms bofbalkolwe rond en sing tot opgeneemde musiek. Die groepslede is gedurende 'n regstreekse opvoering in Stockholm van die verhoog verwyder nadat hulle 'n bofbalkolf rondgeswaai het.






</doc>
<doc id="38539" url="https://af.wikipedia.org/wiki?curid=38539" title="Arlington, Oregon">
Arlington, Oregon

Arlington is 'n dorp in die noorde van Oregon, in die Gilliam-distrik. 

In 2000 het die dorp 'n bevolking van 524 gehad: 95,42% wit, 0,00% swart of Afro-Amerikaans, 1,72% Amerikaanse inboorlinge, 0,00% Asiaties, 0,00% Stille Oseaan-eilanders, 1,72% van ander rasse en 1,15% van twee of meer rasse. Spaans-Amerikaners of Latyns-Amerikaners van enige ras het 3,24% van die bevolking uitgemaak.


</doc>
<doc id="38540" url="https://af.wikipedia.org/wiki?curid=38540" title="Winterdriehoek">
Winterdriehoek

Die Winterdriehoek (in die Noordelike Halfrond bekend as die "Somerdriehoek") is 'n eenvoudige, maar nogtans sigbare sterrepatroon of asterisme van drie sterre aan die sterrehemel. 

Op winteraande is dit die opvallendste sterrepatroon aan die suidelike naghemel. Dit kan selfs in groter stedelike gebiede gesien word ondanks ligbesoedeling, asook deur ligte sluierwolke. 

Die beeld bestaan uit die sterre

Navorsers glo die oudste bekende afbeelding van die Winterdriehoek kom in die grotskilderye van Lascaux, Frankryk, voor.


</doc>
<doc id="38542" url="https://af.wikipedia.org/wiki?curid=38542" title="Bandon, Oregon">
Bandon, Oregon

Bandon (uitgespreek "/ˈbændən/") is 'n dorp in die suidweste van Oregon, in die Coos-distrik. Bandon is vernoem na die dorp van Bandon in Ierland.

In 2000 het die dorp 'n bevolking van 2 833 gehad: 92,48% wit, 0,25% swart of Afro-Amerikaans, 1,94% Amerikaanse inboorlinge, 0,60% Asiaties, 0,11% Pasifiese eilanders, 0,95% van ander rasse en 3,67% van twee of meer rasse. Spaans-Amerikaners of Latyns-Amerikaners van enige ras het 2,75% van die bevolking uitgemaak.


</doc>
<doc id="38544" url="https://af.wikipedia.org/wiki?curid=38544" title="Bernardino Luini">
Bernardino Luini

Bernardino Luini (ongeveer 1480/82-1532) was 'n Noord-Italiaanse skilder wat onder Leonardo da Vinci geleer het. Volgens oorlewering het beide Luini en Giovanni Antonio Boltraffio in direkte samewerking met Leonardo gewerk. As gevolg hiervan beweer sommiges dat van die werke wat aan Leonardo toegeskryf word, deur Luini geskep is. Leonardo se invloed is veral opvallend in Luini se "Sint Anna" en "Sint Katrien"

Luini was veral bekend vir sy grasieuse vroulike figure. Sy vroegste bekendste werk is "Maria met die Kind en twee heiliges" wat uit 1507 dateer.


</doc>
<doc id="38547" url="https://af.wikipedia.org/wiki?curid=38547" title="Şalom">
Şalom

Şalom (van Hebreeus: שָׁלוֹם: "Vrede"), is 'n Turks-Joodse weekblad wat elke week sedert 29 Oktober 1947 op Istanboel in Turkye uitgegee word. Die koerant is in Turks en een bladsy op Ladino verskyn. Die koerant was deur die Turks-Joodse joernalis en eerste uitgewer Avram Leyon opgerig.
Die koerant se drukoplaag is 5 000 per week (2005). Die hoofredakteur is İvo Molinas en die redakteur is Yakup Barokas.



</doc>
<doc id="38556" url="https://af.wikipedia.org/wiki?curid=38556" title="Roche-lob">
Roche-lob

'n Roche-lob is die druppelvormige gebied om 'n ster in 'n dubbelster waarbinne gas aan die ster gebonde is as gevolg van swaartekrag. Wanneer 'n ster groter as sy Roche-lob word, kan die gas van hierdie ster na sy begeleier in die dubbelster oorgedra word. Wanneer beide sterre in 'n dubbelster hul Roche-lob vul, kan materie uit die stelsel verlore gaan. Die Roche-lob, so ook die Roche-limiet, is na die Franse sterrekundige Édouard Roche vernoem.

Die twee Roche-lobbe in 'n dubbelster word deur 'n kritiese potensiaaloppervlak begrens. In hierdie potensiaal speel nie net die swaartekrag van die twee sterre 'n rol nie, maar ook die baanbeweging in die dubbelster en die sentrifugaalkrag daarvan. 'n Driedimensionele weergawe van so 'n potensiaal is in die figuur hiernaas te sien.

Op die bodem van die figuur is 'n sogenaamed ekwipotensiaalplot weergegee. Die agt-figuur in hierdie plot is die twee Roche-lobbe van die sterre — die druppelvormige gebiede wat mekaar by die punt aanraak. Hierdie raakpunt word die eerste Lagrangepunt genoem. Via hierdie punt kan gas van die een ster na sy begeleier stroom, wanneer die eerste ster sy Roche-lob vul. By sulke materieoordrag kan die massas van die sterre, en daarmee hul ewolusie, en die baanperiode van die dubbelster aansienlik verander. Wanneer beide sterre in 'n dubbelster hul Roche-lob vul, kan materie via die Lagrangepunt L2 uit die dubbelster verlore gaan en moontlik 'n ring om die dubbelster vorm.



</doc>
<doc id="38560" url="https://af.wikipedia.org/wiki?curid=38560" title="Revolverheld">
Revolverheld

Revolverheld is 'n musiekgroep vanuit Hamburg (Duitsland) wat in 2003 onder die oorspronklike naam Manga tot stand gekom het. In 2004 het hulle die groep na Tsunamikiller hernoem, maar het dit ná die Indiese Oseaan-tsoenami van 2004 na Revolverheld vernoem.





</doc>
<doc id="38561" url="https://af.wikipedia.org/wiki?curid=38561" title="Sincerely Yours">
Sincerely Yours

Sincerely Yours (ook S/Y) is 'n Sweedse platemaatskappy wat in Göteborg gebaseer is. Dit word deur die elektropopduo The Tough Alliance bestuur en is in 2005 begin nadat The Tough Alliance hul kontrak met uitgewer Service gekanselleer het. Afgesien van The Tough Alliance, gee Sincerely Yours ook musiek uit van die volgende kunstenaars(-groepe) Air France, Jonas Game, The Honeydrips, Joel Alme, Nordpolen, jj, en Avner. Sincerely Yours versprei bo en behalwe CDs en musiek ook klere, video's, remixe, en spreiverf-sjablone.



</doc>
<doc id="38564" url="https://af.wikipedia.org/wiki?curid=38564" title="Barlow, Oregon">
Barlow, Oregon

Barlow is 'n dorp in die noorde van Oregon, in die Clackamas-distrik. Die dorp is vernoem na William Barlow.

In 2000 het die dorp 'n bevolking van 140 gehad: 90,71% wit, 0,00% swart of Afro-Amerikaans, 0,00% Amerikaanse inboorlinge, 0,71% Asiaties, 0,00% Pasifiese eilanders, 3,57% van ander rasse en 5,00% van twee of meer rasse. Spaans-Amerikaners of Latyns-Amerikaners van enige ras het 9,29% van die bevolking uitgemaak.


</doc>
<doc id="38565" url="https://af.wikipedia.org/wiki?curid=38565" title="The Honeydrips">
The Honeydrips

The Honeydrips is die soloprojek van Mikael Carlsson (voorheen die voorsanger vir Dorotea). Die projek het 'n platekontrak met uitgewer Sincerely Yours, wat deur The Tough Alliance bestuur word. "Here Comes the Future" is in 2007 vrygestel en het 'n gradering van 8,4 op Pitchfork ontvang. Die enkelspelers "Save Me", "(Lack of) Love Will Tear Us Apart" en "I Wouldn't Know What To Do" is ook vrygestel.





</doc>
<doc id="38569" url="https://af.wikipedia.org/wiki?curid=38569" title="Giovanni Antonio Boltraffio">
Giovanni Antonio Boltraffio

Giovanni Antonio Boltraffio of bloot Boltraffio (1466 of 1467 – 1516) was 'n Italiaanse skilder tydens die Renaissance wat by Leonardo da Vinci se studio gewerk het. Saam met Bernardino Luini, is hy een van die sterkste kunssinnige persoonlikhede wat onder Leonardo geleer het. Volgens die lewensbeskrywer Giorgio Vasari was hy van 'n aristokratiese familie uit Milaan afkomstig.

Twee van sy bekendste skilderye is die "Opstand uit die dood" (geskep saam met Marco d'Oggiono) en sy "Madonna en kind".


</doc>
<doc id="38570" url="https://af.wikipedia.org/wiki?curid=38570" title="Marco D'Oggiono">
Marco D'Oggiono

Marco d'Oggiono (ongeveer 1470 – ongeveer 1549) was 'n Italiaanse Renaissance skilder. Hy was een van Leonardo da Vinci se leerlinge en het kopieë van 'n aantal van Leonardo se skilderye gemaak.

Daar is baie min oor sy lewe bekend, selfs die datums van baie van sy skilderye is onbekend. Hy is in die dorp Oggiono naby Milaan gebore en het moontlik ook in Milaan gesterf. Latere skrywers meld kontrasterende sterfdatums: 1530, 1540 en 1549. Die laasgenoemde word vandag meer algemeen aanvaar.

Hy het 'n hele boel kopieë van Leonardo se "Laaste Avondmaal" geskep, wat tans in museums en instellings dwarsoor die wêreld gesien kan word.


</doc>
<doc id="38571" url="https://af.wikipedia.org/wiki?curid=38571" title="Tempera">
Tempera

Tempera is 'n soort verf wat uit kleurpigment en 'n wateroplosbare emulsie (dikwels eiergeel of 'n ander soortgelyke materiaal) bestaan. Dit is 'n verf wat vinnig droog word en lank hou: daar is steeds voorbeelde uit die eerste eeue na Christus wat steeds bestaan. Daar word dikwels na werke wat met hierdie medium geskep is, ook as "tempera" verwys. Tempera was een van die gewildste en algemeenste tegnieke tot na die 16de eeu, waarna olieverf se gewildheid toegeneem het. 


</doc>
<doc id="38576" url="https://af.wikipedia.org/wiki?curid=38576" title="Raphael">
Raphael

Raphael (28 Maart of 6 April 1483 – 6 April 1520) was 'n Italiaanse skilder en argitek tydens die Renaissance. Hy word saam met Michelangelo en Leonardo da Vinci as een van die groot meesters van dié tydperk beskou.

Raphael was uiters produktief: hy het 'n groot werkswinkel bestuur en ten spyte van sy vroeë dood op 37, het hy 'n groot aantal werke agtergelaat. Baie van sy werke kan in die Apostoliese Paleis in die Vatikaan gevind word. Ná sy vroeë jare in Rome is baie van sy werke slegs deur hom ontwerp en dan deur sy werkswinkel uitgevoer wat 'n merkbare verlies in kwaliteit getoon het in vergelyking met sy eie werke. Hy was ook 'n groot invloed in sy eie leeftyd, alhoewel Michelangelo se invloed groter toename gesien het in die 18de en 19de eeue.

Raphael is oorlede op sy verjaardag. Ingrid Bergman en Shakespeare deel hierdie uniekheid.


</doc>
<doc id="38577" url="https://af.wikipedia.org/wiki?curid=38577" title="Haarversteiling">
Haarversteiling

Haarversteiling of haarstryk is 'n haarstileringstegniek wat die hare plat en reguit maak om dit 'n gladde voorkoms te gee. Die effek kan verkry word deur haarstrykysters en warmkamme, chemiese ontspanners, Japannese haarversteiling of Brasilliaanse haarversteiling te gebruik. Bykomend kan sommige sjampoeë, haaropknappers (kondisioneerders) en haarjels help om hare tydelik reguit te maak.

Haarstrykysters en warmkamme kan die haartekstuur egter net tydelik verander, terwyl ontspanners die haarstruktuur permanent beïnvloed (nuwe haargroei word egter nie geaffekteer nie). Dit is al gerapporteer dat die middel interferon alfa-haarfollikels kan verander om 'n permanente verandering in 'n persoon se haartekstuur teweeg te bring.

In die moderne modes het haarversteiling in gewildheid toegeneem. Terwyl krulhare die modes in die 1980's gedomineer het, het haarversteiling veral in die Verenigde State teen die einde van die 1990's en tot in die 2000's baie gewild geraak.


</doc>
<doc id="38582" url="https://af.wikipedia.org/wiki?curid=38582" title="Alexander Rybak">
Alexander Rybak

Alexander Rybak (Wit-Rus. "Алякса́ндр І́гаравіч Рыба́к", "Aljaksándr Íharavitsj Rybák", Noors "Alexánder Rybák", * 13 Mei 1986 te Minsk, Sowjetunie (nou Wit-Rusland)) is 'n Noorse violis, sanger, komponis en akteur. Rybak het Noorweë op die Eurovision-kompetisie van 2009 in Moskou verteenwoordig en is met die snit "Fairytale" as wenner van die kompetisie aangewys.

Rybak het saam met die Israeliese violis Pinchas Zukerman opgetree. Hy het die kultuurpremie in Noorweë gewen en is konsertmeester van een van die grootste simfoniese jeugorkeste in Bergen. Hy het in 2007 as violis in die musiekblyspel "Fiddler on the Roof" in die teater van Oslo opgetree. In Augstus 2009 was hy te sien in die telefilm "Yohan — Child Wanderer". Rybak se musikale rolmodelle is Sting, Beatles, en W.A. Mozart.

Rybak het die Eurovision-sangkompetisie van 2009 in Moskou met die snit "Fairytale" gewen. Die liedjie is selfgeskryf en op die basis van Russiese en Noorse volksmusiek gekomponeer en deur 'n liefdesgebeurtenis geïnspireer.



</doc>
<doc id="38590" url="https://af.wikipedia.org/wiki?curid=38590" title="We Butter The Bread With Butter">
We Butter The Bread With Butter

We Butter The Bread With Butter (afgekort tot WBTBWB) is 'n elektrocore musiekduo vanuit Berlyn (Duitsland) wat in 2007 gevorm is. Die groep se styl is kras elektronies en sluit aan by die screamo-genre. Die tromme word op 'n tromrekenaar geskep en word deur middel van 'n skootrekenaar by regstreekse opvoerings gebruik. Tydens regstreekse optredes speel die baskitaar vanaf 'n vooropgeneemde band en help sessionele kunstenaars met ander instrumente uit. Die groep het op MySpace bekend geword, waar hul snitte meer as 2,5 miljoen keer gespeel is en hulle meer as 20 000 MySpace-vriende het. Die groep se debuutalbum "Das Monster aus dem Schrank" (Afrikaans: "Die monster uit die kas") is op 21 November 2008 onder Redfield Records se etiket vrygestel.



</doc>
<doc id="38602" url="https://af.wikipedia.org/wiki?curid=38602" title="Papa Roach">
Papa Roach

Papa Roach is 'n harde rockgroep van Vacaville, Kalifornië. Hulle het sover nege albums vrygestel: "Old Friends from Young Years" (1997), "Infest" (2000) "Lovehatetragedy" (2002), "Getting Away with Murder" (2004), "The Paramour Sessions" (2006) en "Metamorphosis" (2009), "The Connection" (2012), "F.E.A.R". (2015), "Crooked Teeth" (2017). 

Papa Roach het in Januarie 1993 ontstaan toe Jacoby Shaddix (hoofsanger) en Dave Buckner (tromme) op die voetbalveld van die Vacaville Hoërskool ontmoet het gedurende 'n intense wedstryd, waar die twee uiteindelik oor musiek begin gesels het. Later het Will James (baskitaar) en Ben Luther (hoofkitaar) by hulle aangesluit om Papa Roach se eerste opstelling te voltooi. Die groep se naam kom van Shaddix se stief-oupa, Howard William Roatch, wie se bynaam "Papa Roach" was. Ben Luther is vervang deur Jerry Horton (hoofkitaar) van die nabygeleë Vanden Hoërskool.

In 1994 het Papa Roach hulle eerste EP, getiteld "Potatoes for Christmas", vrygestel. Dave Buckner is tydelik vervang met Ryan Brown omdat Buckner die jaar in Seattle deurgebring het om in die kunste te studeer. In 1995 is die groep se tweede EP, getiteld "Caca Bonita" vrygestel. Teen hierdie tyd van Buckner weer terug.

Om te verseker dat die groep ontwikkel is was Will James vervang met Tobin Esperance omdat James se afwesigheid die groep se oefeninge en toere beperk het. Die oorgang was redelik maklik omdat Esperance reeds saam met die groep getoer het as 'n tegniese assistent.

In 1997 is die groep se eerste vollengte album, getiteld "Old Friends from Young Years" vrygestel. In 1998 is hulle derde EP, getiteld "5 Tracks Deep" vrygestel en in 1999 is hulle vierde EP, met die titel "Let 'Em Know" vrygestel. Dié EP het die aandag van die Warner Music Group gelok, wat die produksie van 'n 5-snit voorbeeld-CD gefinansier het. Die Warner Music Group het egter besluit om nie 'n kontrak te sluit nie. Kort daarna is Shaddix deur DreamWorks gekontak met 'n aanbod vir die groep.

Op 25 April 2000 is die groep se debuutalbum by 'n groot platemaatskappy, getiteld "Infest" vrygestel. Die eerste treffer van die album, "Last Resort", is op 18 September 2000 vrygestel. Die tweede treffer, "Between Angels And Insects", is op 23 April 2001 vrygestel en die derde treffer, "Broken Home", is op 31 Julie 2001 vrygestel.

Op 18 Junie 2002 is die groep se tweede album, getiteld "Lovehatetragedy" vrygestel. Die album se eerste treffer, "She Loves Me Not" is op 4 Junie 2002 vrygestel en die album sy tweede treffer, "Time and Time Again" is op 17 Desember 2002 vrygestel.

Op 31 Augustus 2004 is die groep se derde album, getiteld "Getting Away With Murder", vrygestel. Die eerste treffer van die album, "Getting Away With Murder" is op 23 Augustus 2004 vrygestel, die tweede treffer, "Scars", is op 19 Julie 2005 en die derde treffer, "Take Me" is aan die einde van 2005 vrygestel.

Op 12 September 2006 is die groep se vierde album, getiteld "The Paramour Sessions" vrygestel. Die eerste treffer van die album, "... To Be Loved" is op 11 Oktober 2006 vrygestel en word op die oomblik gebruik as die temalied vir "WWE Monday Night Raw". DIe tweede treffer, "Forever", die derde treffer, "Time Is Running Out" en die vierde treffer, "Reckless" is in 2007 vrygestel.

Op 25 April 2007 is bekend gemaak dat die tromspeler, Dave Buckner, die groep se volgende konserttoer sou mis. Die tromspeler van Unwritten Law, Tony Palermo, het vir Buckner ingestaan op die toer. Op 28 Januarie 2008 het Shaddix amptelik aangekondig dat Buckner die groep sou verlaat.

Op 24 Maart 2009 is Papa Roach se vyfde album, getiteld "Metamorphosis", vrygestel. Die eerste treffer, "Hollywood Whore", is op 28 Oktober 2008 vrygestel, die tweede treffer, "Lifeline", is op 9 Januarie 2009 vrygestel en die derde treffer, "I Almost Told You That I Loved You"' is op 25 Mei vrygestel.

In die eerste twee albums van die groep, "Old Friends From Young Years" (1997) en "Infest" (2000) het Papa Roach geneig om van nu-metal gebruik te maak. Sedert "Lovehatetragedy" (2002) het die musiekstyl van die groep verander na harde rock en alternatiewe rock. Met die nuutste album, "Metamorphosis" (2009) voel die groep dat hulle musiek deur 'n transformasie beweeg na "dit wat harder en vinniger" is, in vergelyking met die sagter klanke van hulle laaste paar albums.




</doc>
<doc id="38612" url="https://af.wikipedia.org/wiki?curid=38612" title="Sasha Son">
Sasha Son

Sasha Son – kunstenaarsnaam van (Russies) Dmitry Shavrov, (Litaus) Dmitrijus Šavrovas, kort Dima Šavrovas, buite Oos-Europa ook bekend as Sasha Song, * 18 September 1983 in Vilnius, Litause SSR – is
'n Litause sanger van Russies-Litause afkoms. Sy kunstenaarsnaam is 'n kombinasie van die Russiese roepnaam vir "Aleksander" ("Sasha") en die Russiese woord "son" ("droom").

Terwyl hy in sy tuisland reeds een van die bekendste musikale kunstenaars is wat groot invloed op die Litause popmusiek uitoefen, het hy in die buiteland veral danksy sy optredes tydens internasionale musiekfeeste en die Eurovision-sangfees van 2009 in Moskou bekendheid verwerf.

Dima Šavrovas het reeds op 12-jarige ouderdom 'n groot treffer met sy snit "Mamai" ("Vir Ma") en die album "Svajonių Laivas" ("Die Skip van Drome") behaal en was die jongste sanger ooit wat die "Bravo"-musiekprys vir die "lied van die jaar" met "Mamai" gewen het. Op 15-jarige ouderdom het hy na die Verenigde Koninkryk verhuis waar hy 'n sekondêre skool bygewoon en 'n musikale opleiding ontvang het.

Nadat sy groep "Unconventional Soul" nie die verwagte sukses behaal het nie en ook geen platekontrak kon ontvang nie, het Dima Šavrovas ná agt jaar se verblyf in Bromley, Londen in die Verenigde Koninkryk na Litaue teruggekeer en saam met Hywel Sam die Groot Prys van die internasionale musiekfees "Palanga 2005", wat in die kusstad Palanga gehou is, gewen. Sy eerste enkelsnit in twaalf jaar, "Ne Uletaj" (Russies: "Moenie wegvlieg nie"), wat hy saam met die Litause musiekgroep SEL opgeneem het, het die eerste plek in die Balties-Russiese top 10-radiotrefferlys behaal. Dit was dertien weke lank in die top 5- en veertien weke lank in die top 10-trefferlys.

Onder sy nuwe kunstenaarsnaam Sasha Son het Dima Šavrovas Litaue in die internasionale "Eurovision-sangfees" in 2009 verteenwoordig. Sy lied "Miss Kiss" het in 2008 op die derde plek van die Litause finale rondte beland. In Moskou het hy 2009 in die halffinaal en die finaal meegeding waar hy die 23ste plek met sy lied "Pasiklydęs žmogus" (Russies "Okinoky Geroi", Engels "Love") behaal het. Die lied is in Moskou in Engels en Russies voorgedra. Die Litause weergawe het plek 1 op die Litause trefferlys behaal. Sasha Son tree gereeld voor sowel plaaslike Baltiese asook internasionale gehore op.

Sasha Son het saam met die sangeres Nora met sy lied "Say Yes to Life" vir die Litause finale rondte van die Eurovision-sangfees 2010 gekwalifiseer wat op 4 Maart 2010 gehou is en 'n vyfde plek behaal. In 2017 het Sasha Son met sy liedjie "Never Felt Like This Before" in Litaue se nasionale Eurovision-musiekwedstryd meegeding.

Sasha Son beskryf sy musiekstyle op sy "MySpace Music"-gebruikersbladsy as soul, rhythm & blues en alternatiewe musiek en verwys onder meer na Whitney Houston, Queen-sanger Freddie Mercury, jazz-sangeres Ella Fitzgerald, Boyz II Men en Alicia Keys as sy belangrikste musikale invloede.





</doc>
<doc id="38615" url="https://af.wikipedia.org/wiki?curid=38615" title="Athena, Oregon">
Athena, Oregon

Athena is 'n dorp in die noordooste van Oregon, in die Umatilla-distrik.

In 2000 het die dorp 'n bevolking van 1 221 gehad: 90,17% wit, 0,00% swart of Afro-Amerikaans, 3,69% Amerikaanse inboorlinge, 0,16% Asiaties, 0,08% Pasifiese eilanders, 3,6% van ander rasse en 2,29% van twee of meer rasse. Spaans-Amerikaners of Latyns-Amerikaners van enige ras het 5,16% van die bevolking uitgemaak.


</doc>
<doc id="38620" url="https://af.wikipedia.org/wiki?curid=38620" title="Pous Pius II">
Pous Pius II

Pius II was die 210de pous van die Rooms-Katolieke Kerk van 1458 tot 1464.

Pous Pius II is gebore as Enea Silvio Piccolomini (in Latyn: Æneas Sylvius) op 18 Oktober 1405 in Corsignano, Italië ('n klein nedersetting wat hy ná die begin van sy pontifikaat tot 'n ideale Renaissance-stad laat uitbou het wat na hom Pienza genoem is). Hy was die oudste van agttien kinders van Silvio Piccolomini en Vittoria Forteguerra. Na sy studies in Siena en Florence word hy 'n onderwyser in Siena. In 1431 stel Domenico Capranica, biskop van Fermo, hom aan as sekretaris en neem hom saam na die konsilie van Basel.

In 1435 word hy deur kardinaal Abergati die legaat van Pous Eugenius IV op 'n geheime sending na Skotland gestuur. Die reis na Scotland was baie stormagtig sodat Enea 'n eed gesweer het om kaalvoet na die eerste aanbiddingsplek van Maria te loop wanneer hy veilig aan land kom. Hy land in Dunbar en moet 10 myl deur sneeu en ys loop na Whitekirk om sy eed gestand te doen. Sy bene is permanent aangetas op die tog. Hy het twee buite-egtelike kinders, een in Straatsburg en een in Skotland.

Terug in Basel steun Enea die konsilie teen die pous en neem deel aan die aanstelling van Teenpous Felix V. Na die konsilie gaan Eneas na die hof van keiser Frederik III in Wene en word aangestel as die hofdigter op 7 Augustus 1442. Hy word bevriend met die kanselier Kaspar Schlick. Kenners beweer dat die liefdesroman "Historia de duobus amantibus" (Die verhaal van twee geliefdes) wat Enea geskryf het, op 'n eskapade van die kanselier gegrond is.

Na 1442 begin Enea sy wêreldlike leefstyl wysig en span hom in om die keiser en die pous te versoen. Hy word priester op 4 Maart 1447. In 1447 aanvaar Pous Eugenius die voorstelle tot versoening en as beloning maak Eugenius se opvolger Pous Nicolaas V Enea biskop van Trieste op 17 April 1447 en op 24 Oktober 1449 biskop van Siena.

In 1450 word Enea as ambassadeur van Frederik III gestuur om die keiser se huwelik met Eleonore van Portugal te bewerkstellig. In 1451 onderneem hy 'n sending na Boheme en kom tot 'n vergelyk met George van Podebrady, leier van die Hussiete. In 1452 vergesel hy Frederik na Rome waar die keiser op 16 Maart trou met Eleonore en op 19 Maart deur die pous tot keiser gekroon word. In Augustus 1455 kom Enea weer in Rome met sterk aanbevelings van koning Ladislaus van Hongarye om 'n kardinaal te word. Die nuwe pous Callixtus III laat hom egter wag tot 18 Desember 1456. Hy word tog tydelik biskop van Warmia.

Op 19 Augustus 1458 volg hy Pous Callixtus III en word op 3 September 1458 gekroon deur kardinaal Prospero Colonna. Hy regeer tot sy dood op 14 Augustus 1464. Hy word opgevolg deur Pous Paulus II. 
Die naam ‘Pius’ beteken 'die vrome'.

Pous Callixtus III sterf op 6 Augustus 1458. Op 10 Augustus 1458 begin die konklaaf om 'n nuwe pous te kies. Aanvanklik is die ryk Franse kardinaal Guillaume d'Estouteville van Rouen die gunsteling, maar uiteindelik word Eneas verkies.

Pous Pius II skaar homself by koning Ferdinand van Aragon as aanspraakmaker op die troon van Napels. Op 26 September 1459 in Mantua, roep hy die Europese prinse op tot 'n kruistog teen die Turke. Op 14 Januarie 1460 proklameer hy die kruistog wat drie jaar sou duur. Die pous het daarin geslaag om Vlad III Dracul te oorreed om oorlog teen die Turkse sultan Mehmet II te verklaar.

Terug uit Mantua bestee Pius 'n aansienlike tyd in Siena saam met sy gasheer uit Mantua Ludovico Gonzaga. Hy keer terug na Rome weens die oproer veroorsaak deur Tiburzio di Maso. In die Napelse oorloë het Ferdinand, die pous se bondgenoot geseëvier en ook Sigismondo Pandolfo Malatesta, heer van Rimini en vyand van die pous, verslaan. Pius het ook probeer bemiddel in die dertienjarige oorlog tussen Pole en die Duitse Ridders en oor beide die banvloek uitgespreek toe hulle nie wil luister nie.

In Oktober 1461 haal die pous die nuwe koning van Frankryk, Lodewyk XI oor om die Pragmatiese Sanksies van Bourges te herroep. Toe die pous egter nie die koning se aansprake op die troon van Napels steun nie, stel hy die sanksies weer in deur koninklike dekrete.

Die kruistog teen die Turke het nie van die grond af gekom nie. Die hertog van Boergondië het sy belofte verbreek, Milaan was besig om Genua te verower en Florence het die pous aangeraai om die Venesiërs en die Turke onder mekaar te laat baklei. Op 18 Junie 1464 het die pous besluit om self op kruistog te gaan. Hy sterf in Ancona net nadat die Venesiese vloot daar aangekom het.

Pius was die enigste pous wat sy eie biografie geskryf het en uitgegee het onder die naam "Commentarii".

Pous Pius II het dertien kardinale aangestel in drie konsistories.







Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="38623" url="https://af.wikipedia.org/wiki?curid=38623" title="Pous Pius">
Pous Pius

Pous Pius kan verwys na 'n aantal pouse van die Rooms-Katolieke Kerk nl:



</doc>
<doc id="38626" url="https://af.wikipedia.org/wiki?curid=38626" title="Amity, Oregon">
Amity, Oregon

Amity is 'n dorp in die noordweste van Oregon, in die Yamhill-distrik.

In 2000 het die dorp 'n bevolking van 1 478 gehad: 90,73% wit, 0,14% swart of Afro-Amerikaans, 1,42% Amerikaanse inboorlinge, 0,68% Asiaties, 0,07% Pasifiese eilanders, 5,01% van ander rasse en 1,96% van twee of meer rasse. Spaans-Amerikaners of Latyns-Amerikaners van enige ras het 11,50% van die bevolking uitgemaak.


</doc>
<doc id="38627" url="https://af.wikipedia.org/wiki?curid=38627" title="Aurora, Oregon">
Aurora, Oregon

Aurora is 'n dorp in die noordweste van Oregon, in die Marion-distrik.

In 2000 het die dorp 'n bevolking van 665 gehad: 94,2% wit, 0,46% swart of Afro-Amerikaans, 0,61% Amerikaanse inboorlinge, 1,07% Asiaties, 0,00% Pasifiese eilanders, 1,98% van ander rasse en 1,68% van twee of meer rasse. Spaans-Amerikaners of Latyns-Amerikaners van enige ras het 6,26% van die bevolking uitgemaak.


</doc>
<doc id="38630" url="https://af.wikipedia.org/wiki?curid=38630" title="Artūras Barysas">
Artūras Barysas

Artūras Barysas „Baras“ (* 10 Mei 1954; † 28 Januarie 2005) was 'n Litause kunstenaar. Barysas - 'n verteenwoordiger van die Avantgarde-beweging - was as akteur, regisseur en musikus werksaam. 

Hy was onder meer die sanger van "Ir Visa Tai Kas Yra Gražu Yra Gražu" (meestal afgekort as "I.V.T.K.Y.G.Y.G.", letterlik: "Alles wat mooi is, is mooi"), 'n musiekgroep wat in 1988 gestig is. Vanaf die 1970's het Barysas ook kort rolprente gedraai. Hy het die regie van altesaam meer as tien rolprente behartig.

Barysas het die skrywers Robertas Kundrotas en Algimantas Lyva tot die hoofkarakter "Magas" in hul roman "Pasviręs pasaulis" geïnspireer wat in 1995 verskyn het.



</doc>
<doc id="38635" url="https://af.wikipedia.org/wiki?curid=38635" title="Commerzbanktoring">
Commerzbanktoring

Die Commerzbanktoring (Duits: "Commerzbank Tower") is 'n wolkekrabber wat in 1997 in die Duitse stad Frankfurt am Main voltooi is. Die toring huisves die hoofkwartier van die Duitse bankmaatskappy "Commerzbank". Die toring het 'n hoogte van 259 meter (met antennemas 300 meter) en 65 verdiepings. Die toring was tot en met 2006 die hoogste gebou in Europa en is tans die tweede hoogste wolkekrabber in die Europese Unie (naas The Shard in Londen).

Die gebou is deur die Britse Norman Foster ontwerp en deur die Duitse bouonderneming "Hochtief AG" opgerig. Die boukoste het sowat 600 miljoen Deutsche Mark (300 miljoen €) beloop.



</doc>
<doc id="38637" url="https://af.wikipedia.org/wiki?curid=38637" title="Messetoring">
Messetoring

Die Messetoring (Duits: "Messeturm") is 'n wolkekrabber wat in 1990 in die Duitse stad Frankfurt am Main voltooi is. Die toring huisves die Duitse hoofkantore van die internasionale maatskappye Credit Suisse, Goldman Sachs en Reuters. Die toring het 'n hoogte van 257 meter en 63 verdiepings. Die toring was tot en met 1997 die hoogste gebou in Europa en is tans die derde hoogste wolkekrabber in die Europese Unie.

Die gebou is deur die Duitse Helmut Jahn ontwerp en deur die Amerikaanse bouonderneming Tishman Speyer Properties opgerig. Die boukoste het sowat 500 miljoen Deutsche Mark (250 miljoen €) beloop. 



</doc>
<doc id="38641" url="https://af.wikipedia.org/wiki?curid=38641" title="Westendtoring">
Westendtoring

Die Westendtoring (Duits: "Westend Tower") is 'n wolkekrabber wat in 1993 in die Duitse stad Frankfurt am Main voltooi is. Die toring huisves die hoofkwartier van die Duitse bankmaatskappy "DZ Bank". Die toring het 'n hoogte van 208 meter en 53 verdiepings. Die toring is die derde hoogste wolkekrabber in Duitsland.



</doc>
<doc id="38650" url="https://af.wikipedia.org/wiki?curid=38650" title="Green Porno">
Green Porno

Green Porno is 'n reeks kortfilms oor die seksuele gedrag van diere. Die reeks is deur Isabella Rossellini bedink en geskryf en sy behartig ook die regie (saam met Jody Shapiro) en vertolk die rol van die verskillende diere. Die reeks is bedoel om humoristies en vermaaklik dog feitelik akkuraat en opvoedkundig te wees. Die episodes is kort: tussen 1 en 2 minute elk.

Sundance was op soek na kortrolprente vir die "derde skerm": 'n metafoor vir skerms anders as die silwer- en televisieskerm. Volgens Rossellini wou sy nog altyd kortrolprente maak en was sy sedert kindwees in dierelewe geïnteresseer. Sundance het bygevoeg dat die rolprente mense se aandag op 'n manier moet trek en Rosselini het besluit op 'n seksuele tema.

In die eerste reeks (2008) het Rossellini op die paarrituele van verskeie goggas gekonsentreer: die spinnekop, vlieg, erdwurm, slak, by, hotnotsgot, naaldekoker en vuurvlieg. Die tweede reeks (2009) het weer lig op die paargewoontes van lewe in die see gewerp: die klipmossel, eendmossel, walvis, seester en seeduiwel. Een episode het ook op die uniekheid van elke spesie se voortplantingsorgane gefokus. Die komende derde reeks sal plaasdiere behandel.

Behalwe vir die by-episode is Rossellini die enigste toneelspeler in al die episodes.

Die reeks is op die Sundance-kanaal se webwerf beskikbaargestel, maar sommige episodes is ook tydens die Sundance-rolprentfees en Berlynse Rolprentfees gewys.



</doc>
<doc id="38651" url="https://af.wikipedia.org/wiki?curid=38651" title="Tasmaniese duiwel">
Tasmaniese duiwel

Die Tasmaniese duiwel ("Sarcophilus harrisii") is 'n karnivoriese buideldier wat in die natuur in Tasmanië, 'n eilandstaat van Australië, voorkom. Dit is die enigste oorgeblewe lid van die genus "Sarcophilus" en is so groot soos 'n klein hond, dog stewig gebou. Sedert die uitsterwing van die buidelwolf in 1936 is die Tasmaniese duiwel die grootste karnivoriese buideldier in die wêreld. Die dier word gekenmerk aan sy swart pels, onaangename reuk wanneer gespanne, uiters harde skreeu en verwoede vreetsessies. Tasmaniese duiwels jag hulle eie prooi, maar is ook 'n aasdier. Alhoewel dit hoofsaaklik 'n alleenlopende dier is, sal hy soms ook saam met ander duiwels vreet.

Tasmaniese duiwels is reeds 400 jaar voor die Europese setlaars se aankoms in Australië op dié kontinent uitgeroei. Op die eiland Tasmanië is hulle tot 1941 gejag, as 'n bedreiging vir vee, maar is toe tot 'n beskermde spesie verklaar. Die diere worstel sedert laat in die 1990's met 'n gesigsgewas wat hulle getalle só verminder het dat die Australiese regering hulle in Mei 2008 tot 'n bedreigde spesie verklaar het.


</doc>
<doc id="38672" url="https://af.wikipedia.org/wiki?curid=38672" title="Oasis">
Oasis

Oasis is 'n musiekgroep wat in 1991 in Manchester (Engeland) deur Liam Gallagher (stem), Paul Arthurs (kitaar), Paul McGuian (baskitaar) en Tony McCarroll (tromme en perkussie) onder die naam The Rain gestig is. Die groep is kort na die stigting deur Liam Gallagher se broer, Noel, aangevul. Die Gallagher-broers is die groep se leidende liedjieskrywers en ook die enigste oorblywende stigterslede. Die huidige groepsbelyning word deur kitaarspeler Gem Archer, baskitaarspeler Andy Bell, en nie-amptelike tromspeler Chris Sharrock voltooi. Oasis het al meer as 50 miljoen plate wêreldwyd verkoop en al agt nommer-een-treffers in die VK gehad, en hulle het ook al vyftien NME-toekennings, vyf BRIT-toekennings, nege Q-toekennings en vier MTV Europa-musiektoekennings ontvang. In 2007 is die groep met die BRIT-toekenning vereer vir hul uitstaande bydrae tot musiek. 




</doc>
<doc id="38673" url="https://af.wikipedia.org/wiki?curid=38673" title="Kris Allen">
Kris Allen

Kristopher Neil Allen (* 21 Junie 1985) is 'n musikant en wenner van die Amerikaanse popmusiekkompetisie en werklikheidsreeks "American Idol" vanuit Conway, Arkansas (VSA). Vóór die "Idol"-faam het hy in 2007 'n self-getitelde album genaamd "Brand New Shoes" uitgereik.


</doc>
<doc id="38676" url="https://af.wikipedia.org/wiki?curid=38676" title="Pinchas Zukerman">
Pinchas Zukerman

Pinchas Zukerman (gebore 16 Julie 1948, Tel Aviv) is 'n Israeliese vioolspeler, altvioolspeler, en dirigent wat in April 1998 in die pos as Direkteur van Ottawa se Nasionale Kunstesentrum-orkes aangestel is. Zukerman is in Tel Aviv tot Yehuda en Miriam Lieberman Zukerman gebore. Hy het na die VSA vertrek en aan Juilliard School gestudeer. 

In 1963 het hy sy debuut in New York gemaak. Hy het in 1966 die Young Concert Artists International Auditions gewen. Vanaf 1980 tot 1987 was hy die direkteur van die St. Paul-kamerorkes in Minnesota.


</doc>
<doc id="38679" url="https://af.wikipedia.org/wiki?curid=38679" title="Édith Piaf">
Édith Piaf

Édith Piaf (* 19 Desember 1915 as Édith Giovanna Gassion, † 10 Oktober 1963) was 'n Franse sangeres en kultuurikoon van Algeriese en Italiaanse afkoms wat as een van Frankryk se gewildste sangers bekend staan. Piaf het haar lewe in haar sang uitgebeeld, en haar spesialiteit was die ballade. Van haar bekende snitte is "La vie en rose" (1946), "Hymne à l'amour" (1949), "Milord" (1959), "Non, je ne regrette rien" (1960), "l'Accordéoniste" (1941), "Padam...Padam", en "La Foule".

Ondanks verskeie biografieë is min oor Piaf se lewe bekend. Sy is as Édith Giovanna Gassion gebore in Belleville, Parys. Volgens legende is sy op ’n sypaadjie gebore, maar haar geboortesertifikaat dui aan sy is op 19 Desember 1915 in die Hôpital Tenon in Parys gebore. Haar bynaam, Piaf, wat "mossie" beteken, het sy 20 jaar later gekry.

Haar pa, Louis Alphonse Gassion (1881-1944), was ’n straatakrobaat van Normandië. Haar ma, Annetta Giovanna Maillard (1895-1945), was van Italië; sy was van Franse herkoms aan haar pa se kant en Italiaanse en Marokkaanse herkoms aan haar ma se kant. 

Piaf se ma, ’n kafeesangeres, het haar met haar geboorte verlaat en sy het ’n kort rukkie by haar ouma aan moederskant, Emma (Aïcha), gebly. Toe haar pa in 1916 by die Franse leër aansluit om in die Eerste Wêreldoorlog te gaan veg, het hy Piaf by sy ma, wat ’n bordeel in Normandië bestuur het, afgelaai. Daar het prostitute na haar gekyk. 

In 1929, op 14-jarige ouderdom, het Piaf by haar pa aangesluit in sy akrobatiese straatvertonings oor die hele Frankryk. Sy het toe die eerste keer in die openbaar gesing. Op 15 het sy Simone "Mômone" Berteaut, wat haar halfsuster kon gewees het, ontmoet en dié het Piaf se metgesel vir die grootste deel van haar lewe geword. Saam het hulle in die straat gesing en geld verdien. Hulle kon met dié geld hul eie plek bekostig. 

In 1932 het sy Louis Dupont ontmoet en op hom verlief geraak. Ná ’n kort tyd het hy by haar en Mômone ingetrek. Hy het vir haar ander werke probeer kry, maar sy was nie daarvoor te vinde nie totdat sy swanger geraak en vir ’n kort rukkie kranse in ’n fabriek gemaak het.

In Februarie 1933 het die 17-jarige Piaf die lewe aan haar dogter, Marcelle, geskenk. Nes vir haar ma, was dit vir haar moeilik om vir die kind te sorg, want sy het min moedersinstink, kennis van ouerskap en huishoudelike vaardighede gehad. Sy het gou na die strate teruggekeer tot die somer van 1933, toe sy in Juan-les-Pins, Rue Pigalle, begin sing het.

Ná ’n rusie oor haar gedrag is Piaf en Dupont (Marcelle se pa) uitmekaar. Sy, Mômone en Marcelle het in ’n hotel gewoon en Piaf het Marcelle alleen in die kamer gelos wanneer sy gaan sing het. Dupont het Marcelle eindelik kom haal en sy is op tweejarige ouderdom aan meningitis dood. Daar word beweer Piaf het met ’n man geslaap om vir die begrafnis te betaal.

In 1935 is Piaf in die Pigalle-gebied van Parys ontdek deur die nagkluneienaar Louis Leplée. Sy klub, Le Gerny's, was naby die Champs-Élysées en is besoek deur mense uit die hoër én laer stand. Hy het haar oorreed om te sing al was sy vreeslik senuagtig. Dit, saam met haar lengte van net 142 cm (’n outydse 4 voet 8 duim), het hom geïnspireer om haar die bynaam te gee wat sy vir die res van haar lewe as verhoognaam sou hou: "La Môme Piaf" (Paryse slang vir "Die Klein Mossie"). Leplée het haar die basiese dinge van verhoogoptrede geleer en haar aangesê om ’n swart rok te dra; dit sou haar handelsmerk word.

Leplée het ’n groot openbare veldtog geloods vir Piaf se openingsaand, met baie bekendes wat dit sou bywoon. Haar optrede het gelei tot twee plate wat in dieselfde jaar opgeneem is. In 1940 het Piaf in Jean Cocteau se suksesvolle vertoning "Le Bel Indifférent" opgetree. Sy het die liriek van baie van haar liedjies geskryf. In die lente van 1944 het sy saam met Yves Montand in die Moulin Rouge opgetree en ’n liefdesverhouding met hom begin.

In 1947 het sy die liriek van die liedjie "Mais qu’est-ce que j’ai ?" ("Wat kan ek doen?") vir Montand geskryf (musiek deur Henri Betti). Binne ’n jaar het hy een van die beroemdste sangers in Frankryk geword. Sy het die verhouding beëindig toe hy amper net so beroemd soos sy word.

In dié tyd was sy hoog in aanvraag in Parys as Frankryk se gewildste vermaakkunstenaar. Ná die Tweede Wêreldoorlog het sy internasionaal beroemd geword en in Europa, die VSA en Suid-Amerika getoer. Sy het in die vroeë 1950's gehelp om Charles Aznavour se loopbaan te laat vlam vat deur hom saam met haar op toer te neem en van sy liedjies op te neem. 

Piaf se bekendste liedjie, "La Vie en rose", is in 1945 geskryf en het in 1998 ’n Grammy Hall of Fame-prys gewen. Bruno Coquatrix se bekende Paris Olympia-musieksaal is waar Piaf tussen Januarie 1955 en Oktober 1962 ewigdurende roem behaal het. In April 1963 het sy haar laaste liedjie, "L'Homme de Berlin", opgeneem.


</doc>
<doc id="38683" url="https://af.wikipedia.org/wiki?curid=38683" title="Goud-CD">
Goud-CD

'n Goud-CD is 'n CD (laserskryf) waarin goud gebruik word in plaas van die supersuiwer aluminium wat gewoonlik gebruik word as weerkaatsende laag in gewone CD's. Die goud versprei meer egalig oor die CD-vlak en reageer stadiger met suurstof, wat dus hoër gehalte teweeg bring, CD-verrotting vertraag en die CD langer laat hou. Goud-CD's kan in enige CD-speler gespeel word.

Bekende voorbeelde van albums wat op goud-CD's vrygestel is, is ABBA se "Gold: Greatest Hits", Elton John se "Elton John's Greatest Hits", John Lennon se "Imagine", Pink Floyd se "Dark Side of the Moon", The Police se "Ghost in the Machine", Counting Crows se "August and Everything After", en Metallica se "Master of Puppets".


</doc>
<doc id="38695" url="https://af.wikipedia.org/wiki?curid=38695" title="Cove, Oregon">
Cove, Oregon

Cove is 'n dorp in die noordooste van Oregon, in die Union-distrik. Die bevolking in 2006 is omtrent 600.

In 2000 het die dorp 'n bevolking van 594 gehad: 95,45% wit, 0,17% swart of Afro-Amerikaans, 1,35% Amerikaanse inboorlinge, 0,17% Asiaties, 0,34% Pasifiese eilanders, 1,85% van ander rasse en 0,67% van twee of meer rasse. Spaans-Amerikaners of Latyns-Amerikaners van enige ras het 2,19% van die bevolking uitgemaak.


</doc>
<doc id="38697" url="https://af.wikipedia.org/wiki?curid=38697" title="Maria Mena">
Maria Mena

Maria Mena (* 19 Februarie 1986, Oslo, Noorweë) is 'n Noorse popsangeres. Haar sang word begelei deur 'n musiekgroep wat bestaan uit Elias Muri en Kjetil Steensnæs op kitaar, Bjarne Gustavsen op die sintetiseerder, Kristian Grude op die baskitaar, en Torstein Lofthus op die trommestel.




</doc>
<doc id="38700" url="https://af.wikipedia.org/wiki?curid=38700" title="Kristofer Åström">
Kristofer Åström

Kristofer Åström is 'n sanger, kitaarspeler en liedjieskrywer vanuit Luleå, Norrbotten (Swede). Buiten sy loopbaan as solokunstenaar speel hy ook in die musiekgroep Fireside.




</doc>
<doc id="38701" url="https://af.wikipedia.org/wiki?curid=38701" title="Daniel Haglund">
Daniel Haglund

Daniel Haglund is 'n Sweedse musikant, mees bekend vir sy rol as een van die stigterslede van die groep Mando Diao. Hy het die sintetiseerder vir die groep gespeel, maar het uit die groep onttrek na die geboorte van sy eersteling. Hy het ook vir 'n aantal jare in die covergroep BrandRockarna van Borlänge gespeel. Hy het ook saam met die Uppsalase groep The Academy op hul debuutalbum, "One moment of truth", gewerk. Van jongs af was hy baie musikaal en kon hy goed sing. Hy bespeel ook verskeie instrumente. Hy is tans werksaam as musiek- en Duits-onderwyser by Hagaskolan in Dals-ED.


</doc>
<doc id="38702" url="https://af.wikipedia.org/wiki?curid=38702" title="Differensiaalrekening">
Differensiaalrekening

Die differensiaalrekening is in wiskunde een van die hoofvelde van analise. Die sentrale tema van die differensiaalrekening is die berekening van lokale veranderinge van funksies, soos hulle hellings en raaklyne. Dit is nou verwant aan die integraalrekening, waarmee dit saam onder die begrip infinitesimaalrekening of kalkulus saamgevat kan word.

Die grondleggende begrip waarop differensiaalrekening gebaseer is, is die afgeleide waarde of bloot "afgeleide" van 'n funksie (Engels: "derivative", Duits: "die Ableitung"). Daar kan aan die afgeleide as die raaklyn of helling van 'n funksie se grafiek gedink word. In hoër dimensies word die afgeleide veralgemeen tot 'n raakoppervlakte of raakvolume, en in die mees veralgemene geval word die afgeleide deur die lineêre afbeelding beskryf wat die funksie die beste lokaal benader.

Die afgeleide is die verhouding (of eweredigheidssfaktor) tussen 'n nietig-klein verandering van die funksiewaarde as gevolg van 'n nietig-klein verandering van die invoerwaarde. Byvoorbeeld, as formula_1 (so y is 'n funksie van x) dan kan die helling by 'n punt op die grafiek benader word deur:

formula_2

Waar formula_3 die nietig-klein verandering in die funksie se waarde is en formula_4 die nietig-klein verandering in die invoerwaarde is.

Differensiaalrekening het talle toepassings in wiskunde en veral toegepasde wiskunde (soos die natuurwetenskappe, ingenieurswese, ekonomie, ens). In hierdie velde word dit gebruik om te beskryf hoe waardes relatief tot mekaar verander (byvoorbeeld, hoe saamgestelde rente aanwas namate tyd verbygaan, of hoe 'n gebuigde balk se rigting langs sy lengte af verander). Nog 'n toepassing is die optimering van 'n differensieerbare funksie deur sy maksima en minima (hoogste en laagste punte) te vind. Hierdie punte stem ooreen met die plekke waar die funksiewaarde nie meer verander nie, en die afgeleide nul is.

Die doelstelling van die differensiaalrekening was al sedert die antieke tyd as die "" bekend. Een voor die hand liggende benadering bestaan daaruit, om die raaklyne aan 'n kurwe deur snylyne (sogenaamde sekante) oor 'n eindige ("eindig" beteken in hierdie konteks: groter as nul), maar liefs moontlik kleinste interval te benader (d.w.s. te approksimeer). Sodoende is die tegniese moeilikhede oorwinbaar, wanneer mens met sulke "infinitesimaal" klein intervallengtes bereken. Die begin van die differensiaalrekening as sodanig dateer terug na Pierre de Fermat. Hy ontwikkel in 1628 'n metode, om die ekstreme punte van algebraïese terme te bepaal en raaklyne aan keëlsnitte en ander kurwes te bereken. Sy „"Methode"“ was suiwer algebraïes. Fermat het geen limiete (grensoorgange) in aanmerking geneem nie, en ook geen afgeleides nie. Nietemin kan sy metode met moderne analitiese middele geïnterpreteer en regverdig word en het dit wiskundiges soos Newton en Leibniz bewese geïnspireer. Jare later kies René Descartes 'n ander algebraïese vertrekspunt, deurdat hy 'n sirkel (in plaas van 'n reguit lyn) aan 'n kurwe lê. Wanneer die sirkel die kurwe raak, sny dit die kurwe in twee byna aanliggende punte. Hierdie benadering maak dit moontlik vir hom om vir sekere spesiale kurwes die hellings van raaklyne te bepaal.

Aan die einde van die 17de eeu het Isaac Newton sowel as Gottfried Wilhelm Leibniz onafhanklik van mekaar konsekwente berekeninge ontwikkel. Newton benader die probleem egter uit 'n ander hoek as Leibniz. Terwyl Newton die probleem fisies ten opsigte van die oombliklike-snelheidsprobleem benader, pak Leibniz die probleem geometries deur middel van die raaklynprobleem aan. Hulle arbeid verwesentlik die abstraksie van 'n suiwer geometriese voorstelling en word daarom as die begin van analise beskou. Hulle word veral bekend weens die boek van die adellike Guillaume François Antoine, Marquis de L’Hospital, wat by Johann Bernoulli privaatonderrig ontvang het en sy navorsing rakende analise so gepubliseer het.

Die hedendaagse bekende differensiasiereëls word veral op die werke van Leonhard Euler gebaseer, wat die funksie-begrip ontwikkel het. Newton en Leibniz het met arbitrêr klein positiewe getalle gewerk. Hierdie werkswyse is reeds deur tydgenote as onlogies gekritiseer, byvoorbeeld deur Biskop Berkeley in sy polemiese geskrif "The analyst; or, a discourse addressed to an infidel mathematician." Die differensiaalrekening word nogtans ten spyte van heersende onsekerheide konsekwent verder ontwikkel; in die eerste instansie as gevolg van sy talryke toepassings in fisika en ander wiskundige gebiede.

Eers in die begin van die 19de eeu het Augustin Louis Cauchy aan die differensiaalrekening die hedendaagse gebruiklike logiese nougesetheid verleen, deurdat hy van die infinitesimale groottes wegbeweeg en die afgeleide as grenswaarde (limiet) van snylynhellings (differensiaalkwosiënte) definieer. Die definisie van die grenswaarde wat deesdae gebruik word, word uiteindelik deur Karl Weierstraß aan die einde van die 19de eeu geformuleer.

Uitgangspunt vir die definisie van die afgeleide (ook die "differensiaalkwosiënt" genoem) is om die gesoekte raaklynhelling deur 'n snylynhelling te benader. Gesoek is die helling van 'n funksie formula_5 op 'n punt formula_6. Om dit te kry, bereken mens eers die helling van 'n snylyn (sekante) aan formula_5 oor 'n beperkte interval:
Die snylynhelling is dus die kwosiënt van twee verskille; dit word dus ook die "differensiaalkwosiënt" genoem. Met die verkorte notasie formula_3 vir formula_10 kan mens die snylynhelling afgekort as formula_11 skryf.
Differensiaalkwosiënte is uit die alledaagse lewe welbekend, byvoorbeeld as die gemiddelde snelheid:
Om 'n raaklynhelling te bereken (in die bogenoemde voorbeeld sal dit dus die oombliklike snelheid wees), moet mens die twee punte waardeur die snylyn getrek word, voortdurig nader aan mekaar beweeg. Sodoende neig die verskil formula_19 sowel as die verskil formula_17 al hoe nader na nul. Die kwosiënt formula_21 bly egter in baie gevalle groter as nul. Op hierdie limiet of grensoorgang berus die volgende definisie:

'n Funksie formula_22, wat 'n oop interval "U" in reële getalle uitbeeld, is differensieerbaar aan die punt formula_23, wanneer die grenswaarde
bestaan. Hierdie grenswaarde, of limiet, is die differensiaalkwosiënt of "afgeleide" van formula_26 na formula_27 aan die punt formula_12 en word soos volg genoteer:
Hierdie notasies word respektiewelik soos volg uitgespreek: „f streep van x nul“, „d f van x oor d x aan die punt x gelyk aan x nul“, „d f oor d x van x nul“ en „d oor d x van f van x nul“.

Met die verloop van tyd word die volgende ekwivalente definisie gevind, wat in die konteks van komplekse of meerdimensionale funksies meer effektief vertoon:

'n Funksie is op 'n punt formula_12 differensieerbaar, indien 'n konstante formula_34 bestaan, sodat
Die groei van die funksie formula_26, wanneer mens dit net 'n klein bietjie van formula_12 af wegbeweeg, ongeveer die hoeveelheid formula_38, kan goed deur formula_39 approksimeer word. Mens noem dus die lineêre funksie formula_40 met formula_41  ook die linearisering van formula_26 op die punt formula_12.

'n Verdere definisie: Daar is op die punt formula_12 'n kontinue (d.w.s. ononderbroke) funksie formula_45 met formula_46 en 'n konstante formula_34, sodat vir alle waardes van formula_27 die volgende geld:
Die voorwaardes dat formula_50 en dat formula_45 op die punt formula_12 kontinu is, beteken net dat die  „oorskot“ formula_53 vir formula_27 naby formula_12 na nul konvergeer.

In albei gevalle is die konstante formula_34 duidelik gedefinieer en geld dit dat formula_57. Die voordeel van hierdie formulasie is die feit dat dit eenvoudiger is omdat geen kwosiënt meer geëvalueer hoef te word nie.

Wanneer 'n funksie as differensieerbaar gedefinieer word, sonder om na 'n bepaalde punt te verwys, beteken dit die differensieerbaarheid aan elke punt in die gedefinieerde domein en dus die bestaan van 'n raaklyn vir elke punt op die grafiek.

Elke differensieerbare funksie is kontinu. Die omgekeerde geld egter nie. Nog aan die begin van die 19de eeu was mense oortuig dat 'n kontinue funksie hoogstens aan slegs enkele punte nie differensieerbaar kon wees nie (soos die absolute waarde funksie). Bernard Bolzano word dan die eerste wiskundige om 'n werklike funksie te konstrueer wat orals kontinu is, maar nêrens differensieerbaar is nie. Sy werk word egter nie onder die vakkundiges van sy tyd bekend nie. Karl Weierstraß vind dan in die 1860's 'n soortgelyke funksie wat hierdie keer wel deur ander wiskundiges bestudeer word. 'n Bekende meerdimensionale voorbeeld vir 'n kontinue, maar nie-differensieerbare funksie is die Koch-kurwe, wat in 1904 deur Helge von Koch voorgelê is.

Die afgeleide van 'n funksie formula_26 aan die punt formula_59 aangedui deur formula_29, beskryf lokaal die verhouding van die funksie in die omgewing van die in ag genome punt formula_12. Tog sal formula_12 nie die enigste punt wees, waarop formula_26 differensieerbaar is nie. Mens kan dus probeer om vir elke getal formula_27 vanuit die domein van formula_26 die afgeleide waarde aan daardie punt (d.w.s. formula_66) toe te ken. Op hierdie wyse bekom mens 'n nuwe funksie formula_67, wat se domain die versameling formula_68 van alle punte is, waar die funksie formula_26 differensieerbaar is. Hierdie funksie formula_67 heet die "afgeleide funksie", of kortom die "afgeleide" van formula_26 en mens sê dat  „formula_26 oor formula_68 differensieerbaar is“.

Byvoorbeeld het die kwadraatfunksie formula_74 op die lukrake punt formula_12 die afgeleide formula_76 die kwadraatfunksie is dus op die versameling van reële getalle differensieerbaar. Die gepaardgaande afgeleide funksie formula_67 word aangedui deur formula_78.

Die afgeleide funksie is normaalweg anders as die oorspronklike, 'n enkele uitsondering is die produk formula_79 van die eksponensiële funksie.

Indien die afgeleide funksie kontinu is, dan heet formula_26 "kontinu-differensieerbaar". Met verwysing tot die notasie formula_81 vir die totaliteit (die ruimte) van kontinue funksies met gedefineerde versameling formula_68, word die ruimte van kontinu-differensieerbare funksies met formula_83 afgekort.

Die berekening van die afgeleide van 'n funksie word "differensiasie" genoem; mens "differensieer" die funksie.

Om die afgeleide van elementêre funksies (bv. formula_84, formula_85,…) te bereken, bly mens streng by die bo-gegewe definisie en bereken mens eksplisiet die differensiaalkwosiënt en laat dan formula_19 na nul beweeg. Die tipiese wiskunde gebruiker doen hierdie eksplisiete berekeninge slegs 'n paar maal in sy lewe. Later ken hy die afgeleides van die belangrikste elementêre funksies uit sy kop en kyk minder bekende afgeleides op in 'n tabel, en bereken saamgestelde funksies met die hulp van .

Gesoek is die afgeleide van formula_87. Dan bereken mens die differensiaalkwosiënte soos volg:
en bekom in die limiet formula_89 die afgeleide van die funksie

formula_91 is op die punt 0 nie differensieerbaar nie:

Vir alle formula_92 geld naamlik formula_93 en dus
Vir alle formula_95 geld daarenteen formula_96 en gevolglik:
Aangesien die twee grenswaardes, die een word van kleiner as nul en die ander van groter as nul benader, nie ooreenstem nie, bestaan die limiet nie. Die funksie formula_5 is dus by die in ag genome punt nie differensieerbaar nie. Die differensieerbaarheid van die funksie aan alle ander punte is daarenteen wel 'n gegewe.

Aan die punt 0 bestaan tog die regterhandse afgeleide:
en die linkerhandse afgeleide
Beskou mens die grafiek van formula_5, so kom mens tot die besef dat die begrip "differensieerbaarheid"  grafies beteken dat die gepaardgaande grafiek knakvry (sonder kinkels) loop.

'n Tipiese voorbeeld vir 'n nêrens differensieerbare kontinue funksie, wat aanvanklik vir wiskundiges moeilik voorstelbaar was, is alle paaie van die Brown se beweging. Dit word byvoorbeeld vir die modellering van grafieke van aandelebeurse gebruik.

'n Funksie heet kontinu-differensieerbaar wanneer sy afgeleide kontinu is. Selfs wanneer 'n funksie orals differensieerbaar is, beteken dit nie dat die afgeleide kontinu is nie. Byvoorbeeld is die volgende funksie
aan elke punt, insluitend formula_103, differensieerbaar. Die afgeleide, wat aan die punt 0 oor die differensiaalkwosiënte bepaal kan word:
is egter aan die punt 0, nie kontinu nie.

Die differensiasie van saamgestelde funksies, bv. formula_105 of formula_106, kan uitgevoer word deur "differensasiereëls" toe te pas op die elementêre funksies waaruit die saamgestelde funksie saamgestel is.

Met die volgende reëls kan mens die afgeleide van 'n saamgestelde funksie dan bereken deur die eenvoudiger funksies waaruit dit bestaan afsonderlik af te lei.

Laat formula_5, formula_108 en formula_109 (in 'n gedefinieerde ruimte) differensieerbare, reële funksies wees, formula_110 en formula_111 is reële getalle, dan geld:












Die essensiële prestasie van Leibniz was die besef, dat integrasie en differensiasie saamhang. Dit formuleer hy in die hoofstelling van die differensiaal- en integraalrekening, ook bekend as die "hoofstelling van analise". Dit lui soos volg:

Gegewe 'n interval formula_146, 'n kontinue funksie formula_147 en 'n arbitrêre punt formula_148, dan is die funksie
kontinu-differensieerbaar en sy afgeleide funksie formula_150 is gelyk aan formula_26.

Hiermee is dus 'n inleiding tot integrasie moontlik: Gesoek is 'n funksie formula_152, waarvan die afgeleide formula_150 die integrand formula_26 is. Dan geld:

'n Verdere sentrale stelling van die differensiaalrekening is die middelwaardestelling, wat deur von Cauchy bewys is.

Laat dit wees dat formula_156 'n kontinue funksie is wat op die geslote interval formula_157 (met formula_158) gedefinieer is. Buitendien is die funksie formula_26 in die oop interval formula_160 differensieerbaar. Onder hierdie voorwaardes kom ten minste een formula_161, sodat
geld.

Indien die afgeleide van 'n funksieformula_26 self ook differensieerbaar is, dan kan mens die tweede afgeleide van formula_26 as afgeleide van die eerste definieer. Op dieselfde wyse kan dan ook 'n derde, vierde en verdere afgeleides gedefinieer word. 'n Funksie is dus dienooreenkomstig eenmaal differensieerbaar, tweemaal differensieerbaar ensovoorts.

Die tweede afgeleide het talryke fisiese en praktiese toepassings. Byvoorbeeld is die eerste afgeleide van die ligging formula_165 met betrekking tot tyd, die oombliklike snelheid, terwyl die tweede afgeleide die versnelling is. Uit die fisika kom die skryfwyse formula_166, (uitspraak: "formula_27 punt van t"), vir afgeleides van 'n funksie van tyd.

Wanneer politici of ekonome oor 'n "verlangsaming in die groei van die werkloosheidssyfer" praat, dan verwys hulle na die tweede afgeleide (die verandering in die groeikoers). Die eerste afgeleide is die groeikoers (m.a.w. die styging) van werkloosheid.

Verdere afgeleides kan op drie verskillende maniere geskryf word:
of in 'n praktiese geval (m.a.w. wanneer met betrekking tot tyd afgelei word):

Histories waar daar verskillende notasies om die afgeleide van 'n funksie voor te stel. In hierdie artikel is hoofsaaklike die notasie formula_67 vir die afgeleide van formula_26 gebruik. Hierdie notasie dateer terug tot die wiskundige Joseph-Louis Lagrange, wat dit in 1797 bekendstel. Met hierdie notasie word die tweede afgeleide van formula_26 met formula_173 en die formula_141-de afgeleide met formula_175 noteer.

Isaac Newton – tesame met Leibniz die uitvinder van die differensiaalrekening – het die eerste afgeleide van formula_27 met formula_177 genoteer, en dienooreenkomstig noteer hy die tweede afgeleide met formula_178. Deesdae word hierdie skryfwyse hoofsaaklike in die fisika, insbesonder meganika, vir die afgeleide met betrekking tot tyd gebruik.

Gottfried Wilhelm Leibniz het vir die eerste afgeleide van formula_26 (met betrekking tot die veranderlike formula_27) die notasie formula_181 gebruik. In hierdie geval word nie 'n breukdeel bedoel nie. Die notasie word gelees as "d f van x na dx". Vir die tweede afgeleide noteer Leibniz formula_182 en die formula_141-de afgeleide formula_184.

Die notasie formula_185 of formula_186 vir die eerste afgeleide van formula_26 keer terug tot Leonhard Euler. In hierdie notasie word die tweede afgeleide deur formula_188 of formula_189 en die formula_141-de afgeleide deur formula_191 of formula_192 genoteer.

Een van die belangrikste toepassings van die differensiaalrekening is die bepaling van ekstreme waardes (maksima en minima), meestal vir die optimering van prosesse. Hierdie waardes kom onder andere voor by monotone funksies aan die rand van die gedefinieerde domein, maar meer algemeen gesien, aan die punt waar die afgeleide nul is. 'n Funksie kan 'n maksimum of 'n minimumwaarde hê, sonder dat die afgeleide op daardie punt bestaan. In die volgende voorbeelde word egter slegs minstens lokaal differensieerbare funksies in ag geneem. Byvoorbeeld neem ons die polinoomfunksie formula_26:
Die boonste grafiek wys die paaie van formula_195, formula_196 en formula_173 .

Wanneer 'n funksie formula_198 met formula_199 op 'n punt formula_200 sy grootste waarde het, en dit dus geld dat vir alle formula_201 in hierdie interval formula_202, en wanneer formula_26 op die punt formula_121 differensieerbaar is, so kan die afgeleide daar slegs gelyk aan nul wees: formula_205. 'n Dienooreenkomstige stelling geld indien formula_26 by formula_12 die kleinste waarde bevat.

Die geometriese betekenis van hierdie "Stelling van Fermat" is, dat die grafiek van die funksie in lokale ekstreempunte (maksima en minima) 'n raaklyn ewewydig met die formula_201-as, oftewel 'n horisontale raaklyn besit.

Dit is hierdeur vir differensieerbare funksies 'n noodwendige vereiste dat vir die voorkoms van 'n ekstreempunt, die afgeleide aan daardie betrokke punt 'n waarde van 0 sal aanneem.
Die omgekeerde gevolgtrekking, dat aan 'n punt waar die afgeleide nul is, 'n ekstreempunt bereik is, kan egter nie gemaak word nie aangesien die funksie daar byvoorbeeld 'n sogenaamde saalpunt (Engels "saddlepoint") of wending kan hê.

Ter voorbeeld is
Daaruit volg dat formula_211 vir formula_212 en formula_213 geld. Die funksiewaardes aan die invoere is  formula_214 en formula_215, dit beteken dat die kurwe aan die punte formula_216 en formula_217 horisontale raaklyne het, en slegs daar.

Aangesien die volgende
afwisselend uit klein en groot waardes bestaan, moet in hierdie gebied 'n hoogtepunt en 'n laagtepunt lê. Volgens Fermat se stelling het die Kurwe by hierdie punte 'n horisontale raaklyn, dus kom slegs die bo vasgestelde punte ter sprake: Dus is formula_216 'n hoogtepunt en formula_217 'n laagtepunt.

'n Verdere belangrike toepassing van die differensiaalrekening word aangetref in die wiskundige modellering van fisiese prosesse. Groei, beweging of kragte het alles met afgeleide waardes te doen. Hulle formele beskrywings moet dus ook differensiale bevat. Tipies lei hierdie beskrywings tot vergelykings, waarin afgeleides van 'n onbekende funksie voorkom, d.w.s. differensiaalvergelykings.

Byvoorbeeld koppel die Newtonse bewegingswet
die versnelling formula_222 van 'n liggaam met sy massa formula_223 en die daaropwerkende krag formula_224. Die fundamentele probleem van Meganika is dus om, gegewe 'n sekere versnelling, die ligging (oordsfunksie) van 'n liggaam (terugwerkend) te bepaal. Hierdie taak, 'n omkering van die dubbelafgeleide, het die wiskundige voorkoms van 'n differensiaalvergelyking van die tweede orde. Die wiskundige moeilikheid van hierdie probleem berus daarop dat die ligging, spoed en snelheid vektore is, wat in die algemeen nie in dieselfde rigting wys nie en dat die krag van sowel die tyd formula_225 as van die ligging formula_226 kan afhang.

In die mikroekonomie word byvoorbeeld verskeie tipes produksiefunksies geanaliseer, om daaruit bevindinge vir makroekonomiese verhoudings te bepaal. Hier is veral die tipiese gedrag van 'n produksiefunksie van belang: Hoe reageer die onafhanklike veranderlike, die uitset formula_227 (m.a.w. die geproduseerde hoeveelheid van 'n item), wanneer die invoer formula_201 (die produksiefaktor, byvoorbeeld arbeid of kapitaal) om 'n (infinitesimaal-) klein eenheid verhoog word?

'n Basiese tipe van 'n produksiefunksie is iets soos die neoklassieke produksiefunksie. Hierdie funksie illustreer hoe die uitset by elke addisionele invoer styg, maar dat die groeikoers daal. Daar is byvoorbeeld vir 'n bedryf die volgende produksiefunksie
van toepassing. Die eerste afgeleide van hierdie funksie kan van die Kettingreël afgelei word
Aangesien die wortel van die eerste afgeleide slegs positief kan wees, sien mens dat die bedrag by elke addisionele invoer sal styg. Die tweede afgeleide gee
Hierdie funksie word vir alle invoere negatief, wat wys dat die groeikoers (d.w.s. die spoed van verandering in groei of aanwassing) vir alle invoere negatief is. Mens kon dus sê dat by stygende invoer die uitsette onderproporsioneel styg.
Die relatiewe verandering van die uitset in verhouding tot 'n relatiewe verandering in die invoer word hier deur die elastisiteit formula_232 weergegee.

Tot dusver is nog slegs van reële funksies gepraat. Vir die differensieerbaarheid van funksies met komplekse argumente word eenvoudig die definisie met die linearisering gebruik. Hier is die vereiste baie meer beperkend as met reële getalle: So is byvoorbeeld die bedragsfunksie nêrens kompleks differensieerbaar nie. Gelyktydig is elke, in 'n omgewing eenmaal kompleks-differensieerbare funksie, outomaties 'n arbitrêre hoeveelheid verder differensieerbaar. Daar bestaan dus hoër afgeleide funksies.

Alle vorige berekeninge was van funksies met 'n enkele veranderlike, d.w.s. met een reële of komplekse getal as argument. Funksies wat vektore na vektore, of vektore na getalle transformeer, kan soortgelyk ook afgeleide funksies hê. In hierdie geval is die afgeleide die lineêre afbeelding wat die funksie plaaslik die beste benader (indien so afbeelding bestaan).

Ons beskou 'n funksie, wat die transformasie formula_233 bewerkstellig. Een voorbeeld is die temperatuurfunksie: Afhanklik van die ligging, word die temperatuur in 'n kamer gemeet, om sodoende die effektiwiteit van die verhitting te meet. Wanneer die termometer in 'n bepaalde rigting beweeg word, kan 'n verandering in die temperatuur vasgestel word. Hierna verwys die sogenaamde rigtingsafgeleide. Die rigtingsafgeleide in spesiale rigtings, naamlik die koordinaatsasse, noem mens die parsiële afgeleides (oftewel rigting-selektiewe afgeleides).

In totaal kan daar vir 'n funksie met formula_141 veranderlikes  formula_141 parsiële afgeleides bereken word:





</doc>
<doc id="38704" url="https://af.wikipedia.org/wiki?curid=38704" title="Mato Grosso do Sul">
Mato Grosso do Sul

Mato Grosso do Sul (uitgespreek as [ˈmatu ˈɡɾosu du ˈsuw]) is een van die 26 state van Brasilië. Die hoofstad en grootste stad, Campo Grande, het 'n bevolking van 757 189 in 2008. 

Mato Grosso do Sul is in die suide van die land geleë en word deur die deelstate Minas Gerais en São Paulo in die ooste, Paraná in die suidooste, Mato Grosso in die noorde, en Goiás in die noordooste begrens. Mato Grosso do Sul grens ook aan die lande Paraguay en Bolivia in die suide en weste.


</doc>
<doc id="38706" url="https://af.wikipedia.org/wiki?curid=38706" title="Audacity">
Audacity

Audacity is 'n digitale klankredigeerder en opneemtoepassing. Audacity is oorkruisplatform-sagteware en kan op Microsoft Windows, Mac OS X, Linux, en Berkeley Software Distribution gebruik word. Die program is deur Dominic Mazzoni geskep terwyl hy 'n graadstudent aan Carnegie Mellon Universiteit was. Mazzoni is tans 'n werknemer by Google, maar bly steeds die hoofontwikkelaar van Audacity, en word hy in daardie taak bygestaan deur verskeie ander hulpe van regoor die wêreld.

Die laaste stabiele vrystelling van Audacity is weergawe 1.2.6 wat op 15 November 2006 uitgereik is. Soos op 3 Mei 2009 was hierdie vrystelling die sesde gewildste aflaai vanaf SourceForge.net, met 59 aflaaie. In 2007 het Audacity die SourceFoge.net Gemeenskapskeur-toekenning vir Beste Projek vir Multimedia gewen. Audacity is vrye sagteware wat onder die GNU Algemene Openbare Lisensie weergawe twee gelisensieer is, alhoewel dit na weergawe drie gewysig kan word vanaf weergawe 1.4.0.

Die programkoppelvlak is ook in Afrikaans beskikbaar en hierdie taal kan deur die gebruiker geaktiveer word deur op die installeerskerm 'n taalvoorkeur af te tik, of om andersins dit in die voorkeure te gaan stel.


</doc>
<doc id="38713" url="https://af.wikipedia.org/wiki?curid=38713" title="Kubuntu">
Kubuntu

Kubuntu is 'n amptelike derivaat van die Ubuntu-bedryfstelsel wat die KDE grafiese omgewing in plaas van GNOME gebruik. Dit is deel van die Ubuntu-projek en gebruik dieselfde onderliggende stelsel. Dit is moontlik om beide die KDE-desktop (kubuntu-desktop) en die GNOME-desktop (ubuntu-desktop) in afwisseling op dieselfde masjien te laat loop. Elke pakket op Kubuntu deel dieselfde bergplek as Ubuntu. Kubuntu is gratis aflaaibaar dwarsoor die wêreld en kan ook vanaf verskeie Suid-Afrikaanse bedieners op plaaslike bandwydte afgelaai word. Die Kubuntu-installerings-CD's kan ook deur die Shipit-diens vir aflewering bestel word. Kubuntu-weergawes word gereeld en voorafbepaald vrygestel op dieselfde skedule as Ubuntu.



</doc>
<doc id="38715" url="https://af.wikipedia.org/wiki?curid=38715" title="Frets on Fire">
Frets on Fire

Frets on Fire (afgekort tot FoF) is 'n vrye, oopbron Finse musiek-videospel wat deur Unreal Voodoo geskep is. Spelers gebruik die rekenaar se toetsboerd om te speel. Spelers moet met die toetsbord merkers raakdruk wat op die skerm verskyn met die doel om punte bymekaar te maak, 'n puntetelling-vermenigvuldiger te bereik, en 'n baan klaar te speel. Frets on Fire was die wenner van die Assembly 2006-spelontwikkelingskompetisie.

Die spel is in die Python-programmeertaal geskryf en is onder die GNU Algemene Openbare Lisensie gelisensieer, alhoewel die spel ander vrye en oopbron-bronteks onder ander lisensies insluit. Die spel se ingeslote baan-lêers en sommige interne lettertipes is propriotêr en die verspreiding daarvan buite die Frets on Fire uitvoerbaarheid word beperk.

Frets on Fire is oorkruis-platform en kan op Linux, Mac OS X, en Microsoft Windows geloop word.



</doc>
<doc id="38716" url="https://af.wikipedia.org/wiki?curid=38716" title="Pogo">
Pogo

Pogo is 'n Australiese elektroniese musikant. Sy musiekstyl omvat trippelende en hoppende klanke wat gegenereer word deur klein klankgrepe uit spesifieke rolprente te neem en saam te sorteer om die liedjies te skep. Hy het vyf ateljeealbums onder sy selfgetitelde etiket vrygestel: "Wonderland", "Table Scraps", "Weave and Wish", "Broken Beats", en "On the Yeast". Hy het gewildheid op die internetradiowebwerf Last.fm verwerf, waar hy baie van sy snitte vir gratis aflaai beskikbaar stel. Soos op 2009's aanvang het hy meer as 37 000 unieke luisteraars met meer as 400 000 snitafspelings gehad.



</doc>
<doc id="38729" url="https://af.wikipedia.org/wiki?curid=38729" title="Dnipro">
Dnipro

Dnipro (Oekraïens: "Дніпро", Russies: "Днепр") is die derde grootste stad in Oekraïne, met 'n bevolking van naastenby een miljoen in 2015. Die stad dien as die administratiewe setel van die Dnipro-oblast. 

Oorspronklik is die stad Dnipropetrofsk genoem. In 2015 het die Oekraïense parlement besluit om honderde plekname met betrekking tot die Sowjet-tydperk en Sowjet-Russiese kommuniste, wat by massamoorde in Oekraïne betrokke was, te wysig.


</doc>
<doc id="38738" url="https://af.wikipedia.org/wiki?curid=38738" title="Helen Sjöholm">
Helen Sjöholm

Marie Helen Sjöholm (IFA: heˈleːn ˈɧøːˌhɔlm) (gebore 10 Julie 1970) is 'n Sweedse sangeres, aktrise en musikale toneelspeelster vanuit Gamla Enskede in Stockholm. Sy het in Sundsvall grootgeword en het op 'n vroeë ouderdom in kore begin sing.

Haar loopbaan as 'n opvoerderes van musikale teater het met klein konsertweergawes van die musiekblyspel "Chess" begin waarin sy die rol van Florence gesing het. Sy het op 'n aantaal kleiner produksies gewerk, insluitende "Little Dorrit" in Enskede en die musiekblyspel by die Malmöse Musiekteater in Malmö (Swede).

Haar deurbraak was in 1995 toe sy die titelrol in Benny Andersson en Björn Ulvaeus se "Kristina från Duvemåla" geskep het, waarin sy aan-en-af vir 'n tydperk van vier jaar gespeel het. Die Menneapolis Star and Tribune het haar as "uitstekend" (Engels: "extraordinary") beskryf in hul resensie van die konsertweergawe van die musiekblyspel wat deur die oorspronklike spelers in 1996 in Minneapolis, Minnesota opgevoer is. In 1998 het sy 'n hiaat van "Kristina" geneem en die rol van Hodel in "Fiddler on the Roof" gespeel. Sy het in 2000 na die Malmöse Musiekteater teruggekeer om die rol van Fantine in "Les Misérables" te vertolk, en in 2002 het sy die rol van Florence in die heropvoering van die Sweedse produksie van "Chess" teenoor die oorspronklike Londense akteur Tommy Körberg (as Anatoly) vertolk. Nadat die produksie in 2003 gesluit het, het Sjöholm in "Chinarevyn" deelgeneem — 'n kabaret waarin verskeie welberoemde Sweedse opvoerders soos Magnus Härenstam, Lasse Berghagen, Loa Falkman en Sissela Kyhle gespeel het.

Helen Sjöholm het teen die einde van die 1980's 'n musiektoer met die groep Just For Fun ondergaan. Sy het ook al wyd deur Swede 'n musiektoer met Jojje Wadenius en Martin Östergren onderneem en sy het al twee musiekalbums vrygestel: "Visor" (2002), 'n versameling van Sweedse volksliedjies met nuwe verwerkings deur Östergren, en "Genom varje andetag" (2003) met musiek en lirieke deur jazzpianis Anders Widmark.

Sy tree ook gereeld op saam met Benny Andersson se musiekgroep, Benny Anderssons Orkester (BAO), waar sy meestal dansmusiek en musiek deur Andersson sing. Sy het ook al by verskeie galakonserte opgetree, insluitend Rhapsody in Rock.

Trefferopnames sluit in "Du måste finnas" van die musiekblyspel "Kristina från Duvemåla", "Vår sista dans" met Benny Anderssons Orkester, "Gabriellas sång" uit die rolprent "Så som i himmelen", "Jag vet vad han vill" van die musiekblyspel "Chess", "Det är vi ändå" met Tommy Körberg en Benny Anderssons Orkester, en "Du är min man" met Benny Anderssons Orkester.

Haar debuut op die kassie was in 1999 met haar verskyning in Rikard Hobert se "Där regnbågen slutar". In 2004 het sy na die silwerdoek teruggekeer met haar vertolking van Gabrielle in Kay Pollak se "Så som i himmelen".




</doc>
<doc id="38740" url="https://af.wikipedia.org/wiki?curid=38740" title="Baltiese Tier">
Baltiese Tier

Baltiese Tier is 'n term wat gebruik is om na enige van die drie Baltiese lande Estland, Letland en Litaue te verwys, veral tydens die groot ekonomiese opswaai wat hierdie lande in die periode tussen 2000 en 2007 ervaar het. Die term volg die voorbeeld van die sogenaamde Vier Asiatiese Tiere, d.i. die vier Oos-Asiatiese lande Suid-Korea, Hongkong, die Republiek van China en Singapoer, en die Keltiese Tier wat verwys na die Republiek van Ierland, almal vinnig groeiende ekonomieë.

Die Baltiese Tier-ekonomieë het ná die jaar 2000 belangrike ekonomiese hervormings toegepas en stappe ter bevordering van ekonomiese deregulering en privatisering onderneem. Verder het die Baltiese lande se relatief lae loon- en salarisvlakke en hul goed opgeleide mannekrag grootskaalse buitelandse beleggings gelok en sodoende vinnige ekonomiese groei verseker. Tussen 2000 en 2007 het die Baltiese Tierstate die hoogste groeikoerse in Europa aangeteken.

In 2006 het die groeikoerse in bruto binnelandse produk (BBP) byvoorbeeld 11,2 persent in Estland, 11,9 persent in Letland, en 7,5 persent in Litaue beloop. Die werkloosheidsyfers het in Februarie 2006 in al drie lande benede die gemiddelde van die Europese Unie (EU) gedaal. Estland het daarnaas tot een van die wêreld se tien mees gedereguleerde ekonomieë ontwikkel, en is – as 'n land wat in terme van inkomstevlakke voorheen by die boonste middelklas van lande gereken is – deur die Wêreldbank hergeklassifiseer as 'n hoë-inkomsteland. In Mei 2004 het al drie Baltiese lande by die Europese Unie aangesluit, en daar is verwag dat al drie omstreeks 2010 ook tot die Eurosone sou toetree.

Daar is verder voorspel dat die Baltiese ekonomieë nog minstens tot en met 2010 met 'n jaarlikse groeikoers van tussen 5 en 10 persent sou groei. Volgens ontleders sou die BBP in die periode tussen 2000 en 2010 dramaties styg – vergelykbaar met die ekonomiese opswaai wat Ierland in die 1990's ervaar het.

Terwyl die per capita-BBP in 2015 sowat 60 tot 75 persent van die Europese Unie se gemiddeld beloop het, word daar verwag dat dit oor die middeltermyn die vlak van ander Europese ekonomieë sal bereik. Die vlak van sowat 65 persent van die EU se gemiddeld word reeds as 'n indrukwekkende ekonomiese prestasie beskou wanneer in ag geneem word dat Letland en Litaue se BBP in 1999 nog slegs 25 persent van die EU se gemiddeld was.

Een van die negatiewe kenmerke van vinnige ekonomiese groei was die groot en toenemende tekorte op die lopende rekening van die betalingsbalans en die feit dat 'n groot deel van die privaatverbruik, regeringsbesteding en die beleggings vir grootskaalse bouprojekte deur lenings by Skandinawiese banke gefinansieer is. Weens die algemene kredietkrisis het die BBP in 2009 in al drie Baltiese ekonomieë gekrimp – in Estland en Letland selfs met dubbelsyferpersentasies.

Die werkloosheidsyfers het laat 2008 in al drie lande vlakke van oor die tien persent bereik – Letland se werkloosheidsyfer van 22,8 persent in Februarie 2010 was selfs die hoogste in die Europese Unie, terwyl dit in November 2010 nog op 14,3 persent gestaan het.
Letland het in 2009 lenings ter waarde van 7,5 miljard € van die Internasionale Monetêre Fonds, die Europese Unie en Skandinawiese lande ontvang.

In internasionale dollar, volgens koopkragpariteit (KKP). Syfers tussen hakies toon die drie lande se BBP per capita as 'n persentasie van die Eurosone se gemiddeld, eweneens gemeet volgens KKP.


</doc>
<doc id="38741" url="https://af.wikipedia.org/wiki?curid=38741" title="Stoomval">
Stoomval

'n Stoomval is 'n toestel wat gebruik word om kondensaat en/of nie kondenseerbare gasse uit 'n stoompyp te verwyder sonder dat stoom ontsnap. Byna alle stoomvalle is in wese basies outomatiese kleppe. Die oudste soort stoomval was voorheen bloot 'n klein gaatjie in 'n meetplaat of pyp op die laagste punt van die pyplyn waaruit die kondensaat kon uitloop. Hierdie tegniek kon egter nie verhoed dat stoom ontsnap as daar geen kondensaat in die pyp was nie wat tipies kon gebeur het as die vloei of druk in die pyplyn verander het. Nie kondenseerbare gasse kon ook nie doeltreffend verwyder word sonder om onnodig stoom uit die pyp te verloor nie. Hierdie nadele het gelei tot 'n groot verskeidenheid stoomvalontwerpe om aan 'n hele spektrum behoeftes te voorsien. Geen enkele stoomvalontwerp is geskik vir elke moontlike toepassing nie. Dit maak dit belangrik om elke ontwerp se voor- en nadele deeglik te verstaan sodat die regte stoomval vir elke toepassing gekies kan word. 

Stoomvalle kan verdeel word in drie hoofsoorte:



</doc>
<doc id="38746" url="https://af.wikipedia.org/wiki?curid=38746" title="Gediminas">
Gediminas

Gediminas (soms ook Gedimin of Gedimyn, * omstreeks 1275, † Desember 1341) het tussen 1316 en 1341 as grootvors van Litaue oor die Litauers en groot dele van die Roes' geregeer. Hy word naas Mindaugas en Vytautas by die beduidendste heersers in die Litause geskiedenis gereken. 

Aangesien Gediminas die Litause stamme in 'n gemeenskaplike ryk verenig het, word hy algemeen as die stigter van die Grootvorstedom Litaue met sy nuwe hoofstad Vilnius beskou - die magtigste ryk tussen die destydse Duitse Ordensstaat en Moskou. Gediminas het die politieke swakheid van die Mongoolse Goue Horde benut om Polozk, Minsk en Kiëf (Kiyv) te onderwerp, maar goeie betrekkinge met Pole gehandhaaf. Die huwelik tussen sy dogter en koning Kasimir III van Pole het die dinastiese basis vir die politieke unie tussen Litaue en Pole gevorm. Dié unie is uiteindelik deur sy kleinseun Jagiëllo verwesenlik.

Terwyl hy in sommige bronne as 'n verstokte heiden uitgebeeld word wat sterk teen die kerstening van Litaue gekant was, het hy inderwaarheid Christelike sendelinge in sy ryk toegelaat en met die vestiging van Duitse setlaars ook die hoeksteen vir die ekonomiese ontwikkeling van Litaue gelê.


</doc>
<doc id="38748" url="https://af.wikipedia.org/wiki?curid=38748" title="Kropiwnitski">
Kropiwnitski

Kropiwnitski (Oekraïens: "Кропивницький") is 'n stad in die Oekraïne, met 'n bevolking van omtrent 239 400 in 2007. Die stad se bynaam is "Klein Parys".


</doc>
<doc id="38750" url="https://af.wikipedia.org/wiki?curid=38750" title="Liezen">
Liezen

Liezen is 'n stad in die Oostenrykse deelstaat Stiermarke, met 'n bevolking van sowat 8 086 in 2016.


</doc>
<doc id="38752" url="https://af.wikipedia.org/wiki?curid=38752" title="Rainier III van Monaco">
Rainier III van Monaco

Rainier III, Prins van Monaco (Rainier Louis Henri Maxence Bertrand Grimaldi, Graaf van Polignac; 31 Mei 1923 – 6 April 2005), het langer as 50 jaar oor die prinsdom Monaco regeer en was dus een van die langs regerende monarge van die 20ste eeu. Sy volle titel was Sy Deurlugtige Hoogheid die Soewereine Prins van Monaco.

Hy was buite Europa veral bekend vanweë sy huwelik met die Amerikaanse aktrise Grace Kelly. Hy was egter ook verantwoordelik vir hervormings aan die Monegaskiese grondwet en die uitbreiding van die land se ekonomie. Dobbelary maak vandag sowat 3 persent van die land se jaarlikse inkomste uit; toe Rainier die troon in 1949 bestyg het, was dit meer as 95 persent.

Rainier III was van Franse, Mexikaanse, Spaanse, Duitse, Skotse, Engelse, Nederlandse en Italiaanse herkoms.

Deur sy oumagrootjie lady Mary Victoria Hamilton, wat vir ’n kort rukkie Prinses van Monaco was, stam hy van Jakobus IV van Skotland. Sy oer-oeroumagrootjie was Stéphanie de Beauharnais, die aangenome dogter van Napoleon Bonaparte en later die Groothertogin van Baden.

Rainier was ook ’n afstammeling van ’n hele paar ander bekendes, onder andere koning Karl IX van Swede; koning Frederick II van Denemarke en Noorweë en Ferdinand I, Heilige Romeinse Keiser.

Rainier is in Monaco gebore as die enigste seun van prins Pierre van Monaco, die Hertog van Valentinois (gebore graaf Pierre de Polignac), en sy vrou, prinses Charlotte, Hertogin van Valentinois. Sy ma was die enigste kind van prins Louis II en Marie Juliette Louvet; Louis het haar later wettig aangeneem en sy het die erfgenaam van die Monegaskiese troon geword. Rainier se pa was ’n half-Franse, half-Mexikaanse edelman van Bretagne wat sy vrou se van, Grimaldi, ná hul troue aangeneem het en deur sy skoonpa ’n prins van Monaco gemaak is.

Rainier het een suster gehad: Haar Deurlugtige Hoogheid prinses Antoinette, Barones van Massy, ’n ongewilde figuur wat glo so ingemeng het in haar kinders se plek op die lys van troonopvolgers dat prinses Grace haar gelas het om die land te verlaat.

Rainier het op 9 Mei 1949 die Soewereine Prins van Monaco geword ná die dood van prins Louis II en nadat sy ma in 1944 afstand gedoen het van haar reg op die troon.

Ná ’n jaar lange hofmakery is prins Rainier op 18 April 1956 op ’n burgerlike seremonie en op 19 April op ’n kerklike seremonie getroud met die Amerikaanse aktrise en Oscar-wenner Grace Kelly. (1929–1982). Hul kinders is:


Prins Rainier het nege kleinkinders gehad:


Ná die dood van sy vrou in 1982 in ’n motorongeluk was hy romanties betrokke by sy kleinniggie, prinses Ira von Fürstenberg, ’n voormalige aktrise wat later ’n juwelierware-ontwerper geword het.

Ná sy troonbestyging het Rainier hard gewerk om Monaco se beeld te verbeter nadat dit heelwat skade gely het weens finansiële nalatigheid en skandale (sy ma, prinses Charlotte, het ’n bekende juweeldief, René die Wandelstok, as minnaar gehad). Die land was feitlik bankrot en ander dobbelplekke het oopgemaak wat met Monaco meegeding het. Rainier het Monaco toe geadverteer as ’n plek om belasting vry te spring en eiendom te ontwikkel, ’n handelsentrum en ’n toerismeparadys.

Hy was ook verantwoordelik vir die prinsdom se nuwe grondwet van 1962 wat die mag van die heerser aansienlik afgeskaal het. Die veranderings het ’n einde aan outokratiese heerskappy gemaak en dit vervang met regering deur die prins en die Nasionale Raad van 18 verkose lede.

In die laaste drie jaar van sy lewe het Rainier se gesondheid erg agteruitgegaan. Vroeg in 2004 is hy in die hospitaal opgeneem weens koronêre probleme. In Oktober was hy weer in die hospitaal met ’n longinfeksie. In November van dié jaar het prins Albert op die program "Larry King Live" aan Larry King gesê dit gaan goed met sy pa, maar hy het brongitis. Op 7 Maart 2005 is hy weer met ’n longinfeksie in die hospitaal opgeneem. Op 22 Maart is hy na die waakeenheid geskuif.

Op 31 Maart 2005 het die paleis aangekondig dat prins Albert sy pa se amptelike pligte oorneem aangesien Rainier dit nie meer kon nakom nie.

Op 6 April is aangekondig dat prins Rainier op 81-jarige ouderdom oorlede is. Hy is opgevolg deur sy enigste seun, wat die troon bestyg het as prins Albert II.

Rainier is op 15 April 2005 langs sy vrou in Monaco begrawe.




</doc>
<doc id="38753" url="https://af.wikipedia.org/wiki?curid=38753" title="Elgin, Oregon">
Elgin, Oregon

Elgin is 'n dorp in die noordooste van Oregon, in die Union-distrik. 

In 2000 het die dorp 'n bevolking van 1 654 gehad: 97,16% wit, 0,06% swart of Afro-Amerikaans, 0,73% Amerikaanse inboorlinge, 0,06% Asiaties, 0,36% Pasifiese eilanders, 1,03% van ander rasse en 0,60% van twee of meer rasse. Spaans-Amerikaners of Latyns-Amerikaners van enige ras het 1,33% van die bevolking uitgemaak.


</doc>
<doc id="38759" url="https://af.wikipedia.org/wiki?curid=38759" title="Jurga Ivanauskaitė">
Jurga Ivanauskaitė

Jurga Ivanauskaitė (* 14 November 1961 in Vilnius; † 17 Februarie 2007 in Vilnius) was 'n Litause skryfster, essayis, toneelskryfster, skilderes en digteres.

Ivanauskaitė, wat grafiese ontwerp gestudeer het, het verskeie romans en twee kinderboeke met sprokies geskryf, asook essays en reisverhale in koerante gepubliseer. Haar werke is in Engels, Sweeds, Lets, Pools, Russies, Duits en ander tale vertaal.

Haar roman "Die Reënheks" vertel die verhaal van drie vroue in verskillende historiese tydperke wat aan tydgebonde onderdrukking blootgestel word en wie se liefde vir besondere mans onvervul moet bly. Die roman speel af in die moderne Vilnius kort ná die ontbinding van die Sowjetunie, in Jerusalem in die tyd van Jesus en in die Middeleeuse landelike Litaue. Haar kritiese benadering tot die Rooms-Katolieke geloof het vir Jurga Ivanauskaitė probleme in haar tuisland geskep. Die roman is intussen verfilm.

In haar latere lewe het Ivanaskautė, wat in 1994 'n besoek aan Indië gebring het, tot die boeddhisme aangetrokke gevoel en 'n aktivis vir Tibet geword. Drie van haar romans handel oor dié land. Met haar roman "Placebo" het sy tematies weer na haar tuisland Litaue en die huidige tydperk teruggekeer.

Jurga Ivanauskaitė is in 2007 op die ouderdom van 45 jaar in haar geboortestad Vilnius aan kanker oorlede. 




</doc>
<doc id="38769" url="https://af.wikipedia.org/wiki?curid=38769" title="Blantyre">
Blantyre

Blantyre is Malawi se finansiële en kommersiële middelpunt en sy tweede grootste stad, met ’n inwonertal van 1 068 681 (in 2015). Dit word soms die land se kommersiële hoofstad genoem in teenstelling met sy politieke hoofstad, Lilongwe. Dit is die hoofstad van die land se Suidelike Streek asook van die Blantyre-distrik.

Die land se staatsbeheerde uitsaaidiens en hooggeregshof is in Blantyre, asook die Universiteit van Malawi se politegniese, mediese en verpleegsterskollege. Sy taamlik ongewone ligging bring mee dat die stad omring is deur berge, onder meer Berg Soche.

Sowat 25 000 oudburgers van Brittanje, die res van Europa en Suid-Afrika maak deel uit van Blantyre se bevolking.

Blantyre is een van die oudste stedelike gebiede in Oos-, Sentraal- en Suider-Afrika; dit is ouer as Nairobi, Harare en Johannesburg. Dit is in 1876 deur sendelinge van die Kerk van Skotland gestig en genoem na die dorp met dieselfde naam in Skotland, waar die ontdekkingsreisiger David Livingstone gebore is. Sy historiese belangrikheid word deur geen ander Malawiese dorp oortref nie. Dit het baie historiese en kulturele erfenisbronne, wat ’n belangrike deel uitmaak van die stad se identiteit, kultuur en aanloklikheid vir besigheid en toerisme. Dit het in 1883 ’n Britse konsulêr geword en teen 1895 munisipale status gekry; dit is dus Malawi se oudste munisipaliteit.

Die stad se status as Malawi se kommersiële en industriële middelpunt het begin met sy rol as ’n sentrum vir koloniale handel in ivoor. Blantyre het dus gou ’n kruispad vir handel in Suider-Afrika geword. Dit is vandag Malawi se belangrikste vervaardigingsentrum vir onder meer skoene en katoen-, metaal- en plastiekprodukte.

Van 1876 tot 1905 was die stedelike ontwikkeling van Blantyre beperk tot drie spesifieke gebiede binne 2 km van mekaar: die Blantyre-sending, Mandala (die Europese handelsonderneming) en die driehoek wat deur die regeringsone en handelsentrum gevorm is tussen Haile Selassieweg, Glyn Jonesweg en Hannoverstraat. Een van die oudste geboue wat steeds staan, is die St Michael and All Angels Church wat deur die Skotse sendelinge laat bou is. Dit dateer van 1891 en is opgerig deur ’n span plaaslike werkers met geen kennis van Europese argitektuur of boutegnieke nie. Stedelike ontwikkeling is verder aangehelp deur die bou van ’n spoorlyn.

Die naburige Limbe het in 1906 begin ontwikkel ná die stigting van die Shire Highlands Railways Company, waarvan die hoofkwartier daar was, en die oprig van die Imperial Tobacco Group se fabriek daarnaby. Teen 1910 was Limbe groter as Blantyre. In 1956 het die twee dorpe saamgesmelt om een stad te vorm.

Blantyre het agt nasionale monumente, meestal geboue van historiese belang. Verskeie ander persele word tans ondersoek vir die status van nasionale en plaaslike monumente.

Blantyre, die grootste kommersiële en nywerheidsentrum in Malawi, lê op die Shirehoogland en is die geografiese middelpunt van die Suidelike Streek van die land. Dit is ook ’n belangrike vervoersentrum met paaie, spoorlyne en lugverbindings na al die dele van die land en na nabyliggende lande soos Mosambiek, Zimbabwe, Suid-Afrika, Zambië en Tanzanië. Dit beslaan ’n gebied van 228 km.

Die geologie van die stad bestaan uit twee hooftipes oergesteente uit die laat pre-Kambriese periode sowat 500 miljoen jaar gelede. Die grootste deel van die rotsformasie bestaan uit piroxeen-granuliet-gneis wat meer as 50% van die stadsgebied beslaan, van die noordweste tot die ooste, en dan verder in twee smal stroke suidwaarts loop in die westelike deel van die stad. Siënietgneis beslaan 40% van die gebied, in die suidelike, westelike en noordwestelike hoeke. Blantyre is op die oostekant van die suidelike deel van die Oos-Afrikaanse Skeur geleë, en daarom kom aardbewings soms voor. Die gebied is heuwelagtig en het wisselende topografie, met ’n hoogte van tussen 780 en 1 612 m bo die seevlak. Daar is drie hoofsoorte tipografie, wat groot implikasies vir die ontwikkeling van die stad inhou: die heuwels, plato en skeur.

Die oorheersende landskap bestaan uit heuwels, wat in alle dele van die stad voorkom. Die grootste heuwels is die bronne van verskeie riviere en strome wat in die stad begin en daarvandaan uitsprei. So word ’n natuurlike dreineringstelsel gevorm met nege afsonderlike opvanggebiede: Likhubula, Lunzu, Mombezi en Khombwi, wat die noordelike deel van die stad dreineer, en Mudi, Chisombezi, Limbe, Luchenza en Mwampanzi, wat die sentrale en die suidelike deel dreineer. Vanweë die heuwels is die afloopkanale smal en het hulle steil kante en hellings.

Die plato en skeur bevat al die land wat geskik is vir stedelike ontwikkeling en sluit groot dele relatief plat land in, asook die voete van die berge, vlaktes en smal stroke land tussen die riviere en strome.

Die klimaat is tropies. Die reënseisoen is van November tot April, met aanhoudende ligte, koue buie wat plaaslik as "chiperoni" bekendstaan van einde Mei tot Julie. Die droë seisoen is van Mei tot Oktober. Die gemiddelde jaarlikse reënval is 1 122 mm, waarvan sowat 80% in drie en ’n half maande tussen November en Maart voorkom.

Die stad is gewoonlik koel met gemiddelde maandelikse temperature van 19 °C in die koel seisoen (Mei tot Julie) tot 25 °C in die warm seisoen (September tot November).

Blantyre het ’n stewige basis vir volhoubare ekonomiese groei en ’n gediversifiseerde, moderne ekonomie met baie werkgeleenthede. Die handel- en nywerheidsektore is die sterkste naas landbou en lewer dus ’n groot bydrae tot die BBP. Dit bied verreweg die meeste werkgeleenthede in die stad. Blantyre het agt nywerheidsgebiede met baie fabrieke: Makata, Limbe, Ginnery Corner, Maselema, Chirimba, South Lunzu, Maone en Chitawira. Eersgenoemde twee is vir swaar nywerhede. Chitawira en Maselema is klassieke voorbeelde van gebiede met ligte nywerhede. Al die nywerheidsgebiede is geleë aan die oewers van die belangrikste riviere of spruite in die stad.

Daar is verskeie regulasies vir die behandeling van nywerheidsafval, maar die stort van onbehandelde afvalwater in dreine, en dus die stad se belangrikste spruite, is algemeen. Dit hou ’n gesondheids- en omgewingsrisiko in vir die stad se inwoners en ander mense wat stroomaf woon. Ander bronne van waterbesoedeling is ook geïdentifiseer, soos afval van huishoudelike en landboubedrywighede, asook voertuigemissies. In vorige studies is aansienlike metaalbesoedeling in die stad se water gevind.

Vervaardiging dra sowat 14% tot die BBP by. In die tydperk van 1996 tot 1999 het dié sektor ’n groei van 0% getoon, deels weens die vinnige liberalisering van markte wat Malawi se vervaardigers aan mededinging van Suid-Afrika en Zimbabwe blootgestel het. Verskeie probleme staar die sektor steeds in die gesig, soos monopolieë, handelshindernisse, ’n gebrek aan toegang tot kapitaal, onwettige invoer en die onvoorspelbare of gebrekkige implementering van bestaande bilaterale handelsooreenkomste.

Werkverskaffing sluit ’n formele en informele sektor in wat werk aan tussen 50 000 en 55 000 mense verskaf en 62% van die werkmag absorbeer. Die formele sektor bestaan uit primêre, sekondêre en tersiêre subsektore, en die informele sektor is hoofsaaklik kleinsakeondernemings. Die tersiêre subsektor verskaf die meeste werk en is die belangrikste vir die stad se ekonomie; dit het 26 074 werknemers, of sowat 56,5% van die totale werkmag. Die sekondêre subsektor verskaf werk aan 18 824 mense, veral in vervaardiging, wat sowat 41% van die werkmag uitmaak. Inligting oor die bedrywighede van die informele sektor is min of onbeskikbaar. ’n Onlangse studie deur Africon en ondersoeke van die stadsbestuur toon egter ’n lewendige ekonomie wat werk aan sowat 4 500 mense verskaf wat andersins werkloos sou gewees het.

Die stad is elke Mei die gasheer van ’n jaarlikse internasionale handelskou. Die beste van Malawi se handel, nywerheid, landbou en inligtingstegnologie is daar te sien.

Die stad het ’n redelik goed ontwikkelde infrastruktuur wat paaie, ’n waternetwerk, elektrisiteit, sanitasie, brandbestryding, gesondheid, opvoeding en kommersiële en ontspanningsgeriewe insluit. Probleme soos swak instandhouding, ’n gebrek aan goeie bestuur en gereelde onderbrekings in dienste word egter ondervind.

Malawi se grootste stadion, die Kamuzu-stadion met plek vir 60 000, is in Chichiri. Internasionale sokkerwedstryde word hier gehou, asook groot Malawiese geleenthede soos presidentsinhuldigings en onafhanklikheidsdagvierings.
Blantyre het ’n padnetwerk van altesaam 554 km. Hoewel stap die algemeenste vorm van reis is, het padvervoer die afgelope paar jaar baie toegeneem vanweë ekonomiese vooruitgang. Privaat motors is nou algemeen asook minitaxi's, wat busse vervang het as die algemeenste vorm van openbare vervoer.

Die spoorweg dra geweldig by tot die stad se status as Malawi se belangrikste kommersiële en nywerheidsentrum. Die Central East African Railway, voorheen Malawi Railways, se hoofkantoor is in Limbe. Treine loop deur Blantyre na Nsanje, naby die suidgrens met Mosombiek, wat Malawi verbind met die Mosambiekse hawens in Beira en Nacala; Mchinji, naby die grens met Zamibië; Salima en Lilongwe; en tussen Nkaya en Nayuchi aan die oosgrens met Mosambiek. Daar is spoorlyne van altesaam 797 km. By Chipoka aan die Malawimeer is ’n spoor-meer-wisselstasie, van waar die spoorweg se bote passasiers na ander hawens aan die meer vervoer.

Vlugte van Suid-Afrika en ander Afrika-lande land op die Chileka Internasionale Lughawe, ’n paar kilometer van die middestad af. Dit is die hoofbasis van die land se lugdiens, Air Malawi. Planne om die lughawe te verbeter en vergroot is al aangekondig.

Die stad het ook ’n busdiens met dienste van die middestad en die Wenela-busterminaal na Lilongwe, Mzuzu en ander Afrika-stede, insluitende Johannesburg en Harare.

Reisigers kom van oor die hele streek na Blantyre om inkopies te doen, onder meer kos, boumateriaal en elektroniese toestelle. Die stad self en Limbe het albei baie Indiër-winkels. ’n Besige mark is gewild onder plaaslike inwoners en het vrugte, groente, tweedehandse klere, boumateriaal, ensovoorts teen lae pryse.

By die Chichiri-winkelsentrum is moderner winkels met ’n groot verskeidenheid goedere en dienste, onder meer bank- en OTM-dienste. Daar is restaurante, kettingwinkels, fliekteaters, apteke, bloemiste, haarkappers en veel meer.

Blantyre het verskeie opvoedkundige instellings: laer- en hoërskole asook inrigtings vir voorskoolse en tersiëre opleiding. Laasgenoemde sluit in die Malawi Politegniese Skool, ’n mediese kollege, die Kamuzu-verpleegsterskollege, die Blantyre-skool vir Gesondheidswetenskappe en die Malawi-rekenmeesterskollege. Daar is ook ’n tegniese skool, polisie-opleidingskool en die Blantyre-onderwyskollege. Sommige privaat maatskappe gee opleiding aan hul eie personeel en individuele entrepreneurs bied gespesialiseerde opleiding in verskeie velde aan soos bestuur, sekretarieel, sake, boekhou en rekenaars.

Die stad het 50 laerskole met altesaam 134 000 leerlinge (in 1999). Dit is minder as 40% van die skole wat nodig is en klaskamers is dus oorvol, afstande van die skool af ver en die onderwyser-leerling-verhouding buitensporig hoog. Sommige klasse word selfs buite gehou.

Gesondheidsdienste word gebied deur ’n netwerk hospitale en klinieke. Die Queen Elizabeth Central Hospital (QECH) word deur die staat bestuur en het 1 000 beddens. Daar is ook drie privaat hospitale met altesaam 122 beddens. Die 18 staatsklinieke is in Bangwe, Chigumula, Chilomoni, Chirimba, Limbe, Ndirande, Manyowe, Masala, Mapanga, Misesa, Mzedi, Nancholi, Nkolokoti, Ntenje, Ntonda, Suid-Lunzu, Zingwangwa en die Burgersentrum.

Verskeie gesondheidsinrigtings word bedryf deur godsdiensinstellings of groot maatskappye (vir hul personeel), soos die Blantyre-Adventiste- en die Mwaiwathu-hospitaal, Laasgenoemde twee is waarskynlik die land se beste mediese instellings; mense reis selfs van Lilongwe af om daar behandel te word. Die meeste van die klinieke behandel net buitepasiënte. Tradisionele genesers en vroedvroue speel ook ’n belangrike rol onder die plaaslike inwoners.

Ten spyte hiervan voorsien gesondheidsorg nie in al die behoeftes nie. Die staatshospitaal is oorvol en by die klinieke se buitepasiënteafdelings is lang toue. Die gemiddelde verhouding tussen klinieke en pasiënte is 1 tot 25 000 of 28 000, en in die informele nedersettings self 1 tot 40 000 of meer.


</doc>
<doc id="38770" url="https://af.wikipedia.org/wiki?curid=38770" title="Albert II van Monaco">
Albert II van Monaco

Albert II, Prins van Monaco (Albert Alexandre Louis Pierre Grimaldi; gebore 14 Maart 1958) is die hoof van die Huis van Grimaldi en die huidige heerser van die prinsdom Monaco. Hy is die seun van prins Rainier III en Grace Kelly en is getroud met Charlene Wittstock, ’n voormalige Suid-Afrikaanse swemmer. Sy susters is Caroline, Prinses van Hannover en Prinses Stéphanie van Monaco.

Albert is in die koninklike paleis van Monte Carlo gebore en het skoolgegaan aan die Albert I-hoërskool. Hy het in 1976 met onderskeiding geslaag en in 1977 aan die Amherst-kollege in Massachusetts, Amerika, staatsleer, ekonomie, musiek en Engelse letterkunde begin studeer onder die naam Albert Grimaldi.

Hy het in 1981 ’n B.A.-graad in staatsleer behaal. Hy is ’n kranige sportman en het aan verskeie sportsoorte deelgeneem, onder andere veldloop, judo, swem, tennis, roei, seiljagvaart, ski en muurbal. Hy het in die Monegaskiese bobslee-span deelgeneem aan die Olimpiese Winterspeles van 1988, 1992, 1994, 1998 en 2002. Hy is sedert 1985 lid van die Internasionale Olimpiese Komitee. Hy is een van die eienaar van Yoctocosmos (sy sosiale netwerk) en lid van die Wêreld Ekonomiese Forum

Op 7 Maart 2005 is Albert se pa, Rainier III, in die hospitaal opgeneem waar hy vir long- en hartprobleme behandel is. Op 31 Maart 2005 het die paleis aangekondig dat prins Albert sy pa se amptelike pligte oorneem aangesien Rainier dit nie meer kon nakom nie en op 6 April is aangekondig dat prins Rainier op 81-jarige ouderdom oorlede is.

Prins Albert het die troon op dié dag bestyg as Albert II. Hy is op 19 November 2005 in die St. Nicholas-katedraal gekroon. Sy regmatige opvolger is sy seun, Prins Jacques, gebore op 10 Desember 2014.

Ná talle berigte oor sy romantiese verbintenisse met bekende skoonhede en gerugte dat hy gay is, word Albert sedert 2006 dikwels saam met die Suid-Afrikaanse swemmer Charlene Wittstock gesien. Hy het ook erken dat hy twee buite-egtelike kinders het: Jazmin Grace Grimaldi by Tamara Rotolo van Kalifornië en Alexandre Coste by Nicole Coste, ’n voormalige lugwaardin van Togo. ’n Vroeëre eis deur Bea Fiedler, 'n Duitse kaalborsmodel, dat hy die pa van haar seun Daniel is, is deur 'n hof verwerp

Op 1 Julie 2011 is Albert in ’n burgerlike troue met Charlene Wittstock getroud en die volgende dag in ’n kerklike seremonie. Hulle het hulle verlowing op 23 Junie 2010 aangekondig nadat hulle sedert 2006 dikwels saam gesien is.

Terwyl Rainier III se gesondheid agteruitgegaan het, het die openbare kommer toegeneem oor die feit dat Albert nie wettige kinders het nie. Voor 2002 het Monaco se grondwet bepaal dat net die "direkte en wettige manlike" kinders van die "laaste" regerende prins die troon mag bestyg.

Op 2 April 2002 het Monaco ’n wet afgekondig waarin voorsiening gemaak word dat die troon na ’n regerende prins se broers en susters en hul kinders van albei geslagte mag gaan as hy sonder wettige kinders sterf. In Oktober 2005, toe Albert die troon bestyg, het die wet van krag geword toe dit deur Frankryk bekragtig is in ooreenstemming met die 2002-verdrag oor betrekkinge tussen dié twee lande. Sy susters en hul wettige kinders het op daardie stadium die reg gehad om hom op te volg as geen kinders uit sy huwelik gebore sou word nie.




</doc>
<doc id="38772" url="https://af.wikipedia.org/wiki?curid=38772" title="Bournemouth">
Bournemouth

Bournemouth (Frans: "Bornemouth") is 'n stad in die suidweste van Engeland, in die Verenigde Koninkryk. Die stad het 'n bevolking van 163 444. Bournemouth is 174km suidwes van Londen.

Bournemouth is die grootste stad tussen Southampton en Plymouth. Van die bevolking is 21% ouer as 65 jaar.



</doc>
<doc id="38774" url="https://af.wikipedia.org/wiki?curid=38774" title="SEACOM">
SEACOM

SEACOM is 'n optiese vesel-onderwaterdatakabel wat Suid-Afrika met die wêreld verbind via die ooskus van Afrika. Dit is die eerste onderwaterkabel wat langs die ooskus van Afrika geïnstalleer word. Suid-Afrika is verbind met Europa via die weskus van Afrika met die SAT-2 en SAT-3/WASC onderwaterkabels terwyl dit met die ooste verbind is deur die SAFE onderwater optiese vesel-kabel. 
Die kabel is in diens gestel op 23 Julie 2009.

Die SEACOM-kabel het landingspunte in die volgende lande: 

Seacom is ontwerp om diens te verskaf teen 1,28 Tbis•s en kan met gemak onder andere TV-dienste, IPTV en internetdienste aan operateurs verskaf in die lande waarmee dit verbind is. In Suid-Afrika sal MTN, Vodacom en Neotel bandwydte by Seacom koop.

Die totale lengte van die kabel is 17 000 km. Die kabel is deur Tyco Telecommunication geīnstalleer. Die projek kos sowat $600 miljoen (R4,5 miljard).

Die kabel het verskeie eienaars; 23,75% behoort aan 'n internasionale belegger nl. Herakles Capital en die res aan beleggers vanuit Afrika: Industrial Promotion Services, Venfin, Convergence Partners en Shanduka.


</doc>
<doc id="38776" url="https://af.wikipedia.org/wiki?curid=38776" title="Pous Paulus II">
Pous Paulus II

Paulus II was die 211de pous van die Rooms-Katolieke Kerk van 1464 tot 1471. Hy was 'n kardinaal-nepoot van Pous Eugenius IV en die oom van beroemde kardinale Marco Barbo, Giovanni Battista en Giovanni Michiel.

Pous Paulus II is gebore as Pietro Barbo op 23 Februarie 1417 in Venesië, Italië. Hy was die seun van Niccolo Barbo, 'n ryk handelaar van Venesië en sy vrou Polixena Condulmer, 'n suster van Pous Eugenius IV. Hoewel hy opgelei was in buitelandse handel, besluit hy, nadat sy oom pous geword het, om 'n kerklike loopbaan te volg. Aan die pouslike hof volg hy kerklike studies en word in 1436 benoem as aartsdeken van Bologna. Hy word vervolgens biskop van Cervia en Vicenza en op 1 Julie (of 4 Julie) 1440 kardinaal-diaken van Santa Maria Nuova. 

Tydens sy oom se bewind het hy verskeie belangrike poste in die Vatikaan beklee, onder andere lid van die kommissie vir die heiligverklaring van Bernardinus van Siena en hy was camerlengo van die Kollege van Kardinale van 13 Augustus 1445 tot 7 Oktober 1446. Na die dood van Eugenius word Pietro deur Pous Nicolaas V benoem as kardinaal-priester van San Marco in Rome op 16 Junie 1451. Pietro het die kerk en die aangrensende Palazzo Venezia deur Bernardo Rossellino laat herbou. 

Onder die bewind van Pous Callixtus III toon Pietro sy vaardighede in diplomasie en organisasie. Hy bewerkstellig 'n wapenstilstand tussen die Orsini en Colonna families in Rome en onderhandel met Alfonso I, koning van Napels. Hy het ook die pouslike vloot, wat bestem was vir die kruistog teen die Turke, opgerig. Na die benoeming van Pous Pius II gaan hy saam met die pous na Mantua op 22 Januarie 1459 vir die bespreking van die kruistog teen die Turke. Pietro was in Mantua saam met Pous Pius II toe die pous sterf. Hy keer haastig terug na Rome om deel te neem aan die konklaaf.

Soos tydens vorige sedis vacatio's het oproer in Rome uitgebreek. Die Kollege van Kardinale was bevrees vir hulle veiligheid. Antonio Piccolomini, familielid van die gestorwe pous en ook van een van die deelnemende kardinale, wat die Engeleburg besit het, het die veiligheid van die kardinale gewaarborg en die konklaaf is in die Vatikaan gehou.

Van die 29 stemgeregtigde kardinale het 19 na Rome gereis vir die konklaaf. Daar was 10 Italiaanse, 4 Franse, 4 Spaanse en 1 Griekse kardinale. By die begin van die konklaaf is Johannes Bessarion en Guillaume d'Estoutville as gunstelinge beskou en Rodrigo Borja y Borja (later Pous Alexander VI) se naam is ook genoem.

Voor die konklaaf het die kardinale afsprake gemaak waaraan die nuwe pous homself sou moet hou. Die nuwe pous sou:
Hoewel Pietro aanvanklik aangedui het dat hy die besluite sou onderteken, het hy dit nooit gedoen nie. Kardinaal Ludovico Trevisan het ook nie die dokument geteken nie.

By die eerste stemming op 30 Augustus 1464 kry Pietro 11 van die 19 stemme, drie kort om verkies te word. Die kardinale mag egter na die verkiesing hulle stem verander (die reg van "accessus") en sodoende het Pietro die drie stemme wat hy nodig gehad het, gekry en word dus verkies om Pous Pius II op te volg. Hy wou eers die naam Formosus II neem maar die naam beteken "aantreklik" en die kardinale was nie daarvoor te vinde nie. Sy tweede keuse was Markus, maar dit was die strydkreet van Venesië en ook nie aanvaarbaar nie. Niemand het egter beswaar gehad teen die naam Paulus II nie. Hy word op 16 Desember 1464 gekroon deur kardinaal Rodrigo de Borja y Borja en regeer tot sy dood op 26 Julie 1471. Hy word opgevolg deur Pous Sixtus IV. 
Die naam ‘Paulus’ beteken 'die kleintjie'.

Pous Paulus II het die eerste karnaval in Rome georganiseer en hele volk van Rome daarby betrek om liefdadigheids werk vir die armes te doen. In sy bul "Ineffabilis providentia" bepaal hy dat die jaar 1475 'n jubeljaar sou wees; hy sterf egter in 1471. In 1469 verleen hy dispensasie vir die troue van Charles van Frankryk, seun van Charles VII van Frankryk en broer van koning Lodewyk XI, en Maria van Boergondië, hoewel hulle verwant was. Die huwelik is nooit voltrek nie.

Die Fraticelli was monnike van Franciskaanse oorsprong wat die reël van armoede baie streng toegepas het en die rykdom van die kerk, die pous en die kardinale verag het. Hulle is reeds in die 13de eeu deur Pous Bonifatius VIII as ketters veroordeel en meermale vervolg. In 1466 is hulle op nuut ernstig vervolg en hulle leier Stefano de Conti is gevange gehou in die Engeleburg. Daarmee het die pous gehoop om 'n einde te maak aan die groepering, egter sonder sukses.

Die huis van Anguillara was 'n ander vyand binne die pouslike staat wat de pous graag wou elimineer. Die adellike familie het die mag oorgeneem in verskeie stede in die gebied rond Viterbo, wat deel was van die pouslike staat. Tydens die bewind van Francesco degli Anguillara word op inisiatief van Pous Paulus 'n einde gemaak aan hulle mag. Francesco word geëkskommunikeer en aangehou in die Engeleburg al die besittings van die familie word gekonfiskeer.

Die kardinale het gehoop dat hulle met die verkiesing van Pous Paulus II meer invloed sou kry in die bestuur van die kerk. Die pous egter het die outokratiese rol van sy voorganger Pous Pius II voortgesit en laat die kardinale 'n dokument onderteken waarin hulle sy gesag erken. Die grootste probleem was die benoeming van nuwe kardinale. Soos sy voorgangers het die pous homself omring met persoonlike vertrouelinge, veral omdat hulle hulle kardinaalspos om hom te danke het. Deurdat verskeie kardinale gesterf het en op aandrang van buitelandse vorste het hy daarin geslaag om die kollege met sy gunstelinge te vul.

Die pous het ook met die kardinale gebots toe hy verskeie oorbodige poste in die Vatikaan afgeskaf het. Onder hulle was die "Accademia Romana" waar humaniste en digters gewerk het om pouslike dokumente te formuleer. Die pous het hulle beskuldig van laksheid en amorele gedrag. Veral Bartolomeo Platina het hom heftig teen die pous verset. Platina is kortstondig in hegtenis geneem, maar gou weer vry gelaat. 'n Jaar later is hy weer gearresteer op verdenking van 'n sameswering teen die pous, saam met Filip Callimachus, en is hy gemartel. Na die dood aan die pous skryf Platina 'n weinig vleiende biografie van die pous onder die titel "Vitae pontificum" (Die lewe van die pous).

Pous Paulus II was egter nie so anti-humanisties as wat Platina voorgee nie. Hy beskerm Universiteite, ondersteun die boekdrukkuns en stig die eerste Romeinse uitgewery "Libreria Editrice Vaticana" saam met die Duitse drukkers Konrad Schweynheym en Arnold Pannartz.
Pous Paulus II het die dra van die purper "kardinaalshoed" vir kardinale ingestel. Die kardinaalshoed of "galero" het 'n ronde vorm en aan die rand hang 15 groot tossels. Die galero verwys na die diplomatieke status van 'n kardinaal as "Prins van die Kerk". Die dra daarvan is tydens die Tweede Vatikaanse Konsilie afgeskaf.

Omdat die maksimum aantal kardinale op 24 vasgestel is en die pous slegs een kardinaal-neef kon aanstel het die pous (hoewel hy nooit die onderneming geteken het nie) begin om kardinale in die geheim (in "pectore" – die hart) aan te stel en hulle name nooit gepubliseer nie. Hulle sou slegs in sy testament bekend gemaak word. In die winter van 1464 – 1465 het hy twee "in pectore" kardinale aangestel wat egter beide gesterf het voordat hulle bekend gemaak is. Op 18 September 1467 benoem hy vyf kroon-kardinale op aandrang van James II van Siprus, Edward IV van Engeland, Lodewyk XI van Frankryk, Matthias Corvinus van Hongarye en Ferdinand I van Napels onder hulle was 'n kardinaal-neef. Op 21 November 1468 stel hy nog twee kardinaal-neefs aan en ook nog twee "in pectore" kardinale. Aan die begin van 1471 stel hy nog vier "in pectore" kardinale aan.

Beide sterf voordat hulle name gepubliseer word.




Na die val van Negroponte op 12 Julie 1470 voel die pous gesterk om die stryde teen die Turke voort te sit omdat hulle 'n bedreiging vir die hele Europa geword het. Vorige pogings om keiser Frederik III te betrek het misluk en die pous wou nie Venesië vra om te help nie omdat hy gevrees het die stad sou te magtig word. Die vorste van Hongarye en Albanië wou help, maar daar was nie resultate nie. Onderlinge geskille het samewerking gekelder en veral die konflik met Georg van Podebrady van Boheme het die saak in die wiele gery. Die Boheemse koning was 'n aanhanger van Johannes Hus. Op 23 Desember 1466 ekskommunikeer die pous die koning en gee steun aan die opstandelinge in sy gebied. Hy roep die koning van Hongarye, Matthias Corvinus, op om oorlog teen Boheme te verklaar en Corvinus slaag daarin om dele van Boheme te verower. In Maart 1469 kroon pous Paulus Corvinus as koning van Boheme. Die konflik kom eers tot 'n einde met die dood van Georg Podebrady.

Die pous het weereens 'n poging aangewend om die Pragmatiese sanksies van Bourges opgehef te kry. Hy verleen die titel "mees Christelike koning" aan die Franse koning, maar dit het nie gehelp nie.


Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="38778" url="https://af.wikipedia.org/wiki?curid=38778" title="MTN">
MTN

MTN is 'n multinasionale mobiele telekommunikasiefirma wat in Suid-Afrika gebaseer is en in 21 lande besigheid bedryf, hoofsaaklik in Afrika en die Midde-Ooste. MTN se president en HUB is Sifiso Dabengwa.

MTN het 'n sterk finansiële prestasie vir die finansiële tydperk geëindig 31 Desember 2008 gelewer. Dit word toegeskryf aan die sterk groei in mobiele intekenaars van 48%, hoofsaaklik as gevolg van MTN Iran met 10 miljoen nuwe intekenare en MTN Nigerië met 6,6 miljoen nuwe intekenare, verhoogde kapitaalbeleggings in infrastruktuur en verbeterde diensverspreiding.

Die maatskappy het geweldige beleggings in infrastruktuur gemaak wat hom 'n kompeterende voordeel oor mededingers gegee het, alhoewel dit egter 'n negatiewe impak op die winsgewendheid van bates gehad het. Verskeie faktore het die Groep se uitgawes in verhouding met inkomste opgejaag: netwerk-instandhoudingskoste is hoër, brandstofkoste is hoër, en regulasieheffings is ook hoër.

Opbrengs per aandeel het met 43% toegeneem tot 836,5 c vir die tydperk geëindig 31 Desember 2008. Netto handelsresultate is 'n 15%-hupstoot gegee nadat die Rand teenoor die VS dollar verswak het en dit moontlik gemaak het vir verhoogde appresiasie van inkomste vanuit Afrika- en Middeloosterse lande.

Omset het in 2008 met 40% toegeneem tot R102,5 miljard vanaf R73,1 miljard in 2007 as gevolg van sterk groei in die aantal intekenaars, asook verhoogde appresiasie van handelsgeldeenhede teenoor die Rand. MTN Iran se inkomste voor rente, belasting, waardevermindering en amortisasies (IVRBWA) het vanaf negatief 13,4% in 2007 tot positief 30,2% in 2008 gestyg. Suid-Afrikaanse IVRBWA is twee persentasiepunte op 32,8% laer as die vorige jaar as 'n gevolg van verhoogde belegging in diensverspreiding. Hierdie verlaging word daarbenewens ook toegeskryf aan hoër OPEX-koste en 'n toename in selfoonkoste in vergelyking met wisselkoerse. IVRBWA in Soedan, Ghana en Sirië is laer in vergelyking met 2007.

Waardevermindering vir die jaar het met R3,2 miljard tot R9,9 miljard vir die tydperk geëindig 31 Desember 2008 toegeneem as gevolg van die Groep se toename in waardeverminderbare bates — hoofsaaklik infrastruktuur — om die Groep se groeipotensiaal te verhoog. Opbrengs per intekenaar het in die tydperk geëindig 31 Desember 2008 afgeneem omdat penetrasie in laë-gebruiksareas uitgebrei is. As gevolg van sterk groei in die omset het die Groep se inkomste voor rente, belasting, waardevermindering en amortisasies (skulddelging) (IVRBWA) in 2008 met 36% tot R43,2 miljard gestyg. Finansieringskoste het met 40% tot R1,9 miljard gedaal as gevolg van veranderende wisselkoerse.

Bates, kontant uitgesluit, het met 44% tot R141,4 miljard toegeneem. Dit is as gevolg van 'n styging in grond en geboue en toerusting van R24,7 miljard asook die impak van R6,7 miljard as gevolg van die verswakking in die Rand. Handelsdebiteure het met R3,4 miljard toegeneem en voorraad met R1,2 miljard, waarvan R700 miljoen in Suid-Afrika was om dienste in die pre- en post-betaalde mark te verbeter.

Kontant deur bedrywighede voortgebring het tot R44,8 miljard vanaf R34,3 miljard gestyg. Dit word toegeskryf aan die sterk bedryfsprestering asook die swakker Rand. In April 2008 het die Groep 'n dividend van R2,5 miljard uitbetaal. Netto kontantvloei vir die jaar was egter R7,4 miljard voordat wisselkoersimpak van R2,7 miljard in aanmerking geneem word.

Op MTN se webwerf en in die amptelike finansiële oudit word geen inligting verskaf rakende die Groep se betrokkenheid in die gemeenskap nie en geen verwysing word tot die King-verslag gemaak nie. 'n Swart ekonomiese bemagtiging- (SEB) transaksie sou in die derde kwartaal van die nuwe finansiële tydperk (2009) plaasgevind het, maar die Groep het na oorweging die transaksie deur die mat laat val omdat dit volgens hulle nie in die belang van die Groep of SEB-beleggers sou wees nie.




</doc>
<doc id="38784" url="https://af.wikipedia.org/wiki?curid=38784" title="Explosions in the Sky">
Explosions in the Sky

Explosions in the Sky is 'n instrumentele postrockgroep vanuit Austin, Texas (VSA). Die groep het buite die postrock-veld al gewildheid verwerf, te danke aan hul sinematiese, uitspattig ontwikkelde kitaarwerk, sprekend gestileerde instrumentele, wat hulle as "kathaartiese minisimfonieë" beskryf, en hul entoesiastiese en emosionele regstreekse opvoerings. Hulle speel hoofsaaklik met drie elektriese kitare en 'n tromstel, terwyl groepslid Michael James soms sy elektriese kitaar met 'n baskitaar verwissel.




</doc>
<doc id="38785" url="https://af.wikipedia.org/wiki?curid=38785" title="Caroline, Prinses van Hannover">
Caroline, Prinses van Hannover

Caroline, Prinses van Hannover (Caroline Louise Marguerite Grimaldi, gebore 23 Januarie 1957) is die oudste kind van wyle prins Rainier III van Monaco en sy vrou, die voormalige Amerikaanse aktrise en Oscar-wenner Grace Kelly.

Sy is gebore as prinses Caroline van Monaco van die Huis van Grimaldi en is sedert 1999 die tweede vrou van Ernst August, Prins van Hannover. Sedert haar pa se dood op 6 April 2005 was sy ook die vermoedelike opvolger van haar broer, Albert II van Monaco, totdat daar op 10 Desember 2014 'n seun vir hom gebore is. Sy het ook ’n jonger suster, Stéphanie.

Die prinses het haar matriek in 1974 met lof in die A-vlak geslaag. Sy het skoolgegaan aan die St. Mary's School Ascot en het haar studies aan die Sorbonne in Paris voortgesit, waar sy ’n diploma in filosofie gekry het. Sy kan Frans, Engels, Spaans, Duits en Italiaans vlot praat.

Prinses Caroline se eerste man was Philippe Junot (gebore 19 April 1940), ’n Paryse bankier. Hulle is op 28 Junie 1978 op ’n burgerlike seremonie en op 29 Junie op ’n kerklike seremonie getroud. Hulle het nie kinders gehad nie en is op 9 Oktober 1980 geskei. Caroline se ma was teen die huwelik gekant en het voorspel dat dit nie lank gaan hou nie. Sy het gevoel hy is te oud en ’n pierewaaier. In 1992 het die Rooms-Katolieke Kerk die huwelik nietig verklaar.

Caroline was voor haar tweede huwelik vir ’n kort rukkie verloof aan Robertino Rossellini, seun van Roberto Rossellini.

Haar tweede man was Stefano Casiraghi (8 September 1960 – 3 Oktober 1990), die sportman-erfgenaam van ’n Italiaanse nywerheidsfortuin. Hulle is op 29 Desember 1983 in Monaco getroud en het drie kinders:


Stefano is in 1990 op 30-jarige ouderdom in ’n snelbootongeluk dood.

Haar derde en huidige man is Ernst August, Prins van Hannover, die hoof van die Huis van Hannover. Hulle is op 23 Januarie 1999 in ’n burgerlike seremonie in Monaco en op 27 Januarie op ’n kerklike seremonie in Marienburg getroud nadat hy in September 1997 geskei het van Chantal Hochuli, voorheen ’n vriendin van Caroline. Hulle het saam een dogter:


Haar man se familietitels is, nes ander koninklike en adellike titels, ná die Eerste Wêreldoorlog nie deur die Weimar-republiek en daarna deur Duitsland erken nie. Daarby bestaan die Koninkryk van Hannover nie meer sedert dit tydens die Oostenryks-Pruisiese Oorlog van 1866 deur die Koninkryk van Pruise geannekseer is nie. Haar man mag egter kragtens Duitse wetgewing "Prins van Hannover" as sy van gebruik (dus Ernst August Prins van Hannover). Caroline mag ook die van "Prinses van Hannover" gebruik, maar nie as ’n titel nie.

Beide Frankryk en koningin Elizabeth van Brittanje moes hul toestemming vir die huwelik gee.

Ernst August was al verskeie kere weens omstrede redes in die nuus. Hy het onder meer ’n fotograaf geslaan, en is twee keer gefotografeer terwyl hy in die openbaar urineer. Op 3 April 2005 is hy in die hospitaal opgeneem met akute pankreatitis. Die volgende dag, net twee dae voor die dood van prins Rainier het hy vir ’n paar dae in ’n koma verval.

Sedert September 2009 word in die Engelse en Franse pers berig dat hy en prinses Caroline nie meer saambly nie.

Prinses Caroline was die vermoedelike troonopvolger van Monaco omdat haar broer, Albert II van Monaco, tot op 10 Desember 2014 geen wettige kinders gehad het nie.

Voor 2002 het Monaco se grondwet bepaal dat net die "direkte en wettige manlike" kinders van die "laaste" regerende prins die troon mag bestyg. Op 2 April 2002 het Monaco ’n wet afgekondig waarin voorsiening gemaak word dat die troon na ’n regerende prins se broers en susters en hul kinders van albei geslagte mag gaan as hy sonder wettige kinders sterf. In Oktober 2005, toe Albert die troon bestyg, het die wet van krag geword toe dit deur Frankryk bekragtig is in ooreenstemming met die 2002-verdrag oor betrekkinge tussen dié twee lande. Sy susters en hul wettige kinders het dus nou die reg om hom op te volg.

Daar is ’n presedent in Monaco waar ’n prins sy eie buite-egtelike kind aangeneem het en dié so ’n wettige erfgenaam gemaak het, soos die geval was met Caroline se ouma, prinses Charlotte, Hertogin van Valentinois. Sedert ’n verandering aan die grondwet in 2002 is dit egter nie meer moontlik nie.

Prins Albert is op 2 Julie 2011 getroud met die voormalige Suid-Afrikaanse Olimpiese swemmer Charlene Wittstock. Hulle het 'n tweeling ryker geword op 10 Desember 2014.



</doc>
<doc id="38786" url="https://af.wikipedia.org/wiki?curid=38786" title="Prinses Stéphanie van Monaco">
Prinses Stéphanie van Monaco

Prinses Stéphanie van Monaco (Stéphanie Marie Elisabeth Grimaldi, Hertogin van Polignac; gebore 1 Februarie 1965) is ’n lid van die Huis van Grimaldi. Sy is die jongste dogter van wyle prins Rainier III van Monaco en sy vrou, die voormalige Amerikaanse aktrise en Oscar-wenner Grace Kelly, en die suster van Albert II van Monaco en Caroline, Prinses van Hannover. Stéphanie was al ’n sangeres, swemklere-ontwerper en model.

Sy was ’n passasier in die motor waarin haar ma op 13 September 1982 op ’n bergpad verongeluk het. Sy kon nie prinses Grace se begrafnis bywoon nie omdat sy toe nog in die hospitaal herstel het van beserings van die ongeluk.

Prinses Stéphanie was in verskeie omstrede verhoudings. Op 13 het sy ’n verhouding gehad met die Spaanse sanger Miguel Bosé en op 15 het sy betrokke geraak by Paul Belmondo, seun van die Franse rolprentster Jean-Paul Belmondo. Nog een van haar kêrels was Anthony Delon, seun van die akteur Alain Delon wat skuldig bevind is op aanklagte van motordiefstal en die besit van ’n wapen. In haar vroeë 20's was daar ’n lang verhouding met Mario Oliver Jutard. Op 25 was sy vir ’n kort rukkie verloof aan Jean Yves Lefur, wat skuldig bevind is aan bedrog en diefstal. Sy het ook ’n verhouding met die akteur Rob Lowe gehad.

In 1992 het sy ’n verhouding aangeknoop met haar lyfwag Daniel Ducruet. Twee kinders is uit die verhouding gebore:


Op 1 Julie 1995 is Stéphanie en Ducruet in Monaco getroud en hul kinders is so gewettig. Die huwelik het egter nie die publikasie oorleef van foto's waar Ducruet met die kaalbors model Muriel Houtteman kafoefel nie. Daarna het Stéphanie ’n paar kort verhoudings gehad met onder andere die sportman Fabien Barthez en die akteur Jean-Claude Van Damme. Sestien maande ná haar egskeiding is sy romaties verbind aan Jean Raymond Gottlieb, ’n voormalige gendarme en ski-instrukteur van Parys wat haar sekuriteitshoof geword het.

Op 15 Julie 1998 het sy die lewe geskenk aan hul kind, Camille Marie Kelly Grimaldi, of Gottlieb, in die Centre Hospitalier Princesse Grace in Monte Carlo. Gottlieb is egter nooit in die openbaar as die pa erken nie omdat die prinses geweier het om die pa se naam op die geboortesertifikaat te sit.

In 2000 het sy ’n verhouding aangeknoop met ’n Switserse sirkuseienaar en olifantafrigter, Franco Knie. Die verhouding het in 2001 bekend geword nadat Knie aangekondig het dat hy sy vrou, Claudine, vir Stéphanie gaan verlaat. Die prinses het verskeie maande lank saam met die sirkus deur Europa getoer terwyl sy en haar kinders in sy karavaan gewoon het. Stephanie en Knie se paaie het in 2002 geskei en daarna was daar berigte van ’n verhouding tussen Stéphanie en haar pa se butler, Richard Lucas, ’n getroude pa van twee. In 2003 is sy verbind aan die paleis se hooftuinier en vir ’n kort rukkie aan Philippe Junot, haar suster se eerste man.

Op 12 September 2003 is sy na bewering getroud met Adans Lopez Peres, ’n Portugees-Spaanse sweefstokarties wat 10 jaar jonger as sy is. Hulle is op 24 November 2004 geskei en het geen kinders gehad nie.




</doc>
<doc id="38801" url="https://af.wikipedia.org/wiki?curid=38801" title="Trapesium">
Trapesium

'n Trapesium of trapesoïed is 'n vierhoek waarvan ten minste een paar teenoorgestelde sye parallel loop. Wanneer twee paar teenoorgestelde sye parallel loop, is dit nie 'n trapesium nie, maar 'n parallelogram.

Die oppervlakte van 'n trapesium kan as volg verkry word:

met formula_2 as die hoogte en formula_3 en formula_4 as die twee basis lengtes. 


</doc>
<doc id="38884" url="https://af.wikipedia.org/wiki?curid=38884" title="Johannes die Doper">
Johannes die Doper

Johannes die Doper (Hebreeus: יוחנן המטביל, "Joganan haMatbil"; Antieke Grieks: Ἰωάννης ὁ βαπτιστής, "Iōánnēs ho baptistḗs" of Ἰωάννης ὁ βαπτίζων, "Iōánnēs ho baptízōn"; Siries: ܝܘܚܢܢ ܡܥܡܕܢܐ, "Jochanan Mamdana"; Latyn: "Io(h)annes Baptista"; Kopties: ⲓⲱⲁⲛⲛⲏⲥ ⲡⲓⲡⲣⲟⲇⲣⲟⲙⲟⲥ of ⲓⲱ̅ⲁ ⲡⲓⲣϥϯⲱⲙⲥ; Arabies: يوحنا المعمدان) was 'n leraar en belangrike godsdienstige figuur. Hy het die voorbeelde van die Hebreeuse profete voor hom gevolg: hy het 'n asketiese lewenstyl gevolg, sondige heersers aangeveg, en berou van sondes en God se regverdigheid verkondig. Herodes Antipas, die Heerser van Galilea en Perea, het hom as 'n bedreiging gesien en hom tereg laat stel.

Sommige akademici beweer dat Johannes deur Essene beïnvloed is, 'n deels asketiese groep wat die einde van die wêreld verwag het en rituele soortgelyk aan die doop gehad het. Johannes se doopsbediening was 'n reiningsplegtigheid vir berouvolle sondaars, wat in "lewende water" (in hierdie geval 'n rivier) uitgevoer is, ooreenkomstig met Joodse tradisie. Jesus, die sentrale figuur van Christendom, is ook deur Johannes gedoop. Sommige beweer dat Jesus oorspronklik een van Johannes se volgelinge was. Sommige van Jesus se volgelinge was ook oorspronklik volgelinge van Johannes. Soos Jesus, het Johannes in 'n tyd van politieke, sosiale en godsdienstige onrus gepreek.

Beskrywings van Johannes in die Nuwe Testament is versoenbaar met dié deur die Joodse geskiedkundige Josefus, wie se aantekeninge as gesaghebbend beskou word. Hy kom egter nie slegs in die Christelike Evangelie voor nie, maar ook in die Islamitiese Koran. Johannes die Doper se historisiteit is ietwat omstrede, maar hy word deur die Joodse historikus Flavius Josephus genoem.




</doc>
<doc id="39016" url="https://af.wikipedia.org/wiki?curid=39016" title="Liter">
Liter

Die liter is 'n maateenheid wat gelyk is aan 1 dm (een kubieke desimeter, waar een desimeter gelyk is aan 10 cm). Dit is ook gelyk aan 1 000 cm of 10 m. Die liter is 'n eenheid wat in die Internasionale Stelsel van Eenhede gebruik word. Die naam "liter" is afgelei van die pre-Rewolusionêre Franse eenheid, die "litron". In 1793 was die liter deur die Franse Rewolusionêre regering as 1 000 cm gedefinieer. Terselfdertyd is die kilogram gedefinieer as die gewig van 1 000 cm by die vriespunt van ys. In 1799 is die "Kilogramme des Archives" vervaardig. Dit was gebaseer op 1 000 cm water by sy grootste digtheid, dit wil sê 4 °C.
Die CGPM beveel aan dat die naam "liter" nie gebruik word om die resultate van hoë-akkuraatheid volumemates aan te gee nie. Een rede vir hierdie besluit is dat enige SI-eenhede se name 'n een-tot-een ooreenkoms moet hê met die gelykstaande dimensies wat in terme van die SI-basiseenhede uitgedruk word; i.e. 'n SI-naam vir 'n eenheid van volume sou na die kubieke meter moes verwys. Uniek in die SI is die liter twee simbole toegeken: die kleinletter asook die hoofletter Romeinse letter L — d.i. "l" en "L". Die kleinletter word algemeen gebruik, tensy daar 'n risiko bestaan dat dit met die numeriese "1" verwar sou kon word.

Die liter is in die verlede anders gedefinieer. In 1901 het die Derde "Conférence Générale des Poids et Mesures" (CGPM; Frans, "Algemene Konferensie oor Gewigte en Mates") dit vasgestel as die volume wat deur 1 kg suiwer water beslaan word teen die temperatuur by die stof se maksimum digtheid (ongeveer 4 °C) en by een atmosferiese druk.

Die huidige definisie, wat in 1964 aanvaar was, is dieselfde as die oorspronklike definisie: die liter is in presiese verhouding met die meter gedefinieer en is sinoniem met die kubieke desimeter, d.i. 1 liter is presies 1 dm.

Die liter soos dit in 1901 gedefinieer is, sou dieselfde volume as 1,000028 hedendaagse liters opneem. Moderne metroloë skryf die verskil toe aan die foutiewe gebruik van 'n kilogramstandaard wat ongeveer 28 mg swaarder was as die internasionale kilogramprototipe.



</doc>
<doc id="39023" url="https://af.wikipedia.org/wiki?curid=39023" title="Baltiese lande">
Baltiese lande

Die term Baltiese lande verwys na 'n geografiese en historiese kusgebied in Noordoos-Europa wat 'n landstrook met 'n wydte van tussen 200 en 300 kilometer beslaan en tussen die vroeëre Duitse provinsie Oos-Pruise in die weste en die Peipus-meer in die ooste geleë is. Die gebied is na die Baltiese volke vernoem wat 'n selfstandige taalfamilie binne die Indo-Europese groep van tale vorm en word hoofsaaklik deur Litauers, Este en Lette bewoon.

Die gebied bestaan vandag uit die drie onafhanklike Baltiese state Litaue, Letland en Estland wat tussen 1940 en 1991 as Sosialistiese Sowjetrepublieke nog deel uitgemaak het van die Sowjetunie. Alhoewel die Estiese volk net soos die Lyflanders (of Lywe) in die noorde van Letland as Finno-Oegriërs in taalkundige opsig nie by die Baltiese taalfamilie gereken kan word nie, word Estland gewoonlik steeds as 'n Baltiese land beskou.

Die gebied is - behalwe vir Litaue - in die Middeleeue deur die Duitse Ridderorde gekoloniseer en is oorwegend Evangelies-Luthers. Dit het tussen 1721 en 1918 deel uitgemaak van die Tsaristiese Rusland. Litaue was oor 'n lang tydperk met Pole in een ryk verenig en het tydens die Reformasie net soos sy suidelike buurland oorwegend Rooms-Katoliek gebly. So het Estland en Letland ná die Eerste Wêreldoorlog uit Protestants-Duitse provinsies van die voormalige Duitse Ordensstaat ontstaan, terwyl Litaue met sy Pools-Katolieke tradisies reeds in die Middeleeue as selfstandige staat bestaan het.

In die tydperk tussen die wêreldoorloë het Litaue, Letland en Estland onafhanklike republieke gevorm. In 1939 het die Duitsland van Hitler en die Rusland van Stalin die Ribbentrop-Molotof-verdrag gesluit wat die drie republieke uitgelewer het aan 'n Russiese besetting. Politieke marionette van Sowjet-Rusland het die aansluiting van al drie Baltiese lande as outonome Sosialistiese Sowjetrepublieke en 'n vinnige sowjetisering van die Baltiese ekonomieë beheer.

Ná die Duitse aanval op die Sowjetunie is die Baltiese lande deur die Duitse Weermag beset en het baie Balte saamgewerk met die Duitsers. Ná die Sowjet-Russiese oorwinning het honderdduisende inwoners na Westerse lande gevlug. In die dekades ná die Tweede Wêreldoorlog het talle Russe hulle in die Baltiese Sowjetrepublieke gevestig. Terwyl die Litause Politburo reeds in die vyftigerjare 'n beperking op die immigrasie van nie-Litause burgers geplaas het, was Estland en Letland aan 'n relatief sterk russifisering blootgestel.

Reeds in die antieke tydperk het Griekse en Romeinse skrywers na "Baltia" verwys, 'n legendariese barnsteen-eiland in die noorde van Europa.

Die eerste historiese dokument, waarin die term "Balties" gebruik word, is 'n Latyns-geskrewe kroniek wat deur die 11de eeuse Duitse geskiedskrywer Adam von Bremen saamgestel is. Hy verwys daarin na die "Mare Balticum" (Baltiese of Oossee). Geskiedkundiges is nie eens oor die oorsprong van die term nie. Dit is moontlik afgelei van die Deense woord vir gordel, "belte", en het blykbaar na die gordelagtige vorm van die Oossee verwys. 'n Ander hipotese beweer dat dit moontlik van die Pruisiese woord vir 'n landgebonde baai, "balt", afgelei kan wees. Aanhangers van 'n derde teorie voer aan dat dit van die Litause woord "baltas" ("wit") afgelei sou wees - 'n verwysing na die wit, onstuimige see.

In Duitsland het die term "Baltikum" eers vanaf die middel van die 19de eeu algemeen gebruiklik geword. Die Baltiese lande was destyds nog Russiese Oossee-provinsies wat in politieke, ekonomiese en kulture oorsig deur sowat 350 adellike Duitse families oorheers is. Dit was juis Baltiese Duitsers wat na hulleself vanaf die laat 19de eeu as "Balte" verwys het, terwyl die inheemse Estniese, Letlandse en Litause bevolking hierdie aanvanklik nouliks gebruik het. Die drie lande het immers nie 'n gemeenskaplike geskiedenis gedeel nie - Este en Letlanders is wél eeue lank deur Baltiese Duitsers oorheers en het gedurende die Reformasie Evangelies-Lutherse Protestante geword.

Maar eerder as om onderlinge betrekkinge met Letland te handhaaf, het Estland reeds sedert die Romantiese tydperk van die 19de eeu die "Soome sild" of "Brug met Finland" uitgebou. Bande met dié noordelike buurland is steeds nouer as dié met Letland of Litaue.

Argeologiese vondse dui daarop dat die eerste menslike nedersettings in die Baltiese lande omstreeks 11 000 v.C. deur mense uit die sogenaamde Hamburgse Kultuurkring ('n variant van die Franse Magdalénien-beskawing) en die Suid-Europese Swidry-beskawing gestig is. Vanaf omtrent 4 000 v. het Indo-Europese groepe (die Bandkeramiese beskawing) hulle in die gebied gevestig en met die inheemse bevolking vermeng. Die Balte as etniese groep het uit hierdie vermenging ontstaan.

Die Baltiese gebied is in die volgende eeue nouliks deur volksverhuisings geraak sodat talle kulturele kenmerke soos byvoorbeeld godsdiens en taal baie stadig verander het. Die moderne Litause taal word binne die Indo-Europese taalfamilie as diegene beskou wat die hoogste graad van verwantskap met die Oer-Indo-Europese taal toon.

Omstreeks 500 n.C. het Skitiërs rooftogte in die gebied onderneem, terwyl ook invloede van die Keltiese Latène-beskawing in hierdie periode aangewys kan word. Tussen 200 v.C. en 500 n.C. het Germaanse groepe tot by die Weichsel-rivier uitgebrei en Slawe en Gote na die Baltiese gebied verdring. Plaaslike barnsteen is na Rome en Griekeland uitgevoer.
Gedurende die Volksverhuising het steeds meer Slawe hulle in die gebied gevestig, terwyl Wikings vanuit Swede tot in die Samland en Memelland getrek het. Die Skandinawiërs, wat aanvanklik as vyandelik beleef is, het later begin om handel met Baltiese volke te dryf. Die nedersetting Rusnė (Duits: "Ruß") in die Nemunas- of Memeldelta het as veilige seehawe vir die Wikings gedien, en hulle het van hier op riviere verder ooswaarts beweeg. Volgens een taalkundige opinie is sowel die Wiking-Roes asook die Russe se naam van die Memellandse hawe Rusnė afgelei en na die ooste uitgebrei.

Die etnogenese van Baltiese en Oossee-Finse volke het omstreeks 1 000 v.C. sy aanvang geneem, en eers in die eerste millennium van ons tydrekening is hierdie proses afgesluit. Letland en Litaue is omstreeks 1200 deur verskeie stamgroepe bewoon wat - met uitsondering van die Oossee-Finse Lywe en saam met groepe in die suidweste soos Pruise, Skalwe en Jatvingers - by die Baltiese taalfamilie gereken word.

Letland se hoofstamme in hierdie tydperk het die Koere, Semgalle, Sele en Lywe ingesluit; die totale destydse bevolking word op sowat 150 000 mense beraam. Die eerste Duitse en Slawiese bronne, wat na hierdie vier volksgroepe verwys, dateer uit die 13de eeu, tog het hulle versmelting tot een Letse volk nog tot in die 17de eeu voortgeduur.

Litause stamme het in die 13de eeu die gebied van Aukštaitija (Hooglitaue), die streek rondom Vilnius en die Wes-Litause gewes Šemaitija (Nederlitaue) bewoon. In die gebied van die huidige Vilnius het eerste nedersettings teen die burgheuwel, by die samevloeiing van die Neris- en Vilnia-riviere en die heuwels rondom ontstaan.


</doc>
<doc id="39025" url="https://af.wikipedia.org/wiki?curid=39025" title="Denimbroek">
Denimbroek

'n Denimbroek of jeans (IFA: [dʒiːnz]) is 'n broek wat uit die katoenkepertekstiel denim vervaardig word. Denimbroeke is aanvanklik hoofsaaklik vir buite-arbeid ontwerp, maar het in die 1950's veral onder tieners gewild begin raak. Historiese klere-etikette wat denimbroeke vervaardig het, is bv. Levi's en Wrangler.

Denimbroeke is 'n baie gewilde vorm van informele drag dwarsoor die wêreld. Die broeke kom in verskeie style en kleure, alhoewel die bloudenim die algemeenste is.



</doc>
<doc id="39031" url="https://af.wikipedia.org/wiki?curid=39031" title="Sterkfontein">
Sterkfontein

Sterkfontein is 'n stel kalksteengrotte in die dolomietheuwels naby Krugersdorp, noordwes van Johannesburg, Gauteng (Suid-Afrika) wat veral vir paleontoloë en antropoloë van interessantheid is, aangesien dit die eerste plek is waar bewyse van 'n volwasse "Australopithecus africanus" gevind is. Die argeologiese plekke Swartkrans en Kromdraai (en die Wondergrot in Kromdraai) is ook in hierdie area geleë. Menslike oorskot is oor die afgelope paar dekades in hierdie streek gevind. In 1999 is Sterkfontein as 'n wêrelderfenisgebied verklaar en die area waarin dit geleë is, is die Wieg van die Mensdom gedoop.

Die grotte is in 1896 ontdek deur ene Guigimo Martinaglia. Martinaglia was 'n Italiaanse prospekteerder op soek na goud en kalk en het per abuis 'n opening na die grotte oopgeskiet. Die grot se bodem was met talle lae vlermuisghwano bedek wat in die volgende jare verwyder is. Die skoonmaakproses het egter heelwat skade aan die stalaktiete en ander druipsteenformasies berokken. Met die ingang van die 20ste eeu was dit reeds bekend dat die grotte beenhoudende breksie (splintersteen) bevat het, maar dit sou nog 30 jaar neem voordat doelmatige wetenskaplike uitgrawings begin het.

In die laat 1890's begin het kalksteenmynwerkers fossiele raakgesien het en dit tot wetenskaplike aandag gebring. Dit was eers in 1936 dat prof. Raymond Dart en dr. Robert Broom van die Transvaal Museum en sy kollegas van die Universiteit van die Witwatersrand gesamentlike uitgrawings begin het.

Hierdie uitgrawings het baie vroeë mensagtiges (hominides) onthul. In 1936 is die eerste volwasse "Australopithecus"-agtige by Sterkfontein uitgegrawe, wat Dart se opmerking dat die kopbeen van die Taung-kind ("Australopithecus africanus") 'n menslike voorvader was, ondersteun het. Tydens die Tweede Wêreldoorlog was daar 'n tydelike pousering van uitgrawings, maar na die oorlog is die uitgrawings deur Dr. Broom hervat.

In 1947 het Broom 'n byna volledige kopbeen van 'n volwasse vroulike "Australopithecus africanus" uitgegrawe (alhoewel dit moontlik ook die kopbeen van 'n adolessente man kan wees). Broom het die kopbeen aanvanklik "Plesianthropus transvaalensis" ("byna-mens van Transvaal") benoem, maar die vonds het later beter bekend geword onder die bynaam van "Mev. Ples". Hierdie "Mev. Ples" word deur wetenskaplikes op 'n ouderdom van tussen 2,6 en 2,8 miljoen jaar geskat, wat dit in die Plioseentydperk plaas. In 1997 is 'n byna volledige geraamte van 'n vroeë mensagtige deur Ronald J. Clarke in die grotte gevind; uitgrawing van die omliggende breksie is nog aan die gang. Die geraamte is "Little Foot" gedoop, aangesien die eerste gevonde dele wat in 1995 gevind is, die beendere van 'n voet was — dit word op 'n ouderdom van 3,3 miljoen jaar geskat. Naas die menslike oorblyfsels is daar ook beendere van 'n sabeltandtier hier gevind.

Die Sterkfontein-grotte is 'n kleinerige grotstelsel wat in ses vlakke of lede verdeel word. "Australopithecus africanus"-fossiele is slegs in vlak vier gevind, wat op tussen 2,3 miljoen tot 2,8 miljoen jaar oud geskat word. In vlak vyf, 'n jonger laag wat op tussen 1,3 miljoen en 1,8 miljoen jaar oud geskat word, is fossiele van 'n meer gevorderde mensagtige gevind wat eenders is aan "Homo habilis". Steengereedskap van twee verskillende tradisies, Oldowan en die meer gevorderde Acheulian, is ook in vlak vyf gevind.

Die grotte en die perseel is in 1958 aan die Universiteit van die Witwatersrand geskenk. Phillip Tobias het die gebied – die land se grootste paleo-antropologiese terrein – in die 1960’s van ’n gewisse ondergang gered het. Hy het nie net gesorg dat die gebied gered word nie, maar ook dat dit as ’n ware wetenskaplike terrein beheer word.

Die Paleo-Antropologiese Wetenskaplike Trust (PAST), 'n nie-winsgewende trustfonds wat in 1994 gestig is, borg meer as 90% van die navorsing wat by Sterkfontein onderneem word.

Die grotte is steeds 'n trekpleister vir toeriste. Naas die ses kamers wat deur gange verbind word, is daar ook 'n helder, ondergrondse meer 40 m laer af, aan die einde van die grot. Daar is ook 'n argeologiese museum by die grotte wat na Dr. Broom vernoem is. By Kromdraai, 1,5 km van Sterkfontein af, is die Kromdraai Paleontologiese Reservaat waar modelle van uitgestorwe diere en voëls gesien kan word. Beenhoudende breksie wat by Kromdraai gevind is, is in 1895 na die Britse Museum gestuur.

In 1999 het UNESCO die Sterkfonteingrotte by hul lys van wêrelderfenisgebiede gevoeg. Volgens UNESCO voldoen die gebied aan die volgende twee kriteria:

Daar is in 2005 besluit om die bakens van die erfenisgebied uit te brei om die nabygeleë Makapan-vallei en die vondsplek van die Taung-skedel in te sluit.

Die Sterkfonteingrotte was op 5 November 2004, deur die Suid-Afrikaanse Erfenishulpbronagentskap, verklaar as 'n nasionale erfenisterrein, en word beskerm in gevolge van die Wet op Nasionale Erfenishulpbronne (25/1999).





</doc>
<doc id="39037" url="https://af.wikipedia.org/wiki?curid=39037" title="Singaraja">
Singaraja

Singaraja (uitgespreek as singa-rad-ja) is 'n stad in Indonesië op die Bali-eiland in die Bali-provinsie. Singaraja was tot 1958 die hoofstad van die provinsie (nu Denpasar). Die naam beteken plek van die "leeukoning" (Singa = leeu en raja = koning). Die stad lê in die regentskap Buleleng en het geen eie burgemeester nie, maar 'n regent vir die gebied. 



</doc>
<doc id="39038" url="https://af.wikipedia.org/wiki?curid=39038" title="Koepang">
Koepang

Koepang is 'n stad in Indonesië op die Timor-eiland in die provinsie Oos-Nusa Tenggara. Die stad het ongeveer 450.000 inwoners (2010).


</doc>
<doc id="39041" url="https://af.wikipedia.org/wiki?curid=39041" title="Andrius Mamontovas">
Andrius Mamontovas

Andrius Mamontovas (* 23 Augustus 1967 in Vilnius, Litause SSR) is 'n Litause rock-musikus, liedjieskrywer, akteur en musiekvervaardiger. Hy was een van die medestigters van die gewilde Litause rockgroep Foje (1983) en ook die brein agter die LT United-projek.

Andrius Mamontovas het sy musikale loopbaan in 1983 met die stigting van Foje begin, een van die gewildste musiekgroepe in Litaue wat tussen 1983 en 1997 veertien suksesvolle albums vrygestel het en 'n groot verskeidenheid musiekpryse verower het. Die groep het tydens sy internasionale toere in Europese en Amerikaanse klubs opgetree. Sy afskeidskonsert in Vilnius het in 1997 'n skare van 60 000 mense gelok en is in hierdie opsig steeds die rekordhouer in Litaue.

Ná die ontbinding van Foje het Mamontovas sy solo-loopbaan begin en nasionale musiekpryse gewen, waaronder 15 "Bravo"-pryse (die Litause eweknie van die "Grammy"-prys) vir die beste lied, die beste album, die beste konsert en die beste optrede van die jaar. Mamontovas het daarnaas ook die klankbaan vir 'n aantal kort rolprente geskryf, asook die musiek vir Anton Chekhov se toneelstuk "Ivanov" wat onder die regie van Eimuntas Nekrošius by die Teatro Argentina in Rome opgevoer is.

Mamontovas se musiek het oor die jare groot invloed op Litaue se musiekbedryf uitgeoefen. Nadat hy reeds kleiner rolle in videosnitte en kleinskaalse rolprentprojekte vertolk het, is hy uiteindelik gevra om die hoofrol in Nekrošius se toneelstuk "Hamlet" te speel. Dié stuk is sedert 1997 in 'n wêreldtoernooi opgevoer.

Mamontovas het tydens die fees, wat op 1 Mei 2004 ter geleentheid van Litaue se toetrede tot die Europese Unie by die Brandenburgse Poort in Berlyn gehou is, in die musikale hoofprogram opgetree. Hy het ook by konserte van internasionaal bekende kunstenaars soos Sting, Bryan Adams en The Sugarcubes gespeel en was as musiekvervaardiger en liedjieskrywer ook vir kollegas in die musiekbedryf werksaam.

Mamontovas het ook die LT United-projek in die lewe geroep wat daarop gemik was om Litaue by die Eurovision-sangfees van 2006 te verteenwoordig. Hulle lied "We Are the Winners" het in die musiekbedryf baie erkenning gekry. Die groep het voortgegaan om ander liedere op te neem en onder meer by konserte in Ierland, Duitsland, Ysland en Kroasië opgetree.

Mamontovas geniet steeds internasionale erkenning en het 'n platekontrak by "Forman Bros. Records" in Kalifornië gekry om sy eerste album in Engels op te neem.







</doc>
<doc id="39043" url="https://af.wikipedia.org/wiki?curid=39043" title="Lugbesoedeling">
Lugbesoedeling

Lugbesoedeling is enige vorm van kontaminasie van die atmosfeer met gasse, vloeistowwe of soliede afval of byprodukte wat menslike gesondheid en die welvaart van plante en diere in gevaar stel, of wat nuttige stowwe en materiale afbreek, sigbaarheid verminder, of ongewenste reuke produseer. Onder die lugbesoedelaars wat deur natuurlike prosesse vrygestel word, word slegs die radioaktiewe gas radon as 'n noemenswaardige gesondheidsgevaar geag. Radon is die byproduk van die radioaktiewe verval van uraanminerale in sommige rotstipes en sluip in die kelders in van huise wat op hierdie rots gebou is, en stel die inwoners van die woning in gevaar om longkanker te ontwikkel.

Elke jaar word biljoene tonne besoedelaars deur geïndustrialiseerde lande gegenereer. Die meeste besoedelstowwe kom uit bronne wat direk identifiseerbaar is, soos swaweldioksied (SO) wat byvoorbeeld van elektriese kragsentrales kom wat steenkool of olie verbrand. Ander besoedelaars word gevorm deur die aktiwiteit van sonlig op voorheen vrygestelde reaktiewe stowwe. Osoon, 'n gevaarlike komponent van rookmis (smog), word byvoorbeeld gevorm wanneer koolwaterstowwe en stikstofoksiedes onder die invloed van sonlig met mekaar reageer. Osoon veroorsaak ook ernstige skade aan oeste. Aan die ander kant is osoon weer 'n belangrike komponent in die aarde se beskermende laag in die atmosfeer, die osoonlaag, en nadat in die 1980's waargeneem is dat fluoorkoolstowwe die osoon in hierdie beskermende laag in suurstof (O) omskakel, is die gebruik van hierdie FK's begin uitfaseer.

Van die grootste lugbesoedelaars is koolstofmonoksied (CO) wat met motoruitlaatgasse en sommige industriële prosesse vrygestel word, swaweldioksied (SO) wat vrygestel word deur kragsentrales wat swawelbevattende olie of koolstof verbrand, PM10 partikelstof (TSP) wat by motoruitlaat, industriële prosesse, afvalverbranding, hitte- en kragopwekking, en die reaksie van besoedelgasse in die atmosfeer vrygestel word, lood (Pb) wat by motoruitlaat, loodsmelterye en battery-aanlegte vrygestel word, fotochemiese oksidante (hoofsaaklik osoon (O, maar ook peroksie-asetielnitraat (PAN) en aldehiede) wat in die atmosfeer gevorm word by die reaksies tussen stikstofoksiedes, koolwaterstowwe en sonlig, nie-metaankoolwaterstowwe (soos etaan, etileen, propaan, butaan, pentaan, asetileen) wat by gasuitlaat van motors, die verdamping van oplossings, industriële prosesse, soliede afval-vernietiging en brandstofverbranding vrygestel word, en koolstofdioksied (CO) wat by brandstofverbranding vrygestel word.

Daar is altyd 'n mate van besoedeling in die lug vanweë natuurlike oorsake soos vulkaniese uitbarstings, stof en veldbrande. Lugbesoedeling deur die mens se toedoen is nie net 'n probleem van die 20e eeu nie. Reeds in die 14e eeu, tydens die bewind van Eduard II van Engeland, is ŉ persoon aangekla en gestraf omdat hy die lug besoedel het met die "verpestende stank" van sy steenkoolbrandery.

Die Britse parlementslede het aangevoer dat hulle nie hul werk kon doen nie vanweë die digte rookwolke wat deur die steenkoolvure veroorsaak is. Die eerste groot besoedelingsramp het in 1930 in die hoogs geïndustrialiseerde Maasvallei van België plaasgevind. Gepaard met ŉ digte mis was daar 'n temperatuurinversie oor die vallei - 'n soort "deksel" wat verhoed dat lug van die grond af opstyg. Op die manier het die besoedelde lug in die Maasvallei meer gekonsentreer geraak en binne 'n paar dae is 60 mense dood en 'n paar duisend was siek. 

Eers tydens 'n regeringsondersoek is vasgestel dat besoedeling die oorsaak was en nie "die pes", soos sommige mense dit wou hê nie. Agttien jaar later het ŉ soortgelyke ramp die nywerheidsdorp Donora in die VSA getref. Die vrylating van gasse uit die staal- en sinkreduksiefabrieke in die dorp en die rook van stoomenjins is weer eens vasgekeer onder 'n deksel van reënwolke en die koue lug van ŉ hoogdrukstelsel. Na vyf dae is 20 mense dood en byna die helfte van die dorp se inwoners was siek. 

Toetse wat tien jaar later gedoen is om die langtermyngevolge van die besoedeling te bepaal, het bewys dat mense wat baie siek was tydens die voorval, 'n hoër sterftesyfer getoon het as die res van die inwoners van Donora. Die grootste ramp, wat uiteindelik die wêreld se aandag op die gevaar van besoedeling gevestig het, het in 1952 in Londen plaasgevind. Weer eens is die toestand veroorsaak deur 'n digte mis en 'n temperatuurinversie. Binne twee weke het 4 000 mense gesterf en na twee maande is nog 8 000 dood. 

Swaeldioksied (SO) was een van die hoofoorsake, maar in die geval was dit afkomstig van duisende huishoudelike vure en nie van die nywerhede soos in Donora en die Maasvallei nie. Die owerheid het onmiddellik stappe gedoen om besoedeling te beperk, maar vier jaar later is 1 000 mense in 'n soortgelyke voorval dood. In die tweede helfte van die 20e eeu het 'n nuwe tipe lugbesoedeling ontstaan, die sogenaamde fotochemiese rookmis ("smog"), wat bale algemeen in die VSA voorkom. 

In teenstelling met ander tipes rook en mis, wat hoofsaaklik van nywerhede en die verbranding van steenkool afkomstig is, word hierdie rookmis gevorm deur die fotochemiese inwerking van sonlig op die uitlaatgasse van motorvoertuie. In 1955 het 'n week lange hittegolf Los Angeles getref. Die intense ultraviolet strale, wat gepaard gegaan het met enorme hoeveelhede uitlaatgasse, het uiters irriterende chemiese stowwe gevorm wat die sterftesyfer vervierdubbel het. 

Akute longkwale soos asma en brongitis het epidemiese afmetings aangeneem. In die jare daarna moes die owerheid in Los Angeles verskeie noodmaatreëls toepas, want vir gemiddeld 290 dae van die jaar hang daar rookmis oor die stad. Wanneer die ergste besoedeling voorkom, word die nywerhede gelas om die vrylating van skadelike stowwe met 20 % te verminder, en pogings word aangewend om die motorverkeer met 75 % te verminder. 

Die produksieverlies gedurende een dag se noodtoestand beloop maklik 5 miljoen dollar. Cubatao, 'n nywerheidstad wat in 'n kom tussen heuwels naby die kus van Brasilië lê, word bestempel as die "vallei van die dood". Vier riviere waarin niks kan leef nie, vloei deur die gebied en daagliks sit 1 000 ton giftige gasse wat deur die fabrieke vrygelaat word, op die stad neer. Tagtig uit elke 1 000 pasgebore babas sterf binne 'n week en baie van hulle is misvorm. In 1977 het ŉ besoedelingsverklikker wat deur die owerheid geïnstalleer is, onklaar geraak vanweë die uiters hoë konsentrasie besoedeling. Slegs een van die 24 nywerhede in die stad is bereid om iets aan die toestand te doen. 

Sommige rampe vind plotseling en sonder enige waarskuwing plaas. Op 'n Sondagmiddag in 1976 was die inwoners van Seveso, 'n klein dorpie in die noorde van Italië, besig met hul middagmaal. Sommige was onbewus van die ontploffing in die nabygeleë chemikalieëfabriek en van die dodelike wolk gifgas wat oor die dorp uitgesak het. Binne 2 dae was feitlik al die diere in die dorp dood en eers na 9 dae is die 739 inwoners, wat toe al 'n hele reeks ernstige simptome getoon het, verwyder. Altesaam 108 hektaar van die dorpsgebied is afgekamp en onbewoonbaar verklaar, moontlik vir altyd, en al die inwoners moes hul besittings net so los.

Wanneer 'n oormaat van skadelike stowwe in die atmosfeer vrygelaat word, word die lug besoedel, wat nadelige gevolge vir alle lewende wesens inhou. Lugbesoedeling vind vandag wêreldwyd plaas, maar in sommige gebiede en lande is die konsentrasie sorgwekkend hoog. 

Nogtans kan niemand, selfs nie diegene wat in sogenaamde "skoon" gebiede leef nie, die probleem ignoreer. As gevolg van die verbranding van fossielbrandstowwe, soos olie en steenkool, word 20 000 miljoen ton koolsuurgas (CO) jaarliks in die atmosfeer vrygelaat. Dit begin die suurstof-koolsuurgassiklus, wat deur die plantegroei en die plankton in die oseane onderhou word, versteur. 'n Ander aspek van lugbesoedeling wat almal raak, is die vernietiging van die osoonlaag in die boonste lae van die aarde se atmosfeer. 

Die koolhalogene (fluoor- en chloorverbindings) soos die in aërosolspuitkannetjies, en die stikstofoksiede wat deur supersoniese straalvliegtuie in die stratosfeer uitgelaat word, reageer en vernietig osoon (O). Omdat die osoonlaag 'n groot deel van die son se ultraviolet strale absorbeer, kan dit twee nadelige gevolge hê: Ten eerste kan 'n te hoë persentasie binnedringing van ultraviolet strale lewende organismes op aarde beskadig of vernietig. 

Ten tweede kan 'n vermindering in die absorpsie van die strale die temperatuur van die stratosfeer beïnvloed, wat op sy beurt die wêreldklimaat kan verander. Lugbesoedeling word grotendeels deur die verbranding van fossielbrandstowwe veroorsaak. Daar word bereken dat daar in die tydperk 1860 tot 1960 85 biljoen ton steenkool. 12 biljoen ton ligniet en 20 biljoen ton petroleum verbrand is. Sowat 122 biljoen ton brandstowwe wat oor miljoene jare gevorm is, is met ander woorde binne 100 jaar verbrand en die resulterende gasprodukte soos stikstofoksiede (NO), swaeloksiede (SO) waterstowwe en koolmonoksied is in dieselfde tydperk in die lug vrygelaat.

Steenkool word meestal gebruik in oop huishoudelike vure, kragsentrales en sekere nywerhede. Een van die vernaamste onsuiwerhede in steenkool is swael en 60 % van die swaeloksiede - giftige, vretende gasse - in die atmosfeer kom vry deur die verbranding van steenkool. In ontwikkelde lande is amper 75 % van die swaeloksiede afkomstig van elektriese kragsentrales. Roetdeeltjies en teer kom ook by steenkoolverbranding-vry.

Olie en olieprodukte, veral in die vorm van petrol, is vir ŉ ontsaglike hoeveelheid besoedeling verantwoordelik. In die VSA word 60 % van die lugbesoedeling deur voertuie veroorsaak. Die uitlaatgasse van die gewone motor se binnebrandenjin bevat koolmonoksied (CO), stikstofoksiede (NO), swaeloksiede (SO), koolwaterstowwe en lood (Pb). Die verbranding van 1 000 liter petrol laat 70 kg koolmonoksied, 10 kg koolwaterstowwe, 10 kg stikstofoksiede, 2 kg aldehiede en 400 gm lood vry. In 1977 is 194 miljoen ton besoedelstowwe in die VSA in die lug vrygelaat, waarvan 108 miljoen ton van verkeer afkomstig was. Kragsentrales, nywerhede, raffinaderye en ander verbruikers het nog 72 miljoen ton bygedra. Die binnebrandenjin kan dus as een van die grootste bydraers tot lugbesoedeling beskou word.

Ongeveer 200 miljoen ton koolmonoksied word jaarliks vrygelaat, meestal deur voertuie. Koolstof (C) is die hoofbestanddeel van fossielbrandstowwe. As gevolg, van ŉ onvolledige verbrandingsproses in die binnebrandenjin word die koolstof nie heeltemal geoksideer nie en vorm sodoende koolmonoksied (CO). 'n giftige gas, in plaas van koolsuurgas (CO). Gelukkig oksideer die gas geredelik in die atmosfeer, maar in stede is die konsentrasie dikwels so hoog dat die proses nie vinnig genoeg kan plaasvind nie. 

Lae konsentrasies koolmonoksied veroorsaak hoofpyn, lighoofdigheid en uitputting. Die rooi bloedselle in die mens se liggaam verbind makliker met koolmonoksied as met suurstof en dra dus 'n onvoldoende hoeveelheid suurstof deur die liggaam. Dit neem die bloed ses tot agt uur om van die gebonde koolmonoksied ontslae te raak. Hoë konsentrasies van die kleurlose, reuklose gas is dodelik. Die aanwesigheid van groot hoeveelhede koolmonoksied in die atmosfeer dra ook by tot die vorming van die fotochemiese rookmis wat so kenmerkend vir Los Angeles geword het. Die swaeloksiede word beskou as die giftigste van die besoedelstowwe. 

Dit was grotendeels verantwoordelik vir die lewensverlies in al die geskiedkundige besoedelingsrampe. Swael (S) kom voor as 'n onsuiwerheid in fossielbrandstowwe. Wanneer die stowwe gebrand word, verbind die swael met suurstof en vorm swaeloksiede, gewoonlik swaeldioksied (SO). Die swaar, bytende gas los maklik op in waterdamp en vorm swaeligsuur (HSO), 'n vretende stof. Wanneer die swaeligsuur met nog suurstof verbind, vorm dit swaelsuur (H2SO), 'n sterk suur. 

Die skade wat die suur aanrig as dit in die atmosfeer voorkom, is aansienlik: Blare vergeel, marmer begin oplos en yster en staal word weggevreet. Dit tas mense se asemhalingsorgane aan en het asma en ander respiratoriese siektes tot gevolg. Vier vyfdes van die lug wat ons inasem, bestaan uit stikstof (N) en heelwat stikstofoksiede word in die natuur deur weerlig, die verrotting van organiese stowwe en bakterieë vrygelaat. Groot konsentrasies daarvan word egter in stede gevorm. 

By die hoë temperature waarby verbranding in motorenjins plaasvind, verbind suurstof en stikstof, en vorm die stikstofoksiede wat vrygelaat word. In die lug vorm die gasse stikstofdioksied (NO). 'n gas wat die longe irriteer, respiratoriese infeksies vererger en die bloed se vermoë om suurstof op te neem, belemmer. Dit dra ook by tot die vorming van fotochemiese rookmis. Stikstofdioksied word ook direk vrygelaat tydens die vervaardiging van kunsmis- en plofstowwe. 

Die meeste vloeibare fossielbrandstowwe bestaan uit kettings van waterstof en koolstof, die sogenaamde koolwaterstowwe. Onverbruikte brandstof wat verdamp, dra by tot besoedeling en word deur die inwerking van sonlig in giftige stowwe verander. Die bestanddele van 'n fotochemiese rookmis (ŉ komplekse mengsel van reagerende gasse) is motoruitlaatgasse, stikstofoksiede, koolwaterstowwe en koolmonoksied. As sterk sonlig op hierdie stowwe inwerk, ondergaan hulle chemiese reaksies, wat nuwe besoedelstowwe tot gevolg het. Osoon (O), 'n irriterende gas wat gewoonlik in die boonste lae van die atmosfeer voorkom, is een daarvan. Dit word gevorm wanneer sonlig die stikstofdioksied (SO) kloof in stikstofoksied (NO) en suurstof in die atoomvorm (O). 

As ŉ O-atoom weer met 'n O-molekule verbind, word osoon gevorm. Die 0-atome reageer dadelik met die groot hoeveelhede koolwaterstowwe in die rookmis, waardeur allerlei nuwe verbindings gevorm word, soos peroksiasielnitrate (PAN) en formaldehied - skerp, irriterende stowwe wat die oë, vel en lange kan brand. As daar slegs 0,1 d.p.m. (dele per miljoen) osoon in die lug is, begin die slymvliese in die neus en keel uitdroog. 'n Hoër konsentrasie veroorsaak hoofpyn en die abnormaal versnelde veroudering van die bloedselle. 

So 'n rookmis kan dae lank oor 'n stad hang en in die proses raak die konsentrasie giftige stowwe al hoe hoër en dodeliker. Besoedeldeeltjies is uiters fyn stof- ot vloeistofpartikels wat in die lug rondsweef. Hulle word tydens verbranding (byvoorbeeld van steenkool) en tydens die vervaardigingsproses in sommige fabrieke vrygelaat. Growwer deeltjies word in steengroewe en in die bou- en mynbedryf vrygestel. Hierdie deeltjies is te fyn om deur die slymvliese in die neus en keel opgevang te word en word in die longe ingetrek, waar dit die suurstofopname belemmer. Hulle is dikwels met 'n lagie giftige chemikalieë oortrek en die gif word dus direk in die longe opgeneem Lood is nog 'n besoedelstof wat in uitlaatgasse voorkom. 

Loodverbindings word by petrol gevoeg as 'n klopweermiddel. Elke liter petrol bevat ongeveer 0,5 gm lood en teen hoë snelhede kom 70 tot 80 % daarvan vry. Stedelinge se bloed bevat heelwat meer lood as die van mense in buitestedelike gebiede. Loodvergiftiging kan bloedarmoede, niersiektes, verstandelike vertraging en blindheid veroorsaak. Plante absorbeer ook lood en daar word gevrees dat toenemende konsentrasies lood in voedselkettings dodelik kan wees.

Besoedelingskonsentrasie word gemoontlik deur atmosferiese skommelinge verlaag, wat afhang van weertoestande soos temperatuur, windspoed, en die beweging van hoë- en laedrukstelsels en hul interaksie met die plaaslike topografie, soos berge en valleie. Normaalweg daal temperatuur met 'n toename in hoogte bo seevlak. Soms kan 'n koue laag egter onder 'n warm laag lug vorm en 'n termiese inversie laat ontstaan; atmosferiese skommelinge word hierdeur vertraag en besoedelaars gader naby die aardoppervlak op. Inversielae kan vir verlengde tydperke onder 'n stilstaande hoëdrukstelsel onderhou word, veral indien windsnelheid boonop laag is.

Tydperke van slegs drie dae van swak atmosferiese aktiwiteit kan tot hoë konsentrasies gevaarlike materiaal in hoë-besoedelingsareas lei, en dit kan in ernstige gevalle tot gesondheidskade en selfs die dood lei. 'n Inversielaag bo-oor Donora, Pennsilvanië in die VSA het in 1948 asemhalingssiektes by meer as 6 000 mense laat ontstaan het tot die verlies van twintig lewens gelei. Erge lugbesoedeling in Londen het in 1952 ongeveer 3 000 lewens geëis en 700 in 1962. Die vrystel van metiel-isosianaat in die lug tydens 'n termiese inversie het in Desember 1984 'n ramp in Bhopal (Indië) veroorsaak toe 3 300 mense hul lewens verloor het en 20 000 siek geraak het Die effek van langtermyn blootstelling aan lae konsentrasies besoedeling is nie wel bekend nie; dié wat egter veral vatbaar is, is baie jong of ou mense, rokers, werkers wat in hul werk aan giftige materiale blootgestel word, en mense met hart- of longkwale. Ander effekte van lugbesoedeling is die moontlike besering van vee en die beskadiging van oeste.

Die eerste tekens van lugbesoedeling is gewoonlik esteties en onskadelik. Hierdie tekens is byvoorbeeld verlaagde sigbaarheid weens klein deeltjies wat in die lug hang, of slegte reuke, soos die reuk van vrot eier wat deur waterstofsulfied geproduseer word by pulp- en papiermeule.

Die verbranding van steenkool, olie en petrol dra tot veel van die besoedeling in die lug by. Meer as 80% van die swaweldioksied, 50% van die stikstofoksiedes, en 30 tot 40% van die partikelstof wat in die VSA in die lug vrygestel word, word deur fossielbrandstofkragsentrales, industriële kokers, en residensiële kaggels veroorsaak. Tagtig persent van die koolstofmonoksied en 40% van die stikstofoksiedes en koolwaterstowwe kom van die verbranding van petrol en diesel in motors en vragmotors (trokke). Ander belangrike bronne van lugbesoedeling sluit in yster- en staalmeule, sink-, lood- en kopersmelterye, munisipale verbranders, olieraffinaderye, sementaanlegte, en stikstof- en swaelsuur-aanlegte.

Potensiële besoedelaars kan bestaan in die stowwe wat 'n chemiese of verbrandingsproses binnegaan (soos lood in petrol), of dit kan as gevolg van die proses self geproduseer word. Koolstofmonoksied is byvoorbeeld 'n algemene produk van interne verbrandingsenjins. Metodes om lugbesoedeling te beheer, is onder meer om die gevaarlike stowwe te verwyder voordat dit gebruik word, om die besoedelaars te verwyder nadat dit gevorm is, en om die proses te wysig sodat die besoedelaar nie gevorm word nie of net op lae vlakke ontstaan. Motoruitlaatbesoedelaars kan beheer word deur die brandstof so geheel as moontlik te verbrand, om die dampe van die branstoftenk, vergasser en die krukkas (die houer vir die krukas) te hersirkuleer, en om die uitlaat in katalitiese omskakelaars onskadelik te stel. Industrieelvrygestelde partikels kan in siklone, elektrostatiese presipitators, en filters vasgevang word. Besoedelgasse kan in vloeistowwe of soliede stowwe versamel word, of tot onskadelike stowwe verbrand word.

Die hoë rooktorings wat deur industrieë gebruik word, verminder nie besoedeling nie, maar laat dit net op hoër vlakke in die atmosfeer vry, sodat konsentrasies op die perseel verlaag word. Hierdie besoedelaars kan dan ver vervoer word en areas ver weg van die oorspronklike vrylating negatief affekteer. Swaweldioksied- en stikstofoksied- vrylatings van Brittanje veroorsaak suurreën in Noorweë en Swede. Die pH, of suurgraad, van menige varswatermere is só drasties deur suurreën beïnvloed dat ganse visbevolkings uitgewis is. Swaweldioksieduitlaat en gevolglike vorming van swawelsuur kan ook verantwoordelik wees vir die vernietiging van kalksteen- en marmerkonstruksies op 'n ver afstand van die bron van hierdie besoedelaars.

Die wêreldwye toename in die verbranding van steenkool en olie sedert die laat 1940's het tot immer toenemende konsentrasies van koolstofdioksied gelei. Sommige wetenskaplikes beweer dat die gevolglike ontstaan van 'n kweekhuiseffek, wat toelaat dat sonenergie die atmosfeer binnekom, maar verhoed dat die aarde die hitte in die vorm van infrarooibestraling weer uitstraal, moontlik tot 'n verwarmingstendens lei wat die globale klimaat kan affekteer en tot die smelt van die ys by die pole kan lei.

Verskeie lande het standaarde in wetgewing in plek gestel om die konsentrasievlakke in so 'n mate te reguleer dat dit laag genoeg is om onskadelik vir openbare gesondheid te wees. Bronuitlaatstandaarde is ook gespesifiseer om die vrystel van besoedelaars in die lug te beperk sodat luggehaltestandaarde bereik kan word. Die aard van die probleem verg egter die implementering van internasionale omgewingsooreenkomste, en 49 lande het in Maart 1985 op 'n Verenigde Nasies-konvensie daartoe ingestem om die osoonlaag te beskerm. Hierdie Montreal-protokol, wat in 1990 ooreengekom is, het vir die uitfasering van sekere chloor- en fluoorkoolstowwe teen die einde van die eeu gevra en het hulp aan ontwikkelende lande verleen om hierdie verandering te onderneem. Bykomend is verskeie internasionale protokole in werking gestel om spesifieke voorvalle van suurreën te bekamp.




</doc>
<doc id="39045" url="https://af.wikipedia.org/wiki?curid=39045" title="Kaunas">
Kaunas

Kaunas (Russies "Ковно" - "Kowno", Wit-Russies "Коўна" - "Kouna", Pools "Kowno", Duits vroeër ook "Kauen") is die naasgrootste stad van Litaue asook die vierde grootste stedelike nedersetting in die Baltiese lande met 'n oppervlakte van 157 vierkante kilometer en 'n bevolking van 286 763 (vroeg in 2019). Kaunas is die administratiewe sentrum van die gelyknamige gewes (Litaus: "Kauno apskritis") en sowat 100 kilometer wes van die Litause hoofstad Vilnius by die samevloeiing van die Nemunas-rivier (Duits: "Memel") en die Neris-rivier geleë. Sommige buurte het op heuwels ontstaan, die historiese stadskern is nogtans in laer terrein geleë. Sowat 93 persent van die bevolking is etniese Litauers wat van Kaunas die "mees Litause" stad in die land maak.

Gedurende die Middeleeue het Duitse immigrante hul stempel op Kaunas afgedruk. Die stad was die spilpunt vir Litaue se buitelandse handelsbetrekkinge wat onder meer op die Oosseegebied gefokus het. So word hier sakrale en wêreldlike boukuns aangetref wat kenmerkend vir dié streek is. 

Die tydperk tussen die twee wêreldoorloë, toe Litaue weer as onafhanklike staat bestaan en Kaunas tussen 1920 en 1940 as sy provisionele hoofstad gedien het (die huidige hoofstad Vilnius was destyds Pools), was 'n belangrike stylperiode vir Art Deco-boukuns. Hiervan word in Kaunas treffende voorbeelde soos die Vytautas die Grote-oorlogsmuseum aangetref. Die vinnige uitbou tot Litaue se administratiewe sentrum word daarnaas weerspieël in moderne boukuns volgens die Bauhaus-beginsels.

Danksy sy strategiese ligging het die moderne Kaunas tot 'n beduidende ekonomiese sentrum ontwikkel, maar beskik daarnaas ook oor talle kulturele en tien tersiêre onderwysinstellings. As die tradisionele sentrum van die Litause tekstielbedryf het Kaunas ook bekendheid met sy tekstielkuns verwerf. Die tekstielkuns-biënnale, wat hier gereeld plaasvind, geniet internasionale erkenning. 

Kaunas bestaan vandag uit die goed bewaarde historiese stadskern en die nuwe stadsbuurte wat gedurende die 19de eeu ontstaan het en deur 'n wandellaan met 'n lengte van meer as twee kilometer met mekaar verbind word. 

Vanaf sy stigting in die Middeleeue was Kaunas danksy sy ligging by die samevloeiing van twee groot riviere 'n belangrike handelstad. In dié tydperk, toe daar nog nouliks paaie in Litaue was en die nedersetting deur digte bosse omring is, is die meeste goedere met rivierbote vervoer. Benewens die onontbeerlike rol wat riviere as waterweë gespeel het, kon hulle vir vyandelike magte steeds as invalspoorte tot die binneland dien. Vir Litaue was die Duitse Ridderorde die hoofvyand. In die 14de eeu is 'n magtige kasteel in Kaunas opgerig ter afskrikking van enige invallers.

Duitse kooplui uit stede, wat by die Hanseverbond aangesluit het, het nogtans in dieselfde eeu handel gedryf met Litaue, en baie van hulle het hulself in die stad gevestig. In hierdie tydperk het die eerste kerke ontstaan. Met Litaue se kerstening in die vroeë 15de eeu het boubedrywighede vir grootskaalse godsdienstige geboue in die Gotiese styl begin, terwyl die stad begin uitbrei het.

Ondanks sy ekonomiese en strategiese belangrikheid het Kaunas geen administratiewe funksies binne die politieke raamwerk van die Grootvorstedom Litaue vervul nie. Dit is bestuur as deel van die Trakai-woiwodskap. Sy destydse bevolking is op 10 000 beraam.

Gedurende die Sowjet-besetting van Litaue het die stadsgebied in noordwaartse rigting uitgebrei. Snelweë met vier rylane het Kaunas met Vilnius en Klaipėda verbind. Danksy toenemende verstedeliking het die bevolking van 214 000 in 1959 tot 476 000 in 1989 gegroei. Die persentasie Russiessprekendes het beperk gebly tot sowat tien persent sodat die Litause karakter van Kaunas nie noemenswaardig aangetas is nie.


</doc>
<doc id="39051" url="https://af.wikipedia.org/wiki?curid=39051" title="Lilli Pilli">
Lilli Pilli

Lilli Pilli is 'n klein woonbuurt in die suide van Sydney, in die Australiese deelstaat Nieu-Suid-Wallis. Lilli Pilli is sowat 26 kilometer ten suide van Sydney se sentrale sakekern geleë in die plaaslike regeringsgebied van die Sutherland Shire. Daar is ook 'n ander Lilli Pilli in Nieu-Suid-Wallis (poskode 2536) wat 12 kilometer suid van Batemans Bay geleë is.

 
Lilli Pilli is vernoem na 'n inheemse soort Mirtebos wat die Lilly Pilly heet en op die punt groei. Thomas Holt (1811-88) was die aanvanklike eienaar van die grondgebied wat van Sutherland tot na Cronulla gestrek het, insluitende die punt. In 1840 het kaarte ook aangedui dat sowat 20 akker van die grond aan die punt aan 'n sekere Francis Mitchell behoort het. Die publieke skool het in 1957 oopgemaak.

Lilli Pilli is aan die noordelike oewer van die Port Hacking mondingsmeer. Die enigste aangrensende woonbuurte is Caringbah, Port Hacking en Dolans Bay. Die dorpies Maianbar en Bundeena is aan die oorkantste oewer van Port Hacking geleë.

Lilli Pilli word omring deur Gannons Bay, Little Turriel Bay, die Port Hacking-rivier en Great Turriel Bay. Lilli Pilli Point is aan die einde van Lilli Pilli Point Road geleë. Op die punt is 'n reservaat geleë wat op die Royal National Park uitkyk. Die reservaat is 'n goed beskutte piekniekarea. 'n Rotslys loop al langs die noordelike punt vanwaar baie gewilde visvangplekkies gevind kan word tot by Little Turriel Bay.


</doc>
