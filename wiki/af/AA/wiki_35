<doc id="39054" url="https://af.wikipedia.org/wiki?curid=39054" title="Asteroïde">
Asteroïde

’n Asteroïde of asteroïed is ’n soort kleinplaneet wat om die Son wentel, veral in die binnenste Sonnestelsel. Toe kleinplanete in die buitenste Sonnestelsel ontdek is, is gevind hul oppervlakke bestaan gewoonlik uit vlugtige elemente of samestellings, nes dié van komete. Dié voorwerpe is dus dikwels onderskei van dié in die asteroïdegordel. In hierdie artikel verwys die term "asteroïde" na die kleinplanete van die binneste Sonnestelsel, insluitende dié wat ’n wentelbaan met Jupiter deel.

Daar is miljoene asteroïdes, waarvan baie vermoedelik die oorblyfsels is van planetesimale, liggame in die jong Son se sonnewel wat nooit groot genoeg geword het om planete te vorm nie. Die oorgrote meerderheid van bekende asteroïdes kom voor in die hoofasteroïdegordel tussen die wentelbane van Mars en Jupiter, of deel ’n wentelbaan met Jupiter (die Jupiter-trojane). Daar is egter taamlik groot families asteroïdes met ander wentelbane, insluitende die naby-aarde-voorwerpe. Individuele asteroïdes word geklassifiseer volgens hul kenmerkende spektra. Die meeste val in drie hoofgroepe: C-, M- en S-tipe asteroïdes. Hulle is genoem na en word gewoonlik verbind met onderskeidelik koolstof, metaal en silikaat (klipagtig). Asteroïdes se groottes wissel aansienlik; die grootste een, Ceres, se deursnee is amper 1 000 km.

Asteroïdes verskil van komete en meteoroïdes. Die verskil tussen asteroïdes en komete is hul samestelling: Komete bestaan hoofsaaklik uit stof en ys en asteroïdes uit rots en minerale. Laasgenoemde het nader aan die Son ontstaan en bevat dus nie ys nie. Die verskil tussen asteroïdes en meteoroïdes is hul grootte: Meteoroïdes het ’n deursnee van ’n meter of kleiner, terwyl asteroïdes se deursnee groter as ’n meter is. Meteoroïdes kan dieselfde samestelling as óf asteroïdes óf komete hê.

Net een asteroïde, 4 Vesta, het ’n taamlik weerkaatsende oppervlak. Dit is gewoonlik met die blote oog sigbaar, maar net as dit baie donker is en Vesta se posisie gunstig is. Net soms kan asteroïdes wat naby die Aarde verbybeweeg, vir ’n kort rukkie met die blote oog sigbaar wees. In 2017 het die Kleinplaneetsentrum data oor byna 745 000 voorwerpe in die binneste en buitenste Sonnestelsel gehad, met genoeg inligting oor 
amper 504 000 om ’n nommernaam te kry.

Die Verenigde Nasies het 30 Junie as Internasionale Asteroïdedag verklaar om die publiek oor asteroïdes op te voed. Dié datum herdenk die Toengoeska-asteroïde-impak op 30 Junie 1908 in Siberië, Rusland.

In April 2018 het die B612 Foundation, wat hom onder meer toespits op verdediging teen asteroïdes, berig "die kans is 100 persent dat ons deur ’n verwoestende asteroïde getref sal word, maar ons is nie 100 persent seker wanneer nie". Ook die fisikus Stephen Hawking het in 2018 in sy laaste boek, "Brief Answers to the Big Questions", gemeen ’n asteroïdebotsing is die grootste bedreiging wat ons planeet in die gesig staar. 

In Junie 2018 het die VSA se nasionale wetenskap-en-tegnologieraad gewaarsku dat Amerika onvoorbereid op ’n asteroïde-impak is. Die raad het die "National Near-Earth Object Preparedness Strategy Action Plan" ontwikkel en uitgereik om beter daarop voor te berei. Volgens kennersgetuienis in 2013 in die Amerikaanse kongres het Nasa minstens vyf jaar van voorbereiding nodig voordat ’n sending van stapel gestuur kan word om ’n asteroïde te onderskep.

Die eerste asteroïde wat ontdek is, was Ceres, wat aanvanklik as ’n planeet beskou is. Ceres is die grootste asteroïde en word nou as ’n dwergplaneet geklassifiseer. Alle ander asteroïdes word as klein Sonnestelselliggame geklassifiseer, saam met komete, sentoure en trans-Neptunus-voorwerpe. 

Ander, soortgelyke liggame is ná Ceres ontdek. Hulle het, nes sterre, soos ligpunte gelyk deur die ou instrumente van destyds. Hulle het geen protoplanetêre skywe gehad nie en is verder van sterre onderskei deur hul skynbare beweging. Dit het die sterrekundige William Herschel aangespoor om hulle "asteroïdes" te noem. Volgens Clifford Cunningham is die term uitgedink deur Charles Burney jr., die seun van ’n vriend van Herschel. In Grieks is dit ἀστεροειδής, of "asteroeidēs", wat beteken "steragtig" of "stervorming". Dit is afgelei van die Antieke Griekse woord ἀστήρ "astēr", "ster" of "planeet". In die vroeë tweede helfte van die 19de eeu is die terme "asteroïde" en "planeet" (nie altyd as "kleinplaneet" uitgesonder nie) afwisselend gebruik.

Hier is ’n oorsig van die ontdekkingsgeskiedenis van asteroïdes:

Die metodes om asteroïdes te ontdek het die afgelope twee eeue aansienlik verbeter. 

In die laaste jare van die 18de eeu het die Hongaarse sterrekundige baron Franz Xaver von Zach ’n groep van 24 sterrekundiges op die been gebring om die lug te deursoek vir nog ’n planeet wat volgens voorspellings deur die Wet van Titius-Bode sowat 2,8 AE van die Son af sou gelê het. Hulle is deels aangespoor deur die ontdekking in 1781 van die planeet Uranus deur Herschel op ’n afstand wat deur die wet voorspel is. Dié taak het vereis dat kaarte van die lug met die hand getrek word, met alle sterre in die diereriem tot op ’n sekere ligsterkte daarop aangedui. Op daaropvolgende aande is weer kaarte opgestel en enige bewegende voorwerp sou dan hopelik bespeur kon word. Die verwagte beweging van die gesoekte planeet was sowat 30 boogsekondes per uur, wat maklik deur die waarnemers gesien sou kon word.
Die eerste voorwerp, Ceres, is nie deur ’n lid van die groep ontdek nie, maar eerder per ongeluk in 1801 deur Giuseppe Piazzi, direkteur van die Palermo-sterrewag in Sisilië. Hy het ’n nuwe steragtige voorwerp in die Bul ontdek en die beweging daarvan oor ’n paar aande dopgehou. Later daardie jaar het Carl Friedrich Gauss hierdie waarnemings gebruik om die wentelbaan van die onbekende voorwerp te bereken – daar is bevind dit lê tussen Mars en Jupiter. Piazzi het dit na Ceres, die Romeinse godin van die landbou, genoem.

Nog drie asteroïdes (2 Pallas, 3 Juno en 4 Vesta) is die volgende paar jaar ontdek (Vesta in 1807). Ná nog agt jaar van vrugtelose soektogte het die meeste sterrekundiges aangeneem daar is nie nog nie en het hulle ophou soek.

Karl Ludwig Hencke het egter in 1830 na nog asteroïdes begin soek. Vyftien jaar later het hy 5 Astraea, die eerste nuwe asteroïde in 38 jaar, ontdek. Hy het ook 6 Hebe minder as twee jaar later gevind. Daarna het ander sterrekundiges aan die soektog begin deelneem en minstens een nuwe asteroïde is toe elke jaar ontdek (behalwe in die oorlogsjare 1944 en 1945). Noemenswaardige asteroïdejagters van hierdie vroeë tydperk was J.R. Hind, Annibale de Gasparis, Robert Luther, H.M.S. Goldschmidt, Jean Chacornac, James Ferguson, Norman Robert Pogson, E.W. Tempel, J.C. Watson, C.H.F. Peters, A. Borrelly, J. Palisa, die Henry-broers Paul en Prosper, en Auguste Charlois.

In 1891 het Max Wolf astrofotografie begin inspan om na asteroïdes te soek: Hulle het kort strepe op foto's met ’n lang beligtingstyd gevorm. Dit het die opsporingstempo van asteroïdes drasties verhoog: Wolf alleen het 248 ontdek (die eerste een was 323 Brucia), terwyl voorheen maar net meer as 300 ontdek is. Sterrekundiges het geweet daar is nog vele, maar baie van hulle het nie eintlik belanggestel nie. Hulle het dit "goggas van die lug" genoem.Selfs ’n eeu later was net ’n paar duisend geïdentifiseer en genommer.

Tot in 1998 is asteroïdes in ’n proses met vier stappe ontdek. Eers is ’n deel van die lug met ’n teleskoop met ’n wye veld, of astrograaf, gefotografeer. Twee-twee foto's is geneem, gewoonlik ’n uur uitmekaar. Verskeie sulke pare foto's kon oor ’n paar dae geneem word. Daarna is die twee films of plate van dieselfde deel van die lug onder ’n stereoskoop besigtig. Die posisie van enige voorwerp wat om die Son beweeg, sou effens verskil op die twee films. Onder die stereoskoop sou die beeld van die voorwerp lyk of dit effens bo die agtergrond van sterre sweef. Sodra ’n bewegende voorwerp opgespoor is, sou sy ligging relatief tot bekende sterliggings presies met ’n digitaliseringsmikroskoop gemeet word.

Met hierdie drie stappe is nog nie ’n asteroïde ontdek nie: Die waarnemer het bloot ’n verskynsel waargeneem wat ’n voorlopige naam gekry het – dié het bestaan uit die ontdekkingsjaar, ’n letter wat die halfmaand van die ontdekking aandui en nog ’n letter en nommer wat die volgorde van die ontdekking aandui (voorbeeld: ).

Die laaste stap was om die ligging en waarnemingstye na die Kleinplaneetsentrum te stuur waar rekenaarprogramme bepaal het of die verskynsel se wentelbaan ooreenstem met dié van vroeëre verskynsels. Indien wel, het die voorwerp ’n katalogusnommer gekry en die waarnemer van die eerste verskynsel met ’n berekende wentelbaan sou as die ontdekker aangewys word. Hy sou die eer kry om ’n naam vir die voorwerp te kies, onderworpe aan die goedkeuring van die Internasionale Astronomiese Unie (IAU).

Daar is ’n toenemende belangstelling in asteroïdes waarvan die wentelbane die Aarde s’n kruis en wat enige tyd teen die Aarde kan bots. Die drie belangrikste groepe naby-aarde-asteroïdes is die Apollo's, Amors en Atens. Verskeie maniere om asteroïdes van die Aarde weg te keer word al sedert die 1960's voorgestel.

Die naby-aarde-asteroïde 433 Eros is al in 1898 ontdek en verskeie ander in die 1930's. In die volgorde van hul ontdekking is hulle: 1221 Amor, 1862 Apollo, 2101 Adonis en 69230 Hermes, wat in 1937 minder as 0,005 AE van die Aarde af verbygetrek het. Sterrekundiges het toe begin besef hoe groot die moontlikheid van ’n botsing met die Aarde is.

Twee gebeure in latere dekades het die kommer laat toeneem: die algemene aanvaarding dat ’n impak die Kryt-Paleogeen-uitwissing veroorsaak het, en die waarneming in 1994 van die komeet Shoemaker-Levy 9 wat teen Jupiter bots. Die Amerikaanse weermag het ook inligting gedeklassifiseer dat sy militêre satelliete, wat gebou is om kernontploffings op te spoor, honderde botsings in die boonste atmosfeer waargeneem het deur voorwerpe met ’n deursnee wat wissel van een tot 10 meter.

Al hierdie oorwegings het help lei tot hoogs doeltreffende opnames wat bestaan uit kameras en rekenaars wat die beweging van elektriese ladings kan waarneem en direk aan teleskope verbind is. In 2011 is geraam dat 89% tot 96% van die naby-aarde-asteroïdes met ’n deursnee van ’n kilometer of meer al ontdek is. Instrumente wat sulke stelsels gebruik, sluit in:


In Oktober 2018 het die LINEAR-stelsel alleen 147 132 asteroïdes opgespoor. Al die instrumente saam het al 19 266 naby-aarde-asteroïdes ontdek, insluitende byna 900 met ’n deursnee van meer as 1 km.

Tradisioneel is klein liggame wat om die Son wentel as komete, asteroïdes en meteoroïdes (kleiner as ’n meter breed) geklassifiseer. Beech en Steel het in 1995 voorgestel ’n definisie van meteoroïdes sluit groottebeperkings in. Die term "asteroïde" het nooit ’n amptelike definisie gehad nie; die breër term kleinplaneet is deur die IAU verkies.

Ná die ontdekking van asteroïdes wat kleiner as 10 m breed is, het Rubin en Grossman in 2010 hul vorige definisie van meteoroïdes aangepas tot voorwerpe tussen 10 µm en 1 meter, sodat steeds tussen asteroïdes en meteoroïdes onderskei kon word. Die kleinste asteroïdes wat al ontdek is (gebaseer op ’n absolute magnitude "H") is met "H" = 33,2 en met "H" = 32,1 – albei met ’n geraamde deursnee van sowat 1 meter.

In 2006 is die term "klein Sonnestelselliggaam" ook in gebruik geneem vir die meeste kleinplanete en komete. In sommige tale word die term "planetoïde" (van die Grieks vir "planeetagtig") verkies. Die woord "planetesimaal" het ’n soortgelyke betekenis, maar verwys spesifiek na die klein boustene van die planete wat bestaan het toe die Sonnestelsel gevorm het. Die grootste drie voorwerpe in die asteroïdegordel, Ceres, Pallas en Vesta, het gegroei tot die grootte van protoplanete. Ceres is ’n dwergplaneet, die enigste een in die binneste Sonnestelsel.

Toe asteroïdes aanvanklik ontdek is, is hulle beskou as ’n ander klas voorwerpe as komete. Daar was dus geen sambreelterm vir die twee soorte liggame nie, totdat die term "klein Sonnestelselliggaam" in 2006 geskep is. Die grootste verskil tussen asteroïdes en komete is dat ’n komeet ’n koma het as gevolg van die sublimasie van yse naby die oppervlak vanweë die Son se straling. ’n Paar voorwerpe is al as albei geklassifiseer omdat hulle eers as kleinplanete beskou is, maar later tekens van komeetaktiwiteit getoon het. Net so raak sommige komete (dalk almal) se vlugtige yse eindelik op en word hulle asteroïde-agtig. Nog ’n onderskeid is dat komete gewoonlik eksentrieker wentelbane as die meeste asteroïdes het; die meeste asteroïdes met merkbaar eksentrieke wentelbane is moontlik rustende of uitgewerkte komete.

Byna twee eeue lank – van die ontdekking van Ceres in 1801 tot met die ontdekking van die eerste sentour, Chiron, in 1977 – het alle bekende asteroïdes vir die grootste deel van hul wentelbaan by of binne die wentelbaan van Jupiter gebly, hoewel party soos Hidalgo soms ver van Jupiter af beweeg het. Dié tussen Mars en Jupiter se wentelbane was jare lank bloot as "die asteroïdes" bekend. Toe sterrekundiges meer klein liggame begin vind wat permanent anderkant Jupiter bly, dit wat nou sentoure genoem word, het hulle dit as tradisionele asteroïdes beskou, hoewel gedebatteer is oor of hulle as asteroïdes beskou moet word of as ’n nuwe soort voorwerp. Toe die eerste trans-Neptunus-voorwerp (buiten Pluto), Albion, in 1992 ontdek word en veral toe groot getalle soortgelyke voorwerpe gevind word, is nuwe terme uitgedink om die vraagstuk te ontduik: Kuipergordelvoorwerp, trans-Neptunus-voorwerp, verstrooideskyfvoorwerp, ens. Hulle kom in die koue buitewyke van die Sonnestelsel voor waar yse vaste stowwe bly en komeetagtige voorwerpe nie na verwagting veel komeetaktiwiteit toon nie; as sentoure of trans-Neptunus-voorwerpe naby die Son kom, sal hul vlugtige yse sublimeer. Hulle sal dan volgens tradisie as komete geklassifiseer word en nie as asteroïdes nie.

Die naaste van dié voorwerpe aan die binneste Sonnestelsel is die Kuipergordelvoorwerpe – hulle word "voorwerpe" genoem deels om ’n klassifikasie as óf komete óf asteroïdes te voorkom. Hul samestelling is vermoedelik hoofsaaklik komeetagtig, hoewel sommige meer soos asteroïdes kan wees. Verder het die meeste nie die hoogs eksentrieke wentelbane wat met komete verbind word nie, en dié wat tot dusver ontdek is, is groter as tradisionele komeetkerns. (Die heelwat verder geleë Oortwolk is hipoteties die hoofbron van sluimerende komete.) Ander onlangse waarnemings, soos die ontleding van komeetstof wat deur die Stardust-sondeerder versamel is, laat toenemend die onderskeid tussen komete en asteroïdes vervaag. Dit dui op ’n "onafgebrokenheid tussen asteroïdes en komete", eerder as ’n skerp skeidskyn.

Die kleinplanete anderkant Jupiter se wentelbaan word soms "asteroïdes" genoem. Die term word egter al hoe meer beperk tot kleinplanete in die binneste Sonnestelsel. In hierdie artikel word die woord se betekenis dus merendeels beperk tot die klassieke asteroïdes: voorwerpe in die asteroïdegordel, Jupiter-trojane en naby-aarde-voorwerpe.

Toe die IAU die klas "klein Sonnestelselliggame" in 2006 bekend gestel het vir die meeste voorwerpe wat voorheen as kleinplanete en komete geklassifiseer is, het hulle die klas "dwergplanete" geskep vir die grootste kleinplanete – dié waarvan die massa groot genoeg is dat hul swaartekrag hulle in ’n ronde vorm gedruk het. Volgens die IAU "mag die term 'kleinplaneet' steeds gebruik word, maar oor die algemeen word 'klein Sonnestelselliggaam' verkies". 

Planetesimale in die asteroïdegordel het vermoedelik baie soos die res van die sonnewel ontwikkel, totdat Jupiter amper sy huidige massa bereik het. Daarna is 99% van plantesimale weens baanresonansies met Jupiter uit die gordel gewerp. Simulasies en eienskappe van asteroïdes dui daarop dat dié groter as sowat 120 km in deursnee gedurende die vroeë tydperk gevorm is, terwyl kleiner liggame fragmente is wat uit botsings tussen groter asteroïdes ontstaan het tydens of ná Jupiter se versteuring. Ceres en Vesta het groot genoeg geword om te smelt en te differensieer: Swaarder elemente het na die kern afgesak en rotsagtige minerale het in die kors agtergebly.

In die Nice-model word baie Kuipergordelvoorwerpe in die buitenste asteroïdegordel vasgevang op afstande van groter as 2,6 AE. Die meeste is later deur Jupiter uitgewerp, maar dié wat oorgebly het, kan D-tipe asteroïdes wees en sluit moontlik Ceres in.

Verskeie dinamiese groepe asteroïdes is al in die binneste Sonnestelsel ontdek. Hul wentelbane word versteur deur die swaartekrag van ander liggame in die Sonnestelsel en deur die Jarkofski-effek. Taamlik groot groepe is:

Die meeste bekende asteroïdes kom in die asteroïdegordel voor wat tussen die wentelbane van Mars en Jupiter lê. Hul wentelbane het gewoonlik ’n lae eksentrisiteit (en is dus nie baie langwerpig nie). Daar word geraam die gordel bevat tussen 1,1 miljoen en 1,9 miljoen asteroïdes met ’n deursnee van meer as 1 km, en miljoene kleineres. Hulle kan oorblyfsels van die protoplanetêre skyf wees wat in die vormingsjare van die Sonnestelsel weens swaartekragversteurings deur Jupiter verhoed is om planete te vorm.

Trojane is groepe wat ’n wentelbaan met ’n planeet of maan deel, maar nie teen hulle bots nie omdat hulle by een van die stabiele Lagrange-punte, L4 en L5, voorkom wat 60° voor en agter die groter liggaam lê.

Die grootste groep is die Jupiter-trojane. Hoewel minder van hulle ontdek is, word vermoed daar is net soveel van hulle as wat daar asteroïdes in die asteroïdegordel is. Trojane is ook in die wentelbane van ander planete ontdek, insluitende Venus, die Aarde, Mars, Uranus en Neptunus.

Naby-aarde-asteroïdes is voorwerpe met wentelbane wat naby aan die Aarde verbyloop. Asteroïdes wat die Aarde se wentelbaan kruis, word "aardkruisers" genoem. In 2016 was daar 14 464 bekende naby-aarde-asteroïdes, waarvan 900-1 000 ’n deursnee van meer as ’n kilometer gehad het.

Die grootte van asteroïdes wissel geweldig, van tot byna breed vir die grootstes tot rotse met ’n deursnee van net 1 meter. (Kleiner voorwerpe is meteoroïdes.) Die grootste drie asteroïdes lyk baie soos miniatuurplanete: Hulle is rofweg sferies, het minstens gedeeltelik gedifferensieerde interieurs, en is vermoedelik protoplanete wat bewaar gebly het. Die oorgrote meerderheid is egter veel kleiner en het oneweredige vorms; hulle is vermoedelik óf planetesimale wat bewaar gebly het óf fragmente van groter liggame.

Die dwergplaneet Ceres is met sy deursnee van 975 km verreweg die grootste asteroïde. Die tweede en derde grootste is 4 Vesta en 2 Pallas, wat albei net meer as 500 km breed is. Vesta is die enigste asteroïde in die hoofgordel wat soms met die blote oog sigbaar is. Op seldsame geleenthede kan ’n naby-aarde voorwerp vir ’n kort rukkie sonder tegniese hulp sigbaar wees, soos 99942 Apophis.

Die massa van al die voorwerpe in die asteroïdegordel word geraam op sowat 2,8-, of sowat 4% van die Maan se massa. Hiervan beslaan Ceres , ’n derde van die totaal. Saam met die massa van die volgende drie swaarste voorwerpe, Vesta (9%), Pallas (7%) en Hygiea (3%), styg dit tot sowat 51%. Die volgende drie swaarste voorwerpe, 511 Davida (1,2%), 704 Interamnia (1%) en 52 Europa (0,9%), voeg net ’n bykomende 3% by tot die totale massa. Die getal asteroïdes neem daarna skerp toe namate hul individuele grootte afneem.

Hoewel hul ligging in die asteroïdegordel hulle van planeetstatus uitsluit, is die grootste drie voorwerpe – Ceres, Vesta en Pallas – ongeskonde protoplanete wat baie eienskappe met planete deel. Hulle is ook atipies in vergelyking met die meeste "aartappelvormige" asteroïdes. Die vierde grootste asteroïde, Hygiea, het ’n ongedifferensieerde interieur, nes die meeste ander asteroïdes. 

Ceres is die enigste een met ’n ten volle ellipsoïdale vorm en dus die enigste een wat ’n dwergplaneet is. Dit het ’n veel groter absolute magnitude, van sowat 3,32, as die ander asteroïdes en kan ’n laag ys op die oppervlak hê. Nes die planete is Ceres se interieur gedifferensieerd: Dit het ’n kors, ’n mantel en ’n kern. 

Vesta het ook ’n gedifferensieerde interieur, maar het binne die Sonnestelsel se vriesgrens gevorm en het dus nie water nie; hy is hoofsaaklik uit basaltrots soos olivien saamgestel. Buiten die groot krater by sy suidpool, het Vesta ook ’n ellipsoïdale vorm. Dit is die hoofvoorwerp van die Vesta-familie en ander V-tipe asteroïdes, en is die bron van die HED-meteoriete, wat 5% van alle meteoriete op Aarde uitmaak.

Pallas is buitengewoon omdat dit, soos Uranus, op sy kant roteer, met ’n groot hoek tussen sy rotasie-as en wentelvlak. Sy samestelling is soortgelyk aan dié van Ceres: baie koolstof en silikon en dalk gedeeltelik gedifferensieerd. Pallas is die hoofvoorwerp van die Pallas-familie asteroïdes.

Hygiea is die koolstofrykste asteroïde en lê, anders as die ander groot asteroïdes, relatief naby aan die sonnebaan. Dit is die grootste lid en vermoedelik die hoofvoorwerp van die Hygiea-familie asteroïdes.

Die meting van die rotasietempo van groot voorwerpe in die asteroïdegordel wys daar is ’n boonste limiet. Baie min asteroïdes met ’n deursnee van groter as 100 meter het ’n rotasieperiode van vinniger as 2,2 uur. Vir asteroïdes wat vinniger roteer, is die skynkrag op die oppervlak groter as die swaartekrag, sodat enige los oppervlakmateriaal weggeskiet sou word. ’n Soliede voorwerp behoort egter baie vinniger te kan roteer. Dit dui daarop dat die meeste asteroïdes met ’n deursnee van meer as 100 meter rommelhope is wat gevorm is deur die versameling van rommel ná botsings tussen asteroïdes.

Die fisiese samestelling van asteroïdes varieer en word nie goed verstaan nie. Dit lyk of Ceres saamgestel is uit ’n rotsagtige kern wat met ’n ysmantel bedek is, terwyl Vesta vermoedelik ’n nikkel-ysterkern, olivienmantel en basaltkors het. Hygiea, wat lyk of dit ’n primitiewe samestelling van koolstofagtige chondriet het, is vermoedelik die grootste ongedifferensieerde asteroïde. Die meeste kleiner asteroïdes is vermoedelik rommelhope wat losweg deur swaartekrag bymekaargehou word, hoewel die grootstes waarskynlik solied is. Sommige asteroïdes het mane of is deel van ’n dubbelvoorwerp: Rommelhope, mane, dubbelasteroïdes en verspreide asteroïdefamilies is vermoedelik die gevolg van botsings wat ’n moederasteroïde of moontlik ’n planeet verwoes het.

Asteroïdes bevat spore van aminosure en ander organiese samestellings, en sommige geleerdes vermoed asteroïdebotsings kon die vroeë aarde voorsien het van die chemikalieë wat nodig is om lewe te skep, of het dalk self lewe na die Aarde gebring. In Augustus 2011 is ’n verslag gepubliseer wat geskoei is op Nasa-studies van meteoriete wat op Aarde gevind is, en daarin is voorgestel DNS- en RNS-komponente (adenien, guanien en verwante organiese molekules) kon in die buitenste ruim op asteroïdes en komete gevorm gewees het.
Samestelling word na aanleiding van drie primêre bronne bereken: albedo, oppervlakspektrum en digtheid. Die laaste een kan net akkuraat bepaal word deur die wentelbane van mane waar te neem indien hulle teenwoordig is. Tot dusver het elke asteroïde met mane ’n rommelhoop blyk te wees, ’n losse versameling van rots en metaal waarvan die volume uit halfleë ruimte bestaan. Die deursnee van die asteroïdes wat ondersoek is, is tot 280 km en sluit in 121 Hermione (268×186×183 km) en 87 Sylvia (384×262×232 km). Net ’n halfdosyn asteroïdes is groter as Sylvia, maar nie een van hulle het mane nie; ’n paar kleiner asteroïdes het egter vermoedelik ’n groter massa, wat daarop dui dat hulle versteur kon gewees het. 511 Davida, wat omtrent net so groot soos Sylvia is, het ’n geraamde massa van twee en ’n half keer soveel (hoewel dit onseker is). Die feit dat sulke groot asteroïdes soos Sylvia rommelhope kan wees, vermoedelik weens versteurende botsings, hou belangrike gevolge in vir ons siening van die vorming van die Sonnestelsel: Rekenaarsimulasies van botsings tussen soliede liggame wys hulle is net so geneig om mekaar te vernietig as om saam te smelt, maar botsende rommelhope is meer geneig om saam te smelt. Dit beteken die kerns van die planete kon relatief vinnig gevorm het.

Op 7 Oktober 2009 is die teenwoordigheid van waterys op die oppervlak van 24 Themis bevestig met Nasa se Infrared Telescope Facility. Dit lyk of die asteroïde se hele oppervlak met ys bedek is. Aangesien hierdie yslaag sublimeer, word dit vermoedelik aangevul deur ’n reservoir van ys onder die oppervlak. Organiese verbindings is ook op die oppervlak waargeneem. Wetenskaplikes meen dit is moontlik dat van die eerste water op Aarde hierheen gebring is deur asteroïdebotsings ná die botsing wat die Maan gevorm het. Die teenwoordigheid van ys op Themis steun dié teorie.

In Oktober 2013 is water vir die eerste keer op ’n ekstrasolêre liggaam waargeneem – op ’n asteroïde wat om die witdwerg GD 61 wentel. Op 22 Januarie 2014 het wetenskaplikes van die Europese Ruimteagentskap (ESA) verslag gedoen oor die eerste besliste waarneming van waterdamp op die dwergplaneet Ceres in die asteroïdegordel. Die waarneming is gedoen met die infrarooigeriewe van die Herschel-ruimtesterrewag. Dié bevinding was onverwags omdat komete, en nie asteroïdes nie, gewoonlik met "spuitstrale en pluime" verbind word. Volgens een van die wetenskaplikes "vervaag die verskille tussen komete en asteroïdes al hoe meer". 

Die meeste asteroïdes buiten die vier grootstes (Ceres, Pallas, Vesta en Hygiea) lyk waarskynlik dieselfde, hoewel hul vorms onreëlmatig is. Mathilde (deursnee: 50 km) is ’n rommelhoop vol kraters wat net so breed is as die asteroïde se radius, en aardgebaseerde waarnemings van Davida (300 km), een van die grootstes naas die grootste vier, onthul ’n soortgelyke hoekige profiel, wat daarop dui dat dit ook vol radiusgrootte-kraters is. Mediumgrootte-asteroïdes soos Mathilde en 243 Ida wat van naby waargeneem is, onthul ook ’n dik laag los materiaal wat die oppervlak bedek. 

Asteroïdes word weens ruimteverwering donkerder en rooier namate hulle ouer word. Daar is egter bewyse dat die kleur vinnig verander, binne die eerste honderdduisend jaar, en dit beperk die nuttigheid van spektrummetings om asteroïdes se ouderdom te bepaal.

Die optiese eienskappe van 'n asteroïde lewer belangrike inligting oor sy aard en samestelling. Asteroïdes word volgens hul spektrale eienskappe in verskeie tipes verdeel. Die drie belangrikstes is: C, M en S.

Hierdie tipe is koolstofhoudend en weerkaats min lig omdat die koolstof so swart soos teer is. Amper 75% van die asteroïdes behoort tot hierdie groep. ’n Goeie voorbeeld is Ryugu. Die maantjies Phobos en Deimos behoort ook tot hierdie groep, hoewel hulle deur die planeet Mars vasgevang is.

Die M-tipe asteroïde bestaan hoofsaaklik uit metaal, meestal yster en nikkel. Hierdie tipe weerkaats sonlig baie goed en is helder. Slegs omtrent 8% van die asteroïdes behoort tot hierdie groep. 'n Goeie voorbeeld is Kleopatra.

Die S-tipe asteroïdes betaan uit silikaat en is dus klipagtig. Hulle verteenwoordig omtrent 17% van die asteroïdes. Voorbeelde is Eros en Itokawa. Hul albedo is tussen 0,10 en 0,28.

In Tholen se klassifikasie word 14 tipes erken, hoewel die meeste taamlik seldsaam is.

’n Nuut ontdekte asteroïde kry ’n voorlopige naam (soos ), wat bestaan uit die ontdekkingsjaar, ’n letter wat die halfmaand van die ontdekking aandui en nog ’n letter en nommer wat die volgorde van die ontdekking aandui. Sodra sy wentelbaan bevestig is, kry dit ’n nommer en later kan dit ook ’n eienaam kry (byvoorbeeld 433 Eros). Die nommer in die amptelike naam staan tussen hakies, byvoorbeeld (433) Eros, maar dit is algemeen om die hakies weg te laat. Dit is ’n informele gebruik om die nommer heeltemal weg te laat of om dit uit te los nadat die volle naam die eerste keer genoem is. Name kan ook voorgestel word deur die ontdekker, maar binne die riglyne wat die IAU daargestel het.

Die eerste asteroïdes wat ontdek is, het ekoniese simbole gekry soos dié wat tradisioneel aan planete toegeken is. Teen 1855 was daar twee dosyn asteroïdesimbole, wat dikwels in verskeie variasies voorgekom het.

In 1851, nadat die 15de asteroïde (15 Eunomia) ontdek is, het Johann Franz Encke ’n groot verandering aangebring aan die komende 1854-uitgawe van die "Berliner Astronomisches Jahrbuch" (BAJ, "Berlynse Astronomiese Jaarboek"). Hy het ’n skyf (sirkel), tradisioneel die simbool vir ’n ster, as ’n generiese simbool vir ’n asteroïde begin gebruik. Die sirkel is toe genommer in die volgorde van ontdekking om ’n spesifieke asteroïde aan te dui (hoewel hy ① aan die vyfde asteroïde, 5 Astraea, toegeken het) – vir die eerste vier het hy slegs hul bestaande ikoniese simbole gebruik. Sterrekundiges het gou dié metode gevolg, en die volgende asteroïde wat ontdek is (16 Psyche, in 1852) was die eerste een wat met sy ontdekking volgens sy nommer aangedui is. Psyche en ’n paar ander het egter ook ikoniese simbole gekry. 20 Massalia was die eerste een wat nie ’n ikoniese simbool gekry het nie, en ná die ontdekking in 1855 van 37 Fides is geen ikoniese simbole meer toegeken nie. Astraea se nommer is in dié jaar na ⑤ geskuif, maar die eerste vier asteroïdes is eers van die 1867-uitgawe af volgens hul nommers aangedui. Die sirkel is daarna in hakies verander, wat makliker was om te druk, en oor die volgende paar dekades soms weggelaat. Dit het tot die huidige gebruik aanleiding gegee.

Voor die eeu van ruimtereise is voorwerpe in die asteroïdegordel selfs deur die grootste teleskope slegs as ligpunte waargeneem, en hul vorms en terreine het ’n raaisel gebly. Die beste moderne grondgebaseerde teleskope en die wentelende Hubble-ruimteteleskoop kon ’n klein hoeveelheid besonderhede op die oppervlak van die grootste asteroïdes waarneem, maar selfs dan was hulle weinig meer as dowwe kolle. Beperkte inligting oor die vorm en samestelling van asteroïdes kan afgelei word van hul ligkurwe (die variasie in hul helderheid terwyl hulle roteer) en hul spektrale eienskappe, en hul grootte kan geraam word volgens die lengte van hul sterverduisterings (wanneer ’n asteroïde direk voor ’n ster verbybeweeg). Radarbeelde kan ook goeie inligting verskaf oor die grootte en die wentel- en rotasieparameters, veral vir naby-aarde-asteroïdes.

Die eerste nabyskote van asteroïde-agtige voorwerpe is in 1971 geneem toe Mariner 9 Phobos en Deimos, die twee klein mane van Mars, afgeneem het. Hulle is vermoedelik asteroïdes wat deur Mars in ’n wentelbaan aangetrek is. Op hierdie beelde kan die onreëlmatige, aartappelagtige vorms van die meeste asteroïdes gesien word, nes op latere foto's deur Voyager 1 en Voyager 2 van die klein mane van die gasreuse.

Die eerste ware asteroïde wat van naby afgeneem is, was 951 Gaspra in 1991, gevolg deur 243 Ida en sy maan, Dactyl, in 1993 – almal deur die Galileo-tuig op pad na Jupiter.

Die eerste tuig wat spesifiek asteroïdes afgeneem het, was NEAR Shoemaker, wat 253 Mathilde in 1997 afgeneem het voordat dit in ’n wentelbaan om 433 Eros gegaan en in 2001 eindelik op sy oppervlak geland het. Ander asteroïdes is ook in die 21ste eeu afgeneem deur tuie op pad na ander bestemmings. 
In September 2007 het Nasa die Dawn-ruimtetuig gelanseer. Dit het van Julie 2011 tot September 2012 om 4 Vesta gewentel en wentel sedert 2015 om die dwergplaneet 1 Ceres. 4 Vesta is die tweede grootste asteroïde wat nog besoek is.

Op 13 Desember 2012 het China se wenteltuig Chang'e 2 binne 3,2 km van die asteroïde 4179 Toutatis verbygevlieg as deel van ’n uitgebreide sending.

Die Japan Aerospace Exploration Agency (JAXA) het in Desember 2014 die Hayabusa2-tuig lanseer en beplan om monsters van 162173 Ryugu in Desember 2020 na die Aarde terug te bring.

Op 8 September 2016 het Nasa die tuig OSIRIS-REx na die asteroïde 101955 Bennu gelanseer en op 31 Desember 2018 het dit in ’n wentelbaan om Bennu gegaan. Die plan is om ’n monster van 60 g materiaal te neem en terug na die Aarde te bring.

Vroeg in 2013 het Nasa die beplanningsfases aangekondig van ’n sending om ’n naby-aarde-asteroïde vas te vang en in ’n wentelbaan om die Maan te plaas waar dit moontlik deur ruimtevaarders besoek sal word. Dit sal later teen die Maan bots. Op 19 Junie 2014 het Nasa aangekondig die asteroïde 2011 MD is ’n goeie kandidaat om deur ’n robotsending vasgevang te word, dalk in die vroeë 2020's.

Daar is al voorgestel dat asteroïdes gebruik word as ’n bron van materiale wat skaars of uitgeput is op Aarde of materiale vir die bou van ruimtehabitats. 

Die ligging van Ceres (in die asteroïdegordel) in vergelyking met dié van ander liggame van die Sonnestelsel


</doc>
<doc id="39056" url="https://af.wikipedia.org/wiki?curid=39056" title="Kleinplaneet">
Kleinplaneet

’n Kleinplaneet (Engels: "minor planet") is ’n astronomiese voorwerp wat in ’n direkte wentelbaan om die Son is en wat nie óf ’n hoofplaneet is óf oorspronklik as ’n komeet geklassifiseer is nie. Kleinplanete kan dwergplanete, asteroïdes, trojane, sentoure, Kuiper-gordel-voorwerpe en ander voorwerpe verder weg as die planeet Neptunus wees. Die eerste kleinplaneet wat ontdek is, was Ceres in 1801 (hoewel dit van sy ontdekking tot in 1851 as ’n ware planeet beskou is). Die wentelbane van meer as 570 000 voorwerpe is reeds aangeteken deur die Minor Planet Center in die VSA.

Die term "kleinplaneet" word sedert die 19de eeu gebruik om hierdie voorwerpe te beskryf. Die term planetoïde is ook gebruik, veral vir groter voorwerpe. Histories was die terme "asteroïde", "kleinplaneet" en "planetoïde" min of meer sinonieme, maar die saak het ingewikkelder geraak nadat talle kleinplanete buite die wentelbaan van Jupiter en veral Neptunus ontdek is wat nie algemeen as asteroïdes beskou is nie. Sommige kleinplanete word dubbel geklassifiseer as komete ook.

Voor 2006 het die Internasionale Astronomiese Unie (IAU) die term "kleinplaneet" amptelik gebruik. Tydens sy 2006-byeenkoms het die unie kleinplanete en komete herklassifiseer in twee kategorieë: dwergplanete en klein sonnestelsel-liggame. Voorwerpe word dwergplanete genoem as hulle voldoende massa besit vir hul eie swaartekrag om rigiede liggaamskragte te oorwin, sodat dit 'n hidrostatiese ewewigsvorm (amper sferies) aanneem. Alle ander kleinplanete word "klein sonnestelsel-liggame" genoem. Volgens die IAU mag die term kleinplaneet vir laasgenoemde voorwerpe "nog gebruik word, maar in die algemeen word die term 'klein sonnestelsel-liggame' verkies". Vir nommer- en naamdoeleindes word die tradisionele onderskeid tussen kleinplanete en komete steeds gevolg.

Saturnus se maan Mimas is die kleinste liggaam sover bekend wat ’n hidrostatiese ewewigsvorm het (hoewel dit nie ’n dwergplaneet is nie omdat dit nie direk om die Son wentel nie), terwyl die asteroïde Pallas dalk die grootste liggaam is wat nie ’n hidrostatiese ewewigsvorm het nie. Die IAU het tot dusver vyf voorwerpe as dwergplanete geklassifiseer. Hulle is in volgorde van die Son af Ceres, Pluto, Haumea, Makemake en Eris.

Honderdduisende kleinplanete is al ontdek in die sonnestelsel – in 2009 teen ’n tempo van 3 000 per maand. Van die meer as 535 000 geregistreerde kleinplanete het 251 651 wentelbane wat bekend genoeg is dat permanente amptelike nommers aan hulle toegeken is. Hiervan het 16 154 amptelike name. Sedert September 2010 is die naamlose kleinplaneet met die laagste nommer (3708) 1974 ,FV; maar daar is ook sommige kleinplanete met name wat nommers groter as 240 000 het.

Daar is verskeie breë indelings van kleinplanete:

’n Kleinplaneet wat pas ontdek is, kry ’n voorlopige naam soos 2002 AT wat afhang van die jaar van ontdekking en ’n alfanumeriese kode wat die halfmaand van sy ontdekking en die volgorde in daardie halfmaand aandui. Sodra ’n asteroïde se wentelbaan bevestig is, kry dit ’n nommer en later dalk ’n naam (bv. 433 Eros). Amptelik staan die nommer tussen hakies, maar dit word dikwels uitgelaat. Nie-amptelik kan die nommer ook weggelaat word, of ten minste nadat die volle naam eers genoem is.

Kleinplanete wat ’n nommer gekry het, maar nie ’n naam nie, behou die voorlopige nommer, bv. (29075) 1950 DA. Namate al hoe meer asteroïdes gevind word, kry al hoe minder van hulle name.

’n Paar voorwerpe word as beide asteroïdes en komete geklassifiseer, soos 4015 Wilson–Harrington, wat ook gelys word as 107P/Wilson–Harrington.

Die eerste paar asteroïdes is genoem na figure uit die Griekse en Romeinse mitologie, maar later is bekende mense, letterkundige karakters, ontdekkers se vroue en kinders en selfs televisiekarakters se name gebruik.

Die eerste asteroïde wat ’n nie-mitologiese naam gekry het, is 20 Massalia, wat die Griekse naam vir die stad Marseille is. Die eerste een wat ’n heeltemal nie-klassieke naam gekry het, is 45 Eugenia, wat genoem is na keiserin Eugénie de Montijo, die vrou van Napoléon III van Frankryk.

Selfs die troeteldiere van ontdekkers is vernoem, soos 482 Petrina, 483 Seppina en 2309 Mr. Spock. Hoewel dié praktyk later verbied is, word vreemde name steeds voorgestel en aanvaar, soos 4321 Zero, 6042 Cheshirecat, 9007 James Bond, ens.

Name wat in verskillende tale vertaal is, is ook van die begin af algemeen. 1 Ceres, die Latynse/Engelse naam, was aanvanklik Italiaans, "Cerere". In Duits, Frans en Arabies is die Engelse naam gebruik, maar "Tserera" is in Russies gebruik, soos die oorspronklike Italiaanse naam. In Grieks is die naam vertaal as Demeter, die Griekse ekwivalent van die Romeinse godin Ceres. Aanvanklik, voor dit verwarring veroorsaak het, is die name van Romeinse figure gewoonlik in Griekse vertaal – ander voorbeelde is Hera vir 3 Juno, Hestia vir 4 Vesta, Chloris vir 8 Flora en Pistê vir 37 Fides.

Alle name is nie vrylik te gebruik nie; vir sekere liggame is daar konvensionele reëls oor watter name toelaatbaar is. So word sentoure (in ’n baan tussen Saturnus en Neptunus) na mitologiese sentoure genoem, Jupiter-trojane na helde uit die Trojaanse Oorlog en trans-Neptunus-voorwerpe na onderwêreldse geeste.



</doc>
<doc id="39060" url="https://af.wikipedia.org/wiki?curid=39060" title="Kuipergordel">
Kuipergordel

Die Kuipergordel, soms ook die Edgeworth-Kuipergordel genoem, is ’n streek in die Sonnestelsel anderkant die planete wat strek van die wentelbaan van Neptunus 30 astronomiese eenhede (AE) van die Son af tot ongeveer 50 AE. Die streek is soortgelyk aan die asteroïdegordel, hoewel dit aansienlik groter is: 20 keer breër en met ’n massa van 20 tot 200 keer so groot. Soos die asteroïdegordel, bestaan die Kuipergordel uit klein voorwerpe, oorblyfsels van toe die Sonnestelsel gevorm het. Terwyl die hemelliggame in die asteroïdegordel hoofsaaklik uit rots en metaal bestaan, is die Kuipergordel se voorwerpe grootliks saamgestel uit bevrore vlugtige stowwe, of yse, soos metaan, ammoniak en water. Die Kuipergordel is die tuiste van minstens drie dwergplanete: Pluto, Haumea en Makemake. Dit is genoem na die Nederlands-Amerikaanse sterrekundige Gerard Kuiper, hoewel hy nie die bestaan daarvan voorspel het nie.

In 1992 is Albion ontdek; dit was die eerste Kuipergordelvoorwerp (KGV) naas Pluto en Charon. Sedertdien het die aantal ontdekte KGV's tot meer as duisend gegroei en daar word geglo dat meer as 100 000 KGV's ’n deursnee van meer as 100 km het. Daar is oorspronklik geglo die Kuipergordel is die bron van kortperiodekomete (met ’n wentelbaan wat minder as 200 jaar duur om te voltooi). Studies sedert die middel 1990's het egter gewys die Kuipergordel is dinamies stabiel en dat die verstrooide skyf, ’n dinamies aktiewe streek wat 4,5 miljard jaar gelede deur die uitwaartse beweging van Neptunus geskep is, die ware oorsprong is. Verstrooideskyfvoorwerpe, soos Eris, is KGV-agtige liggame met uiters groot wentelbane wat hulle tot 100 AE van die Son af neem.

Die Kuipergordel word onderskei van die teoretiese Oortwolk, wat duisend keer verder is. Die voorwerpe in die Kuipergordel, verstrooide skyf en Oortwolk word saam Trans-Neptunus-voorwerpe (TNV's) genoem.

Een van Neptunus se natuurlike satelliete, Triton, is waarskynlik ’n KGV wat deur die planeet in ’n wentelbaan vasgevang is.

Met ’n deursnee van meer as 2 000 km is die dwergplaneet Pluto die grootste lid van die Kuipergordel. Dit is ook die naasgrootste TNV (naas Eris in die verstrooide skyf). Pluto, wat aanvanklik as ’n planeet geklassifiseer is maar sedert 2006 ’n dwergplaneet is omdat dit as ’n KGV beskou word, se samestelling is soortgelyk aan dié van baie ander voorwerpe in die Kuipergordel en sy wentelperiode is kenmerkend van ’n klas KGV's bekend as plutino's, wat dieselfde 2:3-baanresonansie met Neptunus het.

Die New Horizons-ruimtetuig het die KGV op 1 Januarie 2019 aangedoen ná sy verbyvlug van Pluto op 14 Julie 2015.

Ná die ontdekking van Pluto in 1930 is daar gegis die voorwerp kom nie alleen in dié gebied voor nie. Die bestaan van die Kuipergordel in verskeie vorme is dekades lank voorspel. Eers in 1992 is die eerste regstreekse bewys van sy bestaan gevind. Die aantal voorspellings en die verskeidenheid daarvan het gelei tot onsekerheid oor wie presies die eer moet kry dat hulle dit eerste voorgestel het.

Die eerste sterrekundige wat die bestaan van Trans-Neptunus-voorwerpe voorspel het, was Frederick C. Leonard. Kort ná Pluto se ontdekking deur Clyde Tombaugh in 1930 het Leonard gewonder of dit nie die "eerste" van ’n "reeks" sulke voorwerpe is en of die ander voorwerpe nie nog ontdek moes word nie. In dieselfde jaar het die sterrekundige Armin O. Leuschner voorgestel Pluto is dalk een van baie langperiodevoorwerpe wat nog ontdek moet word.

In 1943 het Kenneth Edgeworth ’n hipotese voorgestel dat die materiaal in die streek anderkant Neptunus in die aanvanklike sonnewel te wydverspreid was om planete te vorm en dus talle kleiner voorwerpe gevorm het. Daaruit het hy afgelei die streek anderkant die planete word beset deur ’n groot aantal relatief klein liggame en dat een van hulle nou en dan "uit sy eie sfeer dwaal en as ’n ongereelde besoeker sy opwagting in die binneste Sonnestelsel maak" en ’n komeet word.

Gerard Kuiper het in 1951 in "Astrophysics: A Topical Symposium" gespekuleer dat ’n soortgelyke skyf vroeg in die evolusie van die Sonnestelsel gevorm het, maar hy het nie gedink dat so ’n gordel nog bestaan nie. Kuiper het, soos baie mense in dié tyd, veronderstel Pluto is so groot soos die Aarde en dat dit hierdie klein liggame uitwaarts na die Oortwolk of na buite die Sonnestelsel versprei het. As hy reg was, sou daar dus nie vandag ’n Kuipergordel gewees het nie.

Die hipotese het in die volgende dekades verskeie vorme aangeneem. In 1962 het die fisikus Al G.W. Cameron die bestaan van ’n enorme hoeveelheid klein voorwerpe aan die buitewyke van die Sonnestelsel voorgestel. In 1964 het Fred Whipple, wat die bekende "vuil sneeubal"-hipotese oor komete se voorkoms gewild gemaak het, gemeen ’n "komeetgordel" kan groot genoeg wees om die beweerde afwykings in Uranus se wentelbaan te veroorsaak wat gelei het tot die soeke na Planeet X, of minstens groot genoeg om die wentelbaan van bekende komete te beïnvloed. Waarnemings het dié hipotese verkeerd bewys.

In 1977 het Charles Kowal 2060 Chiron ontdek. Dit is ’n ysagtige planetoïde in ’n wentelbaan tussen Saturnus en Uranus. In 1992 is nog ’n voorwerp, 5145 Pholus, in ’n soortgelyke wentelbaan ontdek. Vandag is dit bekend ’n groot groep komeetagtige liggame, die sentoure, bestaan in die streek tussen Jupiter en Neptunus. Die sentoure se wentelbane is onstabiel en hulle het ’n dinamiese bestaan van ’n paar miljoen jaar. Sedert die ontdekking van Chiron in 1977 het sterrekundiges gespekuleer die sentoure moet dus gedurig deur die een of ander buitenste bron aangevul word.

Verdere bewyse vir die bestaan van die Kuipergordel is later gevind met die bestudering van komete. Dit was reeds ’n geruime tyd bekend dat komete ’n beperkte leeftyd het. Terwyl hulle naby aan die Son beweeg, veroorsaak die Son se hitte dat hul vlugtige oppervlakke in die ruimte verdamp en hulle word mettertyd kleiner. Die feit dat hulle steeds voorkom ná al die jare van die Sonnestelsel se bestaan, beteken hulle moet aanhoudend aangevul word. Een so ’n aanvullingsgebied is die Oortwolk, ’n sferiese swerm komete wat strek tot verder as 50 000 AE van die Son af; die bestaan van die wolk is die eerste keer in 1950 deur die Nederlandse sterrekundige Jan Oort voorgestel. Daar word geglo die Oortwolk is die bron van langperiodekomete, wat duisende jare neem om ’n wentelbaan te voltooi.

Daar is ’n ander soort komeet, kortperiodekomete soos Halley se Komeet, wat ’n wentelbaan in minder as 200 jaar voltooi. Teen die 1970's is kortperiodekomete teen so ’n tempo ontdek dat besef is hulle kan nie net van die Oortwolk af kom nie. Vir ’n voorwerp in die Oortwolk om ’n kortperiodekomeet te word, sou dit eers deur die groot planete aangetrek moes word. In ’n uitgawe van "Monthly Notices of the Royal Astronomical Society" van 1980 het die Uruguayaanse sterrekundige Julio Fernández gesê vir elke kortperiodekomeet wat uit die Oortwolk na die binneste Sonnestelsel gestuur word, sou 600 in die interstellêre ruimte uitgewerp moes word. Hy het gespekuleer ’n komeetgordel tussen 35 en 50 AE van die Son af sal nodig wees om die getal waargenome komete te verduidelik.

’n Kanadese span, Martin Duncan, Tom Quinn en Scott Tremaine, het Fernández se werk in 1988 opgevolg en ’n paar rekenaarsimulasies gedoen om te bepaal of alle komete uit die Oortwolk kan kom. Hulle het bevind dit is nie moontlik nie, veral omdat kortperiodekomete naby die vlak van die Sonnestelsel voorkom, terwyl komete uit die Oortwolk vanuit enige punt in die lug kan kom. As ’n "gordel", soos Fernández dit genoem het, bestaan, stem die simulasies ooreen met waarnemings. Omdat die woorde "Kuiper" en "komeetgordel" albei in die openingsin van Fernández se verslag voorkom, het Tremaine na berig word hierdie hipotetiese streek die "Kuipergordel" genoem.

In 1987 het die sterrekundige David Jewitt toenemend belanggestel in die "oënskynlike leegheid van die buitenste Sonnestelsel". Hy het die student Jane Luu aangemoedig om hom te help om nog voorwerpe anderkant Pluto te ontdek. Met teleskope by die Kitt Peek-sterrewag in Arizona en die Cerro Tololo- Inter-Amerikaanse Sterrewag in Chili het Jewitt en Luu hul soektog begin deur eers fotoplate te vergelyk en daarna meer gevorderde elektroniese toerusting te gebruik wat veel meer lig versamel het en resultate op ’n rekenaarskerm vertoon het. In 1988 het Jewitt na die sterrekunde-instituut aan die Universiteit van Hawaii geskuif. Luu het later by hom aangesluit om op die universiteit se 2,24 m-teleskoop op Mauna Kea te werk. Eindelik, ná ’n soektog van vyf jaar, het Jewitt en Luu op 30 Augustus 1992 die "ontdekking van die kandidaat-Kuipergordelvoorwerp" 15760 Albion aangekondig. Ses maande later het hulle nog ’n voorwerp, (181708) 1993 FW, in die streek ontdek.

Studies wat uitgevoer is sedert die trans-Neptunus-gebied ontdek is, het gewys die streek wat nou die Kuipergordel genoem word, is nie die oorsprong van kortperiodekomete nie, maar dat hulle kom van ’n verwante groep voorwerpe, wat die verstrooide skyf genoem word. Dié skyf is geskep toe Neptunus uitwaarts migreer het tot in die proto-Kuipergordel, wat in dié stadium veel nader aan die Son was. Die planeet het ’n groep dinamies stabiele voorwerpe agtergelaat wat nooit deur sy wentelbaan beïnvloed kan word nie (die ware Kuipergordel), asook ’n groep waarvan die perihelium naby genoeg is dat Neptunus hulle steeds kan versteur in sy wenteling om die Son (die verstrooide skyf). Omdat die verstrooide skyf dinamies aktief is en die Kuipergordel dinamies relatief stabiel, word die verstrooide skyf nou beskou as die waarskynlikste bron van kortperiodekomete.

Sterrekundiges gebruik soms die alternatiewe naam Edgeworth-Kuipergordel om krediet aan Edgeworth te gee, en KGV's word soms EKV's genoem. Brian G. Marsden beweer nie een van die twee behoort werklik erkenning te kry nie: "Nóg Edgeworth nóg Kuiper het enigiets geskryf wat naastenby ooreenstem met wat ons nou sien, maar Fred Whipple het." David Jewitt meen as enigiemand daarvoor krediet moet kry dat hulle die Kuipergordel voorspel het, is dit Fernández.

KGV's word soms ook "kuiperoïdes" genoem, ’n naam wat deur Clyde Tombaugh voorgestel is. Die term Trans-Neptunus-voorwerp word deur verskeie wetenskapgroepe aanbeveel vir voorwerpe in die gordel, want die term is minder omstrede as al die ander – dit is egter nie ’n presiese sinoniem nie, want dit sluit alle voorwerpe in wat om die Son wentel buite die wentelbaan van Neptunus, nie net voorwerpe in die Kuipergordel nie.

Op sy uiterste (maar sonder die verstrooide skyf) strek die Kuipergordel rofweg van 30 tot 55 AE. Die hoofdeel strek van die 2:3-middelbarebeweging-resonansie (sien onder) by 39,5 AE tot die 1:2-resonansie by rofweg 48 AE. Die Kuipergordel is taamlik dik; die hoofkonsentrasie strek tot 10 grade buite die sonnebaan en meer verspreide deel verskeie kere verder. Oor die algemeen lyk dit meer soos ’n oliebol as soos ’n gordel. Sy gemiddelde posisie het ’n baanhelling van 1,86 grade tot die sonnebaan.

Die teenwoordigheid van Neptunus het ’n groot invloed op die struktuur van die Kuipergordel vanweë die wentelresonansies. Op ’n tydskaal wat ooreenstem met die ouderdom van die Sonnestelsel, destabiliseer Neptunus se swaartekrag die wentelbaan van enige voorwerp wat in sekere streke lê – dit stuur die voorwerp óf na die binneste Sonnestelsel óf na die verstrooide skyf of interstellêre ruimte. Dit veroorsaak dat die Kuipergordel duidelike gapings in sy huidige struktuur het, soortgelyk aan die Kirkwoodgapings in die asteroïdegordel. In die streek tussen 40 en 42 AE kan geen voorwerp byvoorbeeld oor so ’n lang tyd ’n stabiele wentelbaan handhaaf nie. Enige voorwerp wat daar voorkom, moes redelik onlangs daarheen migreer het.

Tussen die 2:3- en die 1:2-resonansie met Neptunus, by ongeveer 42-48 AE, vind die swaartekragwisselwerkings met die planeet oor ’n uitgebreide tydskaal plaas, en voorwerpe kan bestaan waarvan die wentelbaan basies onveranderd bly. Dié streek is bekend as die klassieke Kuiergordel, en voorwerpe daar maak sowat tweederdes van die KGV's uit wat tot nou waargeneem is.

Omdat die eerste moderne KGV is wat ontdek is, word dit as die prototipe van hierdie groep beskou en word klassieke KGV's dikwels "cubewano's" ("Q-B-1-o's") genoem. Volgens die riglyne van die Internasionale Astronomiese Unie (IAU) moet KGV's name kry van mitologiese wesens wat met die skepping verband hou.

Dit lyk of die klassieke Kuipergordel uit twee aparte populasies saamgestel is. Lede van die eerste een, bekend as die "dinamies koue" populasie, het wentelbane soortgelyk aan dié van die planete: byna rond, met ’n wenteleksentrisiteit van minder as 0,1, en met redelik klein baanhellings van tot sowat 10°. (Hulle lê naby aan die sonnebaan, eerder as teen ’n hoek.) Die koue populasie bevat ook ’n konsentrasie voorwerpe, wat as die kern bekend is, met semihoofasse by 44-44,5 AE. Die tweede groep, die "dinamies warm" populasie, se wentelbane het ’n veel groter baanhelling tot die sonnebaan: tot 30°. Die twee populasies word nie so geneem vanweë ’n groot verskil in hul temperatuur nie, maar na analogie van deeltjies in ’n gas, wat hul relatiewe snelheid verhoog wanneer hulle warmer word. Die twee populasies is nie net in verskillende wentelbane nie, maar die koue populasie het ook ’n ander kleur en albedo: Dit is rooier en helderder. Dit het ook meer dubbelvoorwerpe, ’n verskillende grootteverspreiding en bevat nie baie groot voorwerpe nie.

Die kleurverskil kan dui op verskillende samestellings, wat beteken hulle het in verskillende streke ontstaan. Daar word gemeen die warm populasie het naby Neptunus se oorspronklike wentelbaan gevorm en is versprei tydens die migrasie van die groot planete. Die koue populasie het moontlik min of meer in hul huidige posisie gevorm, want die dubbelvoorwerpe sou waarskynlik nie wisselwerkings met Neptunus deurstaan het nie.

As ’n voorwerp se wentelperiode in ’n volgetalverhouding tot Neptunus s’n is (’n situasie wat ’n middelbarebeweging-resonansie genoem word), kan dit in ’n baanresonansie met die planeet vasgevang raak en sal sy posisie nie versteur word nie, mits hul relatiewe inlynposisies reg is. As ’n voorwerp byvoorbeeld twee keer om die Son wentel vir elke drie omwentelings van Neptunus, en as dit perihelium met Neptunus bereik ’n kwart van ’n wentelbaan van die planeet af, sal Neptunus elke keer in dieselfde relatiewe plek as aan die begin wees wanneer die voorwerp na perihelium terugkeer, want die planeet sou in dieselfde tyd wentelbane voltooi het. Dit is bekend as die 2:3- (of 3:2)-resonansie en stem ooreen met ’n semihoofas van sowat 39,4 AE. Sowat 200 bekende voorwerpe val in dié groep, insluitende Pluto saam met sy mane. Daarom word dié voorwerpe "plutino's" genoem. Baie plutino's, ook Pluto, se wentelbaan kruis dié van Neptunus, maar vanweë hul resonansie kan hulle nooit bots nie. Plutino's het ’n groot wenteleksentrisiteit, wat beteken hulle het nie in hul huidige posisie gevorm nie, maar is eerder deur die migrerende Neptunus lukraak in hul wentelbane gegooi. Volgens IAU-riglyne moet alle plutino's die naam van ’n god van die onderwêreld kry.

Die 1:2-resonansie (waar voorwerpe ’n halwe wentelbaan voltooi vir elk van Neptunus s’n) stem ooreen met ’n semihoofas van ~47,7 AE, en bevat min voorwerpe. Lede van dié groep word soms "twotino's" genoem. Ander resonansies bestaan by 3:4, 3:5, 4:7 en 2:5. Neptunus het ’n aantal trojane, wat by sy Lagrange-punte voor en agter hom in sy wentelbaan voorkom. Neptunustrojane is in ’n 1:1-resonansie met die planeet en het dikwels baie stabiele wentelbane.

Daar is ’n relatiewe afwesigheid van voorwerpe met ’n semihoofas kleiner as 39 AE wat skynbaar nie deur die huidige resonansies verklaar kan word nie. Die huidig aanvaarde hipotese vir die oorsaak daarvan is dat toe Neptunus na buite migreer het, onstabiele wentelresonansies geleidelik deur hierdie streek beweeg het, en dus is enige voorwerp daarin weggevee of deur swaartekrag daaruit gewerp.

Dit lyk of die 1:2-resonansie ’n rand vorm waarbuite min bekende voorwerpe voorkom. Dit is nie duidelik of dit werklik die buiterand van die klassieke gordel is of net die begin van ’n breë gaping nie. Voorwerpe is wel al waargeneem by die 2:5-resonansie by rofweg 55 AE, ’n hele ent buite die klassieke gordel. (Sien skets bo, onder "Resonansies".) Voorspellings van ’n groot aantal voorwerpe in klassieke wentelbane tussen hierdie resonansies kon nie deur waarneming bevestig word nie.

Vroeëre modelle van die Kuipergordel het daarop gedui dat die aantal groot voorwerpe met ’n faktor van twee sou toeneem ná 50 AE. Dié feit was geskoei op die oermassa wat nodig geag is om Neptunus en Uranus te vorm, sowel as voorwerpe van Pluto se grootte (sien onder). Hierdie drastiese afname, bekend as die "Kuiperkrans", was dus onverwags en die rede daarvoor is steeds nie bekend nie. In 2003 het Bernstein, Trilling et al. bewyse gevind die skerp afname van voorwerpe groter as 100 km ná 50 AE is werklik en nie die gevolg van ’n waarnemingsfout nie. Moontlike verklarings is dat die materiaal op daardie afstand te min of te verspreid was om groot voorwerpe te vorm, of dat daaropvolgende prosesse dié wat wel gevorm het, verwyder of vernietig het. Patryk Lykawka van die Kobe-universiteit beweer die swaartekragaantrekking van onbekende groot planetêre voorwerpe, dalk so groot soos die Aarde of Mars, kon daarvoor verantwoordelik gewees het.

Die presiese ontstaan van die Kuipergordel en sy komplekse struktuur is steeds onduidelik. Sterrekundiges wag op die voltooiing van verskeie wyeveld-opnameteleskope soos Pan-STARRS in Hawaii en die toekomstige Groot Sinoptiese Opnameteleskoop in Chili, wat baie tans onbekende KGV's sal kan opspoor. Dié opnamedata sal hulle antwoorde op dié vrae help kry.

Daar word geglo die Kuipergordel bestaan uit planetesimale, fragmente van die oorspronklike protoplanetêre skyf om die Son wat nie heeltemal in planete saamgepak het nie, maar in kleiner liggame, waarvan die grootste ’n deursnee van minder as 3 000 km het. ’n Studie van die kraters op Pluto en Charon onthul ’n skaarste aan klein kraters, en dit dui daarop dat sulke voorwerpe van die begin af groot was (dosyne kilometers breed) en nie uit veel kleiner liggame (van sowat ’n kilometer breed) gevorm het nie. Een van die hipotetiese meganismes vir die vorming van hierdie groter liggame is die swaartekraginstorting van wolke klippies wat gekonsentreer was tussen kolke in ’n onstuimige protoplanetêre skyf.
Moderne rekenaarsimulasies wys die Kuipergordel is sterk deur Jupiter en Neptunus beïnvloed, asook dat nie Uranus of Neptunus in hul huidige posisies kon gevorm het nie omdat daar te min oermaterie in daardie streek was om liggame met so ’n groot massa te skep. Daar word gereken hierdie planete het nader aan Jupiter gevorm. Die verstrooiing van planetesimale vroeg in die Sonnestelsel se geskiedenis sou gelei het tot die migrasie van die groot planete: Saturnus, Uranus en Neptunus het na buite beweeg, en Jupiter na binne. Eindelik het die wentelbane so geskuif dat Jupiter en Saturnus ’n presiese 1:2-resonansie bereik het; Jupiter het twee keer om die Son gewentel vir elk van Saturnus se omwentelings.

Die swaartekraggevolge van so ’n resonansie het eindelik die wentelbane van Uranus en Neptunus gedestabiliseer, en dit het veroorsaak dat hulle na buite gedryf is in baie eksentrieke wentelbane wat die destydse skyf planetesimale gekruis het. Hoewel Neptunus se wentelbaan hoogs eksentriek was, het sy middelbarebeweging-resonansies oorvleuel en die wentelbane van die planetesimale het chaoties geword – dit het hulle toegelaat om uitwaarts te skuif tot by Neptunus se 1:2-resonansie en ’n dinamies koue gordel te vorm van voorwerpe met ’n klein baanhelling. Later, nadat sy eksentrisiteit afgeneem het, het Neptunus na buite migreer tot waar dit vandag is. Baie planetesimale is tydens hierdie migrasie vasgevang en het in resonansies gebly, terwyl ander wentelbane met ’n groter baanhelling en kleiner eksentrisiteit ontwikkel het; hulle het uit die resonansies ontsnap na stabiele wentelbane.

Nog baie planetesimale is na binne verstrooi, en ’n klein deel van hulle is vasgevang as Jupiter-trojane, onreëlmatige satelliete wat om die groot planete wentel en buitegordel-asteroïdes. Die res is weer deur Jupiter na buite verstrooi en is in die meeste gevalle uit die Sonnestelsel gewerp, met die gevolg dat die voorwerpe in die oer-Kuipergordel met 99% of meer verminder is.

Die oorspronklike weergawe van die model wat tans die gewildste is, die Nice-model, reproduseer baie kenmerke van die Kuipergordel, soos die "koue" en "warm" populasies, resonansievoorwerpe en ’n verstrooide skyf, maar dit verduidelik steeds nie sommige kenmerke van hul verspreiding nie. Die model voorspel ’n groter gemiddelde eksentrisiteit in klassieke KGV-wentelbane as wat waargeneem word (0,10–0,13 teenoor 0,07) en sy voorspelde baanhellingverspreiding bevat te min voorwerpe met ’n groot baanhelling. Boonop skep die gereelde voorkoms van dubbelvoorwerpe in die koue gordel, waarvan baie ver van mekaar en losweg verbind is, ook ’n probleem vir die model. Daar word voorspel hulle het geskei geraak tydens wisselwerkings met Neptunus. Dit laat sommige wetenskaplikes vermoed die koue skyf het in sy huidige posisie gevorm, en dat dit die enigste werklik plaaslike populasie van klein liggame in die Sonnestelsel is.

Volgens ’n onlangse modifikasie van die Nice-model het die Sonnestelsel aanvanklik vyf groot planete gehad, onder meer ’n ekstra ysreus, in ’n ketting van middelbarebeweging-resonansies. Die resonansieketting is sowat 400 miljoen jaar ná die vorming van die Sonnestelsel verbreek. In plaas van om in die skyf gewerp te word, het die ysreus eers verskeie astronomiese eenhede na buite geskuif. Hierdie migrasie het eindelik tot ’n resonansiekruising gelei wat die wentelbane van die planete gedestabiliseer het. Die ekstra ysreus is deur Saturnus na binne gewerp waar dit ’n paar wisselwerkings met Jupiter gehad het voordat dit eindelik uit die Sonnestelsel gewerp is. Die oorblywende planete het daarna hul migrasie voortgesit tot die skyf planetesimale byna uitgeput was, met klein fragmente wat op verskeie plekke oorgebly het.

Net soos in die oorspronklike Nice-model is voorwerpe in resonansies met Neptunus vasgevang tydens die planeet se uitwaartse migrasie. Sommige het in dié resonansies gebly en ander het wentelbane met ’n groter helling en kleiner eksentrisiteit ontwikkel. Laasgenoemde se wentelbane het gestabiliseer en hulle het die dinamies warm klassieke gordel gevorm. Die warm gordel se baanhellingverspreiding kan gereproduseer word as Neptunus oor ’n tydskaal van 30 miljoen jaar van 24 tot 30 AE migreer het. As Neptunus tot by 28 AE migreer, het dit ’n swaartekragwisselwerking met die ysreus. Voorwerpe wat uit die koue gordel in ’n 1:2-middelbarebeweging-resonansie met Neptunus vasgevang word, word agtergelaat as ’n plaaslike konsentrasie by 44 AE wanneer hierdie wisselwerking veroorsaak dat Neptunus se semihoofas uitwaarts spring. Die liggame wat in die koue gordel geskuif word, sluit ’n paar losweg verbonde dubbelvoorwerpe in wat ontstaan het in ’n posisie wat nader as die koue gordel se huidige ligging was.

As Neptunus se eksentrisiteit klein bly tydens dié wisselwerking, word die chaotiese evolusie van wentelbane van die oorspronklike Nice-model vermy en ’n oer- koue gordel word bewaar. In die latere fases van Neptunus se migrasie verwyder die gevolge van middelbarebeweging-resonansies die voorwerpe met ’n groter eksentrisiteit uit die koue gordel, en snoei so die eksentrisiteitverspreiding.

Omdat Kuipergordelvoorwerpe ver weg van die Son en die meeste planete geleë is, word geglo hulle is relatief onveranderd gelaat deur die prosesse wat ander voorwerpe in die Sonnestelsel gevorm en verander het. As hul samestelling dus vasgestel kan word, kan dit baie inligting oor die samestelling van die vroegste Sonnestelsel verskaf. Weens hul klein grootte en uiterse afstand van die Aarde af, is dit moeilik om die chemiese samestelling van KGV's te bepaal. Die belangrikste manier waarop sterrekundiges die samestelling van ’n hemelliggaam vasstel, is deur spektroskopie. Wanneer ’n voorwerp se lig opgebreek word in die samestellende kleure, word ’n beeld soortgelyk aan ’n reënboog gevorm. Die beeld word ’n "spektrum" genoem. Verskillende stowwe absorbeer lig by verskillende golflengtes, en wanneer die spektrum van ’n spesifieke voorwerp ontrafel word, verskyn donker lyne, bekend as absorpsielyne, waar die stowwe in die voorwerp daardie spesifieke golflengte lig geabsorbeer het. Elke element of samestelling het sy eie unieke spektroskopiese handtekening en deur ’n voorwerp se hele spektrale "vingerafdruk" te lees, kan sterrekundiges vasstel uit watter stowwe dit bestaan.

Ontledings dui daarop dat KGV's saamgestel is uit ’n mengsel van rots en verskeie yse soos water, metaan en ammoniak. Die gordel se temperatuur is net sowat 50 K, en dus bly baie verbindings solied wat nader aan die Son gasagtig sou wees. Die digtheid en rots-ys-dele van net ’n klein aantal voorwerpe waarvan die deursnee en massa bepaal is, is bekend. Die deursnee kan bepaal word met ’n beeld deur ’n hoëresolusieteleskoop, soos die Hubble-ruimteteleskoop, tydens ’n okkultasie (wanneer ’n voorwerp voor ’n ster verbybeweeg) of meestal deur ’n voorwerp se albedo te gebruik wat uit sy infrarooi-emissies bereken is. Die massa word bepaal deur die semihoofas en periode van satelliete te gebruik, en dus is net ’n paar dubbelvoorwerpe s’n bekend. Die digtheid wissel van minder as 0,4 tot 2,6 g/cm. Die voorwerpe met die kleinste digtheid bestaan waarskynlik grootliks uit ys en is taamlik poreus. Die digste voorwerpe bestaan waarskynlik uit rots en ’n dun yskors. Daar is ’n neiging dat klein voorwerpe ’n lae digtheid het en die grootste voorwerpe ’n groot digtheid. ’n Moontlike verklaring hiervoor is dat ys van die oppervlak verlore gegaan het toe kleiner voorwerpe teen mekaar gebots het om die grootste voorwerpe te vorm.

Aanvanklik was gedetailleerde ontledings van KGV's onmoontlik, en sterrekundiges het net die mees basiese feite oor hul samestelling geweet, soos hul kleur. Dié eerste data het ’n groot reeks kleure onder KGV's getoon, van ’n neutrale grys tot dieprooi. Dit het daarop gedui dat hul oppervlakke uit ’n groot verskeidenheid samestellings bestaan, van vuil yse tot koolwaterstof. Dit het sterrekundiges verstom, want hulle het verwag KGV's sal almal donker wees, omdat hulle die meeste van die vlugtige yse op hul oppervlak sou verloor het weens kosmiese straling. Verskeie oplossings is voorgestel, soos die invloed van botsings en die vrylating van gasse. Jewitt en Luu se spektrale ontleding van die bekende KGV's in 2001 het gewys die kleurverskille is te groot om te verduidelik aan die hand van toevallige botsings. Die Son se straling het vermoedelik metaan op die oppervlak van KGV's chemies verander en produkte soos toliene gevorm. Makemake bevat ’n aantal koolwaterstowwe wat ontstaan het vanweë die straling van metaan, insluitende etaan, etileen en asetileen.

Hoewel die meeste KGV's steeds min spektrale inligting verskaf weens hul dofheid, was daar al ’n paar suksesse in die bepaling van hul samestelling. In 1996 het Robert H. Brown et al. spektroskopiese data verkry oor die KGV 1993 SC, wat onthul het sy oppervlaksamestelling stem merkwaardig ooreen met dié van Pluto, sowel as Neptunus se maan Triton, met groot hoeveelhede metaanys. Die meeste kleiner voorwerpe se kleur en soms albedo is bepaal. Dié voorwerpe val hoofsaaklik in twee kategorieë: grys met ’n lae albedo en baie rooi met ’n hoër albedo. Die verskil in kleur en albedo is moontlik vanweë die behoud of verlies van waterstofsulfied (HS) op die oppervlak – die oppervlak van dié wat ver genoeg van die Son af ontstaan het om HS te behou, word rooi vanweë bestraling.

Die grootste KGV's, soos Pluto en Quaoar, se oppervlak is ryk aan vlugtige samestellings soos metaan, stikstof en koolstofmonoksied; die teenwoordigheid van hierdie molekules is waarskynlik vanweë hul matige dampdruk in die 30-50 K-temperatuurstreek van die Kuipergordel. Dit laat die samestellings per geleentheid van die oppervlak af kook en dan weer terugval as sneeu. Samestellings met ’n hoër kookpunt sal solied bly. Die relatiewe oorvloed van hierdie drie samestellings in die grootste KGV's hou direk verband met die liggame se oppervlakswaartekrag en omringende temperatuur, wat bepaal watter van die stowwe hulle kan behou. Waterys is al in verskeie KGV's opgespoor, insluitende lede van die Haumea-familie soos 1996 TO, middelgroot voorwerpe soos 38628 Huya en 20000 Varuna, en ’n paar klein voorwerpe.

Ondanks sy grootte is die gesamentlike massa van die Kuipergordel relatief klein. Dit word geraam op tussen en van die Aarde se massa. Daarteenoor dui modelle oor die vorming van die Sonnestelsel op ’n gesamentlike massa van 50 aardmassas. Hierdie vermiste >99% van die massa kan nouliks geïgnoreer word, want dit is nodig vir die samepakking van KGV's met ’n deursnee van meer as 100 km. As die Kuipergordel altyd so ’n klein digtheid gehad het, sou hierdie voorwerpe eenvoudig nie kon gevorm het deur die botsing en samesmelting van kleiner planetesimale nie. Verder dui die huidige wentelbane se eksentrisiteit en baanhelling daarop dat botsing taamlik "gewelddadig" was, en dit sou gelei het tot vernietiging eerder as samepakking.

Dit lyk of die huidige voorwerpe in die gordel nader aan die Son ontstaan het of dat die een of ander meganisme die oorspronklike massa verstrooi het. Neptunus se huidige invloed is te klein om so ’n enorme verstrooiing te verduidelik, hoewel die Nice-model voorstel dit kon die gevolg van ’n massa-uitwerping in die verlede gewees het. Hoewel dit nie ’n uitgemaakte saak is nie, sluit hipoteses in ’n verbygaande ster of die fynmaal van kleiner voorwerpe deur botsings in stofdeeltjies klein genoeg om deur sonstraling beïnvloed te word. Die omvang van massaverlies deur sulke botsings word egter beperk deur die teenwoordigheid van losweg verbonde dubbelvoorwerpe in die koue skyf, wat waarskynlik deur botsings uitmekaargedryf sou word.

Die verstrooide skyf is ’n streek met min voorwerpe. Dit oorvleuel met die Kuipergordel, maar strek tot verder as 100 AE. Verstrooideskyfvoorwerpe (VSV's) se wentelbane is baie ellipties. Die meeste modelle van die Sonnestelsel se ontstaan wys dat beide KGV's en VSV's eers in ’n oergordel ontstaan het en later deur swaartekragwisselwerkings, veral met Neptunus, uitwaarts gedruk is – sommige in stabiele wentelbane (die KGV's) en ander in onstabiele wentelbane (die VSV's). Vanweë sy onstabiliteit word die verstrooide skyf beskou as die bron van baie van die Sonnestelsel se kortperiodekomete. Hul dinamiese wentelbane dryf hulle soms na die binneste Sonnestelsel, waar hulle eers sentoure en dan kortperiodekomete word.

Volgens die Kleinplaneetsentrum, wat amptelik alle trans-Neptunus-voorwerpe katalogiseer, is ’n KGV streng gesproke enige voorwerp wat eksklusief in die Kuipergordel voorkom, ongeag sy oorsprong of samestelling. Liggame buite die gordel word as verstrooide voorwerpe geklassifiseer. In sommige wetenskaplike kringe het die term "Kuipergordelvoorwerp" sinoniem geword met enige ysagtige kleinplaneet in die buitenste Sonnestelsel wat vermoedelik deel van die aanvanklike klas was, al was sy wentelbaan tydens die grootste deel van die Sonnestelsel se geskiedenis buite die Kuipergordel (byvoorbeeld in die verstrooide skyf). Hulle noem VSV's dikwels "verstrooide Kuipergordelvoorwerpe". Eris, wat ’n groter massa as Pluto het, word dikwels ’n KGV genoem, maar is tegnies gesproke ’n VSV. Sterrekundiges het nog nie konsensus bereik oor die presiese definisie van die Kuipergordel nie.

Die sentoure, wat gewoonlik nie as deel van die Kuipergordel beskou word nie, is vermoedelik ook verstrooide voorwerpe. Die enigste verskil is dat hulle na binne verstrooi is en nie na buite nie. Die Kleinplaneetsentrum groepeer die sentoure en VSV's saam as verstrooide voorwerpe.

Daar word geglo Neptunus het tydens sy migrasie ’n groot KGV, Triton, in ’n wentelbaan vasgevang. Dit is die enigste maan in die Sonnestelsel met ’n retrograde wentelbaan (dit wentel in die teenoorgestelde rigting as waarin Neptunus roteer). Dit dui daarop Triton was ’n ten volle ontwikkelde liggaam toe dit uit die omringende ruimte vasgevang is, anders as die mane van Jupiter, Saturnus en Uranus, wat waarskynlik uit die roterende skywe materiaal om die planete ontstaan het.

Dit is nie maklik om ’n voorwerp gravitasioneel vas te vang nie: Die voorwerp moet eers genoegsaam vertraag word sodat dit deur die groter voorwerp se swaartekrag vasgevang kan word. ’n Moontlike verduideliking is dat Triton deel van ’n dubbelvoorwerp was (baie KGV's is dubbelvoorwerpe). Die uitwerping deur Neptunus van die ander lid van die dubbelvoorwerp kan verduidelik hoe Triton vasgevang is. Triton is 14% groter as Pluto en spektrale ontledings van albei wêrelde wys hul oppervlakke is grootliks uit dieselfde materiale saamgestel, soos metaan en koolstofmonoksied. Dit alles dui daarop dat Triton op ’n tyd ’n KGV was en dat dit tydens Neptunus se uitwaartse migrasie vasgevang is.

Sedert 2000 is ’n aantal KGV's ontdek met ’n deursnee van tussen 500 en 1 500 km, meer as die helfte van dié van Pluto (2 370 km). 50000 Quaoar, ’n klassieke PGV wat in 2002 ontdek is, het ’n deursnee van meer as 1 200 km. Makemake en Haumea, waarvan die ontdekking albei op 29 Julie 2005 aangekondig is, is nog groter. Ander voorwerpe, soos 28978 Ixion (in 2001 ontdek) en 20000 Varuna (2000), het ’n deursnee van rogweg 500 km.

Die ontdekking van hierdie groot KGV's in wentelbane soortgelyk aan dié van Pluto, het baie wetenskaplikes laat aflei Pluto verskil nie veel van ander lede van die Kuipergordel nie. Nie net is van hulle net so groot soos Pluto nie, maar hulle het ook natuurlike satelliete en min of meer dieselfde samestelling. (Metaan en koolstofmonoksied is op beide Pluto en die grootste KGV's gevind.) Net soos wat Ceres as ’n planeet beskou is voor die ontdekking van ander asteroïdes, is vermoed dat Pluto ook herklassifiseer sou word.

Die kwessie het ’n punt bereik met die ontdekking van Eris, ’n voorwerp in die verstrooide skyf naby die Kuipergordel, waarvan die massa 27% groter is as dié van Pluto. Die IAU was vir die eerste keer verplig om te definieer wat ’n planeet is – een van die kriteria is dat hy sy wentelbaan "skoon moes gevee het". Omdat Pluto sy wentelbaan met talle ander voorwerpe deel, is dit as lid van die Kuipergordel tot ’n dwergplaneet herklassifiseer.

Net vyf voorwerpe in die Sonnestelsel word tans (2018) deur die IAU as dwergplanete geklassifiseer: Ceres, Eris en die KGV's Pluto, Makemake en Haumea. 90482 Orcus, 28978 Ixion en baie ander KGV's is groot genoeg om in hidrostatiese ewewig te wees en die meeste sal waarskynlik kwalifiseer wanneer meer inligting oor hulle bekend is.

Die grootste ses TNV's (Eris, Pluto, , Makemake, Haumea en Quaoar) het almal mane, en twee van hulle het meer as een. Daar is ook talle dubbelvoorwerpe (twee voorwerpe waarvan die massa genoeg ooreenstem dat hulle "om mekaar" wentel). Die bekendste voorbeeld is Pluto en Charon, maar daar word geraam dat sowat 11% van KGV's in pare voorkom.

Die eerste ruimtetuig wat die Kuipergordel verken het, New Horizons, is op 19 Januarie 2006 gelanseer en het op 14 Julie 2015 by Pluto verbygevlieg. Daarna sou dit ander, verder voorwerpe in die gordel opspoor en ondersoek.
Op 15 Oktober 2014 is aangekondig die Hubble-ruimteteleskoop het drie teikens opgespoor wat die New Horizons-span voorlopig PT1 ("potential target 1"), PT2 en PT3 genoem het. Die voorwerpe se deursnee was na raming tussen 30 en 55 km, te klein om deur grondgebaseerde teleskope gesien te word. Hulle was tussen 43 en 44 AE van die Son af, wat beteken hulle sou in 2018/2019 bereik kon word.

Die aanvanklike raming dat hulle binne New Horizons se brandstofbegroting sou val, was onderskeidelik 100%, 7% en 97%. Almal was in die "koue" klassieke Kuipergordel (voorwerpe met klein baanhellings en ), en dus baie verskillend van Pluto. PT1, wat nou die parmanente naam het, was die voorwerp met die gunstigste posisie. Dit het ’n magnitude van 26,8, ’n deursnee van 30-45 km en is op 1 Januarie 2019 bereik. Nadat genoeg inligting oor hul wentelbane verskaf is, het die Kleinplaneetsentrum die amptelike name (PT1), (PT2) en (PT3) aan die drie teikens gegee. In 2014 is ’n vierde moontlike teiken, , uitgeskakel ná nadere ondersoek. PT2 is ook voor die Pluto-verbyvlug uitgeskakel.

Vlugaanpassings is in Oktober en November 2015 aangebring, wat ’n verbyvlug van , informeel bekend as Ultima Thule, moontlik gemaak het. Ultima Thule is 31 km lank. Dit is ’n kontakdubbelvoorwerp wat uit twee lobbe van 19 en 14 km breed bestaan wat met hul hoofasse langs aan mekaar verbind is. Dit lyk of die groter lob ’n samestelling van agt kleiner voorwerpe, elk sowat 5 km breed, is wat saamgesmelt het voordat die twee lobbe met mekaar in aanraking gekom het. Dit het vermoedelik nie groot versteurings ondergaan nie en is dus een van die primitiefste voorwerpe bekend.

Teen 2006 het sterrekundiges puinskywe wat vermoedelik Kuipergordelagtige strukture is, om nege sterre benewens die Son ontleed.

Dit lyk of daar twee kategorieë is: breë gordels met ’n radius van meer as 50 AE en smal gordels (moontlik soos dié in die Sonnestelsel) met ’n radius van tussen 20 en 30 AE en relatief skerp grense. Verder het 15-20% van sontipe sterre ’n waarneembare infrarooi-oormaat, wat kan dui op enorme Kuipergordelagtige strukture.

Die meeste puinskywe om ander sterre is redelik jonk, maar dié op die twee foto's regs, wat in Januarie 2006 deur die Hubble-ruimteteleskoop geneem is, is oud genoeg (rofweg 300 miljoen jaar) dat dit in stabiele konfigurasies gevestig is. Op die linkerkantse foto is ’n breë gordel van bo af gesien en regs is ’n beeld van ’n smal gordel van die kant af.

Rekenaarsimulasies van die Kuipergordel dui daarop dat dit, toe dit jonger was, gelyk het soos die smal ringe wat om jonger sterre gesien kan word.




</doc>
<doc id="39065" url="https://af.wikipedia.org/wiki?curid=39065" title="Komeet">
Komeet

’n Komeet is ’n klein, ysagtige hemelliggaam wat oor die algemeen in ’n sterk elliptiese baan om die Son wentel. Wanneer ’n komeet naby die Son kom, verdamp ’n gedeelte van die komeet se materie en word ’n sogenaamde koma en dikwels ook ’n stert of roei gevorm. Die soliede deel van die komeet word die komeetkern genoem.

Komete bestaan uit ys, gas en stof en staan daarom ook as "vuil sneeuballe" bekend. Die kern kan van ’n paar honderd meter tot tientalle kilometers breed wees, terwyl die koma kan wissel tussen duisende en miljoene kilometers in deursnee en die stert (of sterte) kan tot 1 AE (astronomiese eenheid), of 150 miljoen km, lank wees. Kortperiodekomete neem minder as 200 jaar om hul wentelbaan te voltooi, maar langperiodekomete neem duisende of selfs miljoene jare.

Kortperiodekomete ontstaan in die Kuiper-gordel of die verwante verstrooide skyf, wat anderkant die wentelbaan van Neptunus lê.

Langperiodekomete ontstaan waarskynlik in die Oort-wolk, ’n hipotetiese sferiese wolk van ysagtige liggame in die buitenste Sonnestelsel. Dié komete word in die rigting van die Son gewerp deur swaartekragsteurings wat veroorsaak word deur óf die groot buitenste planete (Jupiter, Saturnus, Uranus en Neptunus) óf moontlik sterre wat verby die Sonnestelsel beweeg.

Hiperboliese komete, wat skaars is, beweeg een keer deur die Sonnestelsel voordat hulle in ’n hiperboliese baan in die interstellêre ruimte verdwyn.

In Julie 2013 was daar 4 894 bekende komete, en dié getal groei voortdurend. Tog is dit net ’n klein persentasie van die getal komete wat moontlik bestaan: daar kan tot ’n biljoen (10) in die buitenste Sonnestelsel wees. Net sowat een komeet per jaar is met die blote oog sigbaar, want baie van hulle is redelik dof.

Die bekendste komeet is waarskynlik Halley se Komeet, wat laas in 1986 van die Aarde af gesien is.

Die woord "komeet" is afgelei van die Latynse "comēta" of "comētēs", wat op sy beurt kom van die Griekse woord κομήτης ("komítis", "met lang hare"). Dié woord is ’n afleiding van κόμη ("kómi", "hare op die kop").

Die sterrekundige simbool vir komete is () en bestaan uit ’n klein skyf met drie haaragtige uitsteeksels.

Ander Afrikaanse name sluit in: "dwaalster", "roeister" of "stertster".

Die soliede kern van ’n komeet bestaan uit ’n samestelling van rots, stof, ys en bevrore gasse soos koolstofdioksied, koolstofmonoksied, metaan en ammoniak. Daarom word hulle dikwels as "vuil sneeuballe" beskryf na aanleiding van Fred Whipple se model. Sommige komete het egter ’n hoër stofinhoud, en hulle word soms eerder "sneeuagtige stofballe" genoem.

Die oppervlak van die kern is gewoonlik droog, stowwerig of rotsagtig. Dit dui daarop dat die ys verberg lê onder ’n oppervlakkors van verskeie meters dik. Benewens die gasse wat reeds genoem is, bevat die kern ’n verskeidenheid organiese verbindings, wat kan insluit metanol, waterstofsianied, formaldehied, etanol en etaan en dalk meer komplekse molekules soos aminosure.
In 2009 is bevestig dat die aminosuur glikokol gevind is in die komeetstof wat Nasa se Stardust-sending versamel het. In Augustus 2011 is ’n verslag gepubliseer wat op Nasa se bestudering van meteoriete geskoei was, en daarin is die moontlikheid genoem dat DNS- en RNS-komponente (adenien, guanien en verwante organiese molekules) op asteroïdes en komete gevorm het.

Die buitenste oppervlak van komeetkerns het ’n baie lae albedo; hulle is van die swaks weerkaatsende voorwerpe in die Sonnestelsel. Die Giotto-ondersoektuig het bevind dat Halley se Komeet net 4% van die lig weerkaats wat daarop val en Deep Space 1 het ontdek dat Borrelly se Komeet net 3% van die lig weerkaats; in vergelyking daarmee weerkaats teer 7% van die lig wat daarop val. Dié swak weerkaatsing stel komete in staat om die hitte te absorbeer wat hulle nodig het om gasse vry te stel.

Komeetkerns met ’n radius van net sowat 30 km is al waargeneem, maar dit is moeilik om hul presiese grootte te meet. Die deursnee van Komeet P/2007 R5 se kern is moontlik slegs 100-200 meter. Omdat geen kleiner komete al ontdek is nie ondanks instrumente wat al hoe sensitiewer word, glo sommige kenners daar is bitter min komete wat kleiner as 100 meter breed is. Daar word geraam die bekende komete het ’n gemiddelde digtheid van 0,6 g/cm. Vanweë hul lae massa word komeetkerns nie deur hul swaartekrag in ’n ronde bol gedruk nie en daarom het hulle onreëlmatige vorms.

Sowat 6% van die asteroïdes naby die Aarde is vermoedelik uitgedoofde komeetkerns wat nie meer gas vrystel nie.

In die buitenste Sonnestelsel bly komete gevries en onaktief, en omdat hulle so klein is, is hulle uiters moeilik of byna onmoontlik om van die Aarde af te sien. Statistiese waarnemings van onaktiewe komeetkerns in die Kuiper-gordel is al aangemeld uit data deur die Hubble-ruimteteleskoop, maar dié waarnemings word bevraagteken.

Wanneer ’n komeet nader aan die binneste Sonnestelsel kom, veroorsaak die Son se straling dat die vlugtige materiale in die komeet verdamp en uit die kern stroom terwyl dit stof daarmee saamneem. Die strome stof en gas uit die atmosfeer om die komeet, wat die "koma" genoem word, en die krag wat op die koma uitgeoefen word deur die Son se stralingsdruk en sonwind, bring mee dat ’n enorme "stert" gevorm word wat weg van die Son af wys.

Die koma bestaan gewoonlik uit water en stof, met water wat sowat 90% uitmaak van die vlugtige stowwe wat van die kern af uitstroom wanneer die komeet binne 3 tot 4 AE van die Son af is. Die watermolekules word vernietig hoofsaaklik deur fotodissosiasie en in ’n mindere mate foto-ionisasie. Groter stofdeeltjies word agtergelaat in die komeet se wentelpad terwyl die stralingsdruk kleiner deeltjies van die Son af wegdruk in die komeet se stert in.

Hoewel die komeet se kern meestal minder as 60 km breed is, kan die koma duisende of miljoene kilometers breed wees – dit word soms groter as die Son, soos in Oktober 2007 die geval was met komeet 17P/Holmes. Die Groot Komeet van 1811 het ook ’n koma gehad wat so groot soos die Son was. Tog kan die koma kleiner word omtrent in die tyd dat dit Mars se wentelbaan 1,5 AE van die Son af kruis. Op dié afstand is die sonwind sterk genoeg om die stof en gas weg van die koma te waai en in die proses word die stert langer. Ioonsterte is al waargeneem wat 1 AE (150 miljoen km) of langer is.

Beide die koma en stert word deur die Son verlig en kan sigbaar word wanneer die komeet deur die binneste Sonnestelsel beweeg; die stof weerkaats die sonlig regstreeks en die gasse gloei vanweë ionisasie. Die meeste komete is te dof om sonder ’n teleskoop te sien, maar elke dekade is daar ’n paar wat helder genoeg is om met die blote oog te sien. Soms ondergaan die komeet ’n groot en skielike uitbarsting van gas en stof, en in dié tyd word die koma vir ’n tydperk baie groter. Dit het in 2007 met Komeet Holmes gebeur.
Die strome stof en gas vorm elk sy eie stert wat in verskillende rigtings wys. Die stroom stof vorm dikwels ’n gebuigde stert, wat ’n tipe II- of stofstert genoem word. Die ioon- of tipe I-stert, wat uit gasse bestaan, wys altyd reguit weg van die Son af omdat die gas meer deur die sonwind beïnvloed word as die stof, en dit volg dus magnetieseveldlyne eerder as ’n wentelbaan.

Soms wys ’n kort stert in die teenoorgestelde rigting as die ioon- en stofstert – dit word ’n antistert genoem. Dit het sterrekundiges eers laat kopkrap, maar dit is nou bekend dat dit die punt van die stofstert is wat oënskynlik voor die komeet uit geprojekteer word vanweë ons waarnemingshoek. Die waarneming van ioonsterte het aansienlik bygedra tot die ontdekking van sonwind. Die ioonstert word gevorm vanweë die ionisasie van deeltjies in die koma deur ultraviolet-sonstraling. Wanneer die deeltjies geïoniseer is, het hulle ’n netto positiewe elektriese lading, wat op sy beurt ’n "kunsmatige magnetosfeer" om die komeet vorm. Die komeet en sy kunsmatige magnetiese veld vorm ’n hindernis vir die uitvloeiende sonwinddeeltjies. Omdat die relatiewe spoed van die komeet en die sonwind supersonies is, vorm ’n boogskok voor die komeet in die rigting waarin die sonwind waai. In hierdie boogskok versamel groot konsentrasies komeet-ione en hulle "laai" die son se magnetiese veld met plasma, sodat die veldlyne om die komeet "drapeer" en die ioonstert vorm.

As die ioonstertlading groot genoeg is, word die magneetveld om die koma gevou tot op ’n punt van die ioonstert waar magnetiese rekonneksie plaasvind. Dit lei daartoe dat die komeet se stert "gediskonnekteer" word. Dit is al ’n paar keer waargeneem – die een noemenswaardige voorval het op 20 April 2007 plaasgevind toe die ioonstert van Encke se Komeet heeltemal afgesny is. Dié gebeurtenis is deur die STEREO-ondersoektuig waargeneem.

Komete laat ’n stroom vaste afval agter wat te groot is om deur stralingsdruk of die sonwind weggedryf te word. As die komeet se wentelbaan dié van die Aarde om die Son kruis, sal daar waarskynlik ’n meteoorreën wees elke jaar wanneer die Aarde deur die stroom afval beweeg wat van die komeet agterbly. Die Perseïde-meteoorreën vind byvoorbeeld elke jaar tussen 9 en 13 Augustus plaas wanneer die Aarde deur die wentelbaan van Komeet Swift-Tuttle beweeg. Halley se Komeet is die bron van die Orionide-meteoorreën in Oktober.

Eksokomete, komete buite ons Sonnestelsel, is ook al waargeneem en is waarskynlik algemeen in die Melkweg. Die eerste eksokomeet wat ontdek is, was in 1987 om Beta Pictoris, ’n baie jong tipe A V-ster. Altesaam 10 sulke eksokomeetstelsels is sedertdien waargeneem danksy die absorpsiespektrum wat geskep word deur die groot gaswolke wat deur komete uitgestraal word wanneer hulle naby hul ster verbybeweeg.

Die meeste komete is klein Sonnestelsel-liggame met ’n lang elliptiese wentelbaan wat maak dat hulle vir ’n kort ruk naby die Son kom en dan vir ’n lang ruk ver weg na die buitenste deel van die Sonnestelsel beweeg. Komete word dikwels geklassifiseer volgens die lengte van hul wentelperiodes: hoe langer die periode, hoe meer uitgerek is die ellips.

Periodieke of kortperiodekomete is dié met ’n wentelperiode van minder as 200 jaar. Hulle wentel gewoonlik op die vlak van die ekliptika in dieselfde rigting as die planete. Hulle is gewoonlik tydens hul afelium in die buitenste wyke van die Sonnestelsel waar die buitenste vier planete (Jupiter en verder) voorkom; die afelium van Halley se Komeet is byvoorbeeld net buite die wentelbaan van Neptunus. Komete waarvan die afelium naby ’n groot planeet se wentelbaan is, word sy "familie" genoem. Sulke families ontstaan vermoedelik wanneer die planeet ’n voorheen langperiodekomeet in ’n korter wentelbaan aantrek. Jupiter is die planeet wat die meeste komete beïnvloed omdat sy massa meer as dubbel dié van al die ander planete saam is.

Die ander uiterste is komete soos Encke se Komeet, waarvan die wentelbaan nie eens tot by dié van Jupiter strek nie; hulle is bekend as "Encketipe-komete". Kortperiodekomete met wentelperiodes van minder as 20 jaar en lae hellings (tot 30º) word "Jupiterfamilie-komete" genoem. Dié soos Halley, met wentelperiodes van tussen 20 en 200 jaar en hellings van nul tot meer as 90º, word "Halleytipe-komete" genoem. Tot in 2013 is net 72 Halleytipe-komete waargeneem in vergelyking met 470 Jupiterfamilie-komete.

Onlangs ontdekte "hoofgordelkomete" vorm ’n aparte klas; hulle wentel in meer sirkelvormige bane in die asteroïdegordel.

Vanweë hul wenteleienskappe het kortperiodekomete vermoedelik hul oorsprong in die Sentoure, die Kuiper-gordel en die verstrooide skyf – ’n skyf van voorwerpe anderkant Neptunus – terwyl die bron van langperiodekomete vermoedelik die meer verafgeleë sferiese Oort-wolk is. Groot swerms komeetagtige voorwerpe wentel waarskynlik in hierdie verafgeleë streke in rofweg sirkelvormige bane om die Son. Die swaartekraginvloed van die buitenste planete (in die geval van voorwerpe in die Kuiper-gordel) of nabygeleë sterre (in die geval van Oort-wolkvoorwerpe) kan hierdie liggame in ’n elliptiese baan dwing wat hulle in die rigting van die Son stuur om ’n sigbare komeet te vorm. Anders as by periodieke komete, waarvan die wentelbane vasgestel is danksy vorige waarnemings, is die verskyning van nuwe komete onvoorspelbaar.

Langperiodekomete het uiters eksentriese wentelbane en periodes van tussen 200 en duisende of selfs miljoene jare. Komete soos West en C/1999 F1 kan apoapside-afstande van byna 70 000 AE hê en wentelperiodes wat op sowat 6 miljoen jaar geraam word.

’n Eksentrisiteit van groter as 1 (wat ’n ontsnappingsbaan veroorsaak) wanneer dit naby sy perihelium is, beteken nie noodwendig die komeet sal die Sonnestelsel verlaat nie. So het Komeet McNaught ’n heliosentriese oskulerende eksentrisiteit van 1,000019 gehad toe dit sy perihelium in Januarie 2007 bereik het, maar dit is gebonde aan die Son met ’n wentelperiode van rofweg 92 600 jaar omdat die eksentrisiteit tot minder as 1 afneem wanneer dit verder weg van die Son beweeg. Komete wat uit die Sonnestelsel gewerp word deurdat hulle naby groot planete verbybeweeg het, word nie meer beskou asof hulle ’n "periode" het nie.

Geen komete met ’n eksentrisiteit van veel meer as 1 is al waargeneem nie, en daar is dus geen bevestigde waarnemings van komete wat dalk hul oorsprong buite die Sonnestelsel het nie. Komeet C/1980 E1 het ’n wentelperiode van rofweg 7,1 miljoen jaar gehad voor sy perihelium in 1982, maar toe hy in 1980 naby Jupiter was, het dié planeet hom laat versnel en dit het ’n eksentrisiteit van 1,057 bereik, die grootste van enige bekende hiperboliese (nie-periodieke) komeet.<ref name="C/1980E1-jpl"></ref>

’n Paar periodieke komete wat in vorige eeue ontdek is, is nou verlore. Hul wentelbane was nooit bekend genoeg om toekomstige verskynings te voorspel nie, of die komete het gedisintegreer. Tog word ’n "nuwe" komeet nou en dan ontdek en dan wys berekenings van sy wentelbaan dat dit ’n ou, "verlore" komeet is. ’n Voorbeeld is 11P/Tempel-Swift-LINEAR, wat in 1869 ontdek is maar nie ná 1908 weer gesien is nie weens die steurende uitwerking van Jupiter. Dit is eers in 2001 per toeval deur LINEAR herontdek.

As ’n komeet vinnig genoeg beweeg, kan dit die Sonnestelsel verlaat. Tot op datum is die enigste komete waarmee dit gebeur het, dié wat deur die steurende uitwerking van ander voorwerpe soos Jupiter beïnvloed is.

Jupiterfamilie-komete het ’n aktiewe leeftyd van sowat 10 000 jaar of ~1 000 omwentelings, terwyl langperiodekomete gouer verdoof. Net 10% van die langperiodekomete oorleef meer as 50 omwentelings en net 1% meer as 2 000 omwentelings. Eindelik verdamp al die vlugtige materiale in ’n komeet se kern en dit word ’n klein, donker stuk rots wat soos ’n asteroïde kan lyk. Sommige asteroïdes in elliptiese wentelbane is nou geïdentifiseer as verdoofde komete.

Die kern van sommige komete kan baie bros wees en van hulle is al waargeneem wat disintegreer of opbreek. Dit sluit in 3D/Biela in 1846, Shoemaker-Levy 9 in 1992 en 73P/Schwassmann–Wachmann van 1995 tot 2006. Die Griekse historikus Ephorus het berig dat ’n komeet so lank terug as die winter van 372–373 v.C. opgebreek het. Dit kan gebeur weens termiese stres, interne gasdruk of ’n botsing.

Die komete 42P/Neujmin en 53P/Van Biesbroeck lyk soos dele wat van een komeet oorgebly het. Albei het in Januarie 1850 redelik naby aan Jupiter gekom, en hul wentelbane was voor 1850 byna identies.

Sommige komete het ’n skouspelagtiger einde – hulle val óf in die Son óf bots teen ’n planeet of ander voorwerp. Botsings tussen komete en planete of mane was in die vroeë dae van die Sonnestelsel algemeen: van die kraters op die maan is waarskynlik deur komete veroorsaak. ’n Onlangse botsing was dié van Komeet Shoemaker-Levy 9 in Julie 1994 teen Jupiter nadat dit aanvanklik opgebreek het.

Baie komete het in die beginjare van die Aarde se bestaan teen die planeet gebots. Baie wetenskaplikes glo komete wat die Aarde sowat 4 miljard jaar gelede gebombardeer het, het die groot hoeveelhede water wat nou in ons oseane voorkom, of minstens ’n groot deel daarvan, na die Aarde gebring. Ander navorsers betwyfel egter dié teorie. Die opsporing van organiese molekules in komete laat sommige geleerdes vermoed dat komete of meteoriete dalk die voorlopers van lewe – of lewe self – na die Aarde gebring het. Daar is steeds baie komete wat na aan die Aarde verbybeweeg, maar ’n botsing met ’n asteroïde is meer waarskynlik as een met ’n komeet.

Daar word ook vermoed dat komete oor ’n lang tydperk aansienlike hoeveelhede water na die maan gebring het, waarvan ’n deel dalk steeds oorgebly het as maanys.

Verskillende metodes is die afgelope twee eeue gebruik om name aan komete te gee. Voor ’n sistematiese naamgewingsproses aanvaar is, het komete hul name op verskeie maniere gekry. Voor die vroeë 20ste eeu het die meeste name bloot verwys na die jaar waarin dit verskyn het, soms met bykomende byvoeglike naamwoorde vir besonder helder komete; dus die "Groot Komeet van 1680", die "Groot Komeet van 1882" en die "Groot Januarie-komeet van 1910".

Nadat Edmund Halley bewys het die komete van 1531, 1607 en 1682 is dieselfde voorwerp en sy terugkeer in 1759 korrek voorspel het, het dit bekend geword as Halley se Komeet. Net so is die tweede en die derde periodieke komeet wat ontdek is, Encke se Komeet en Biela se Komeet, genoem na die sterrekundiges wat hul wentelbane korrek bereken het eerder as die oorspronklike ontdekkers. Later is periodieke komete genoem na hul ontdekkers, maar komete wat net een keer verskyn het, is steeds genoem na die jaar van hul verskyning.

In die vroeë 20ste eeu het dit algemene gebruik geword om komete na hul ontdekkers te noem. ’n Komeet kan na tot drie onafhanklike ontdekkers genoem word. In onlangse jare is talle komete ontdek deur instrumente wat deur groot spanne sterrekundiges gehanteer word, en in dié geval word die komete na die instrument genoem. Komeet IRAS-Araki-Alcock is onafhanklik ontdek deur die Infrarooi Satelliet (IRAS) en die amateur-sterrekundiges Genichi Araki en George Alcock. In die verlede is ’n nommer by die naam gevoeg as ’n paar komete deur dieselfde individu, groep of span ontdek is (maar net vir periodieke komete); dus Komeet Shoemaker-Levy 1-9. Vandag is dit onprakties vanweë die groot aantal komete wat sekere instrumente ontdek en geen poging word aangewend om elke komeet ’n unieke naam te gee nie. Komete se sistematiese name word eerder gebruik om verwarring te voorkom.

Tot 1994 het komete eers ’n voorlopige naam gekry wat bestaan het uit die jaar waarin dit ontdek is, gevolg deur ’n kleinletter om die volgorde van sy ontdekking in daardie jaar aan te dui. Komeet 1969i (Bennett) was byvoorbeeld die 9de komeet wat in 1969 ontdek is. Nadat die komeet sy perihelium bereik het en sy wentelbaan bepaal is, het dit ’n permanente naam gekry volgens die jaar van sy perihelium, gevolg deur ’n Romeinse getal om aan te dui in watter volgorde hy daardie jaar sy perihelium bereik het. Komeet 1969i het byvoorbeeld Komeet 1970 II geword (dit was die tweede komeet wat in 1970 sy perihelium bereik het).

’n Toename in die ontdekking van komete het dié metode onprakties gemaak, en in 1994 het die Internasionale Astronomiese Unie ’n nuwe metode van naamgewing aanvaar. Komete word nou genoem na die jaar van hul ontdekking, gevolg deur ’n letter wat dui op die halfmaand van die ontdekking en ’n nommer wat dui op die volgorde van die ontdekking (’n soortgelyke stelsel word vir asteroïdes gebruik). Die vierde komeet wat in die tweede helfte van Februarie 2006 ontdek is, sal byvoorbeeld die naam 2006 D4 kry. Voorvoegsels word ook bygevoeg om die aard van die komeet aan te dui:

Halley se Komeet, wat die eerste komeet is wat as periodiek geïdentifiseer is, het die sistematiese naam 1P/1682 Q1. Komete wat eers name as ’n kleinplaneet gekry het, hou dié naam en dit lei tot ’n paar vreemde name soos P/2004 EW (Catalina-LINEAR).

Daar is net vyf voorwerpe in die Sonnestelsel wat name as beide komete en asteroïdes het: 2060 Chiron (95P/Chiron), 4015 Wilson-Harrington (107P/Wilson-Harrington), 7968 Elst-Pizarro (133P/Elst-Pizarro), 60558 Echeclus (174P/Echeclus) en 118401 LINEAR (176P/LINEAR).

Uit vroeë bronne, soos Chinese orakelbene, is dit bekend dat die mens millenniums lank al komeetverskynings waarneem. Tot die 16de eeu is komete beskou as voorbodes van die dood van konings of adellikes, of tekens van rampe wat kom of selfs aanvalle deur hemelse wesens op aardbewoners.

Toe Halley se Komeet in 1066 verskyn, het Willem, die Hertog van Normandië, dit as ’n teken beskou om Engeland binne te val. Terselfdertyd het koning Harold II dit as ’n voorbode beskou dat sy bewind tot ’n val sou kom. Met die Slag van Hastings het Willem Harold verslaan en Willem I van Engeland geword.

In die eerste boek van sy "Meteorologie" het Aristoteles komete beskryf as ’n verskynsel van die Aarde se boonste atmosfeer, waar warm, droë dampe vergader en van tyd tot tyd in vlamme uitbars. In die 16de eeu het Tycho Brahe gedemonstreer dat komete van buite die Aarde se atmosfeer kom deur die parallaks van die Groot Komeet van 1577 te bestudeer uit waarnemings wat deur verskeie mense gedoen is. Met sy berekenings het hy gemeen die komeet moes minstens vier keer so ver as die maan wees.

Isaac Newton het in sy "Philosophiae Naturalis Principia Mathematica" van 1687 bewys ’n voorwerp wat onder die invloed van sy swaartekragwet beweeg, moet ’n wentelbaan volg met die vorm van een van die keëlsnitte (’n sirkel, ovaal, parabool of hiperbool), en hy het gedemonstreer hoe ’n komeet se pad deur die lug ’n parabool kan vorm deur die komeet van 1680 as voorbeeld te gebruik.

In 1705 het Edmond Halley (1656–1742) Newton se metode toegepas op 23 komeetverskynings tussen 1337 en 1698. Hy het gemerk drie van hulle, die komete van 1531, 1607 en 1682, het baie eenderse wentelbaanelemente, en hy was verder in staat om die effense verskille in hul wentelbane te verduidelik aan die hand van die swaartekraginvloed van Jupiter en Saturnus. Oortuig daarvan dat dit drie verskynings van dieselfde komeet was, het hy voorspel dat dit weer in 1758-'59 sy verskyning sou maak. Toe sy voorspelling waar word, is die komeet na hom genoem. Dit sal weer in 2061 te sien wees.

Newton het komete beskryf as kompakte en soliede voorwerpe wat in ’n skuins wentelbaan beweeg en hul sterte as dun strome damp uit hul kern wat deur die Son aan die brand gesteek of verhit word. Hy het vermoed dat komete verantwoordelik is vir die oorsprong van die lewegewende komponent van lug.

In die 18de eeu het sommige wetenskaplikes reeds reg voorspel waaruit komete bestaan. In 1755 het Immanuel Kant voorspel dat komete bestaan uit die een of ander vlugtige stof, waarvan die verdamping verantwoordelik is vir hul helderheid naby hul perihelium. In 1835 het die Duitse wiskundige Friedrich Bessel strome damp tydens die verskyning van Halley se komeet waargeneem en in die volgende jaar het hy voorgestel dat die krag van die verdampende materiaal groot genoeg is om die komeet se wentelbaan aansienlik te verander. Hy het gemeen die nie-gravitasionele bewegings van Encke se Komeet is die gevolg daarvan.

In 1950 het Fred Whipple voorgestel dat komete ysagtige voorwerpe is met ’n hoeveelheid stof en rots, eerder as rotsagtige voorwerpe met ’n hoeveelheid ys. Hierdie "vuil sneeubal"-model is gou aanvaar en dit het gelyk of talle ruimtetuie se waarnemings hiermee ooreenstem. Tuie soos Giotto, Vega 1 en Vega 2 het in 1986 deur die koma van Halley se Komeet gevlieg en die kern afgeneem. Strome verdampende materiaal is waargeneem.

Daar word steeds gedebatteer oor hoeveel ys in ’n komeet is. In 2001 het Nasa se Deep Space 1-span hoëresolusiefoto's van die oppervlak van Komeet Borrelly geneem. Hulle het aangekondig dat Borrelly ’n droë oppervlak het met duidelike strome materiaal. Die feit dat komete water- en ander ys bevat, het dr. Laurence Soderblom van die VS Geologiese Opname tot die gevolgtrekking laat kom dat die ys onder die kors weggesteek is "omdat die oppervlak deur die Son se hitte uitgedroog is of miskien omdat die baie donker, roetagtige materiaal op die oppervlak enige tekens van oppervlak-ys bedek".

In Julie 2005 het die Deep Impact-ondersoektuig ’n krater in Komeet Tempel 1 geblaas om sy binnekant te bestudeer. Dit het gelyk of die meeste van die komeet se ys onder die oppervlak lê en dat dit die strome verdampende water in die koma voed. Die tuig is hernoem tot EPOXI en het op 4 November verby Komeet Hartley 2 gevlieg.

Die Stardust-ruimtetuig het in Januarie 2004 deeltjies van die koma van Komeet Wild 2 versamel en twee jaar later monsters teruggebring na die Aarde. Claudia Alexander, ’n wetenskaplike van Nasa se Jet Propulsion Laboratory wat al lank komete bestudeer, het aan "space.com" gesê hoe verbaas sy is oor die hoeveelheid strome, hul voorkoms aan die donker en die ligte kant van die komeet, hul vermoë om groot stukke rots van die oppervlak af te lig en die feit dat Komeet Wild 2 nie ’n losse verbinding van afval is nie.

Meer onlangse data van die Stardust-sending het gewys materiaal wat uit die stert van Wild 2 verkry is, is kristalagtig en kon net "in vuur" gevorm gewees het. Hoewel komete in die buitenste Sonnestelsel gevorm word, het die vermenging van materiaal in die vroeë vorming van die Sonnestelsel vermoedelik materiaal deur die protoplanetêre skyf versprei, en daarom bevat komete ook kristalagtige korrels wat in die warm binneste Sonnestelsel gevorm het. Boonop het die materiaal gewys "komeetstof lyk soos asteroïde-materiale". Dit het wetenskaplikes genoop om weer te dink oor die aard van komete en hoe hulle van asteroïdes verskil.

In April 2011 het wetenskaplikes van die Universiteit van Arizona bewyse ontdek dat daar vloeibare water in Wild 2 is. Hulle het yster- en kopersulfiedminerale gevind wat in die teenwoordigheid van water gevorm moes gewees het. Dié ontdekking weerspreek die bestaande idee dat komete nooit warm genoeg word om hul ys te smelt nie.

Toekomstige ruimtesendings sal die mens ’n beter begrip gee van waaruit komete bestaan. Die Europese Rosetta-ondersoektuig is tans op pad na Komeet Churyumov-Gerasimenko; in 2014 sal dit om die komeet wentel en ’n klein landingstuig op sy oppervlak plaas.

Hieronder volg ’n lys van komete wat al deur ruimtetuie besoek is.

Sowat een keer in ’n dekade word ’n komeet so helder dat dit duidelik van die Aarde af gesien kan word. Sulke komete word "groot komete" genoem. Lank gelede het helder komete die mens dikwels met histerie en paniek gevul en hulle is as slegte tekens beskou. Meer onlangs, tydens die verskyning van Halley se Komeet in 1910, het die Aarde deur die komeet se stert beweeg en ’n koerantberig het die vrees laat ontstaan dat giftige siaangas in die stert miljoene mense kan vergiftig. Die verskyning van Komeet Hale-Bopp het in 1997 gelei tot die massaselfmoord van die sekte Heaven's Gate.

Dit is moeilik om te voorspel of ’n komeet ’n groot komeet gaan wees omdat baie faktore die helderheid daarvan kan beïnvloed. In die algemeen is die kans groot dat ’n komeet ’n groot komeet kan wees as dit ’n groot en aktiewe kern het, naby die Son sal verbybeweeg en nie soos van die Aarde af gesien, deur die Son verberg sal word as dit op sy helderste is nie. Tog het Komeet Kohoutek in 1973 aan al die kriteria voldoen en daar is verwag dit sou skouspelagtig wees, maar dit was nie. Minder is verwag van Komeet West, wat drie jaar later verskyn het, en toe was dit ’n uiters indrukwekkende komeet.

In die laat 20ste eeu was daar ’n lang tyd waarin geen groot komete verskyn het nie, maar dit is gevolg deur twee kort ná mekaar – Hyakutake in 1996 en Hale-Bopp, wat sy maksimum helderheid in 1997 bereik het nadat dit twee jaar vroeër ontdek is. Die eerste groot komeet van die 21ste eeu was C/2006 P1 (McNaught), wat in Januarie 2007 met die blote oog gesien kon word. Dit was die helderste komeet in meer as 40 jaar.

Sonskeerders is komete wat met hul perihelium baie na aan die Son verbyskeer, soms op ’n afstand van ’n paar duisend kilometer. Hoewel klein planete heeltemal kan verdamp in sulke omstandighede, kan ’n groter komeet dit vele kere oorleef. Die sterk getykrag wat dit ondervind, lei egter dikwels daartoe dat dit opbreek.

Sowat 90% van die Sonskeerders wat met die SOHO-sterrewag waargeneem word, is lede van die Kreutz-groep, wat almal van een reusekomeet afkomstig is wat opgebreek het nadat dit die eerste keer deur die binneste Sonnestelsel beweeg het. Die ander 10% is soms sporadiese Sonskeerders, maar vier ander verwante komeetgroepe is onder hulle geïdentifiseer: die Kracht-, Kracht 2a-, Marsden- en Meyer-groep.

’n Paar van die duisende bekende komete is heel ongewoon. Encke se Komeet wentel van buite die asteroïdegordel tot net binne die wentelbaan van Mercurius, terwyl Komeet 29P/Schwassmann-Wachmann tans in ’n byna sirkelvormige wentelbaan beweeg tussen die wentelbane van Jupiter en Saturnus. 2060 Chiron, wat ’n onstabiele wentelbaan tussen Saturnus en Uranus volg, is eers as ’n asteroïde geklassifiseer totdat ’n dowwe koma opgemerk is. Net so is Komeet Shoemaker-Levy 2 oorspronklik as ’n asteroïde, 1990 UL, geïdentifiseer. Sowat 6% van die asteroïdes naby die Aarde is vermoedelik die gedoofde kerns van komete wat nie meer gas vrystel nie.

Sommige komete breek op tydens hul perihelium, soos die groot komete West en Ikeya-Seki. Biela se Komeet het in 1846 middeldeur gebreek. Die twee komete wat daaruit ontstaan het, is in 1852 apart gesien, maar nooit weer nie. In die plek daarvan het ’n skouspelagtige meteoorreën in 1872 en 1885 plaasgevind toe die komete weer sigbaar moes gewees het.

Nog ’n merkwaardige verskynsel was Shoemaker-Levy 9. Dit is in 1992 deur Jupiter aangetrek toe dit tydens sy perijovium naby die planeet verbybeweeg het en het in honderde stukke gebreek. Dit is in 1993 ontdek terwyl dit in ’n wentelbaan om Jupiter was. Die stukke het in Julie 1994 oor ’n tydperk van ses dae Jupiter se atmosfeer getref – dit was die eerste keer dat sterrekundiges ’n botsing tussen twee voorwerpe in die Sonnestelsel waarneem. Daar is ook al voorgestel dat die voorwerp wat in 1908 vir die Toengoeska-voorval verantwoordelik was, ’n stuk van Encke se Komeet was.





</doc>
<doc id="39066" url="https://af.wikipedia.org/wiki?curid=39066" title="Echo, Oregon">
Echo, Oregon

Medford is 'n dorp in die noordooste van Oregon, in die Umatilla-distrik. 

In 2000 het die dorp 'n bevolking van 650 gehad: 89,38% wit, 0,15% swart of Afro-Amerikaans, 0,46% Amerikaanse inboorlinge, 0,31% Asiaties, 0,00% Pasifiese eilanders, 6,92% van ander rasse en 2,77% van twee of meer rasse. Spaans-Amerikaners of Latyns-Amerikaners van enige ras het 8,15% van die bevolking uitgemaak.


</doc>
<doc id="39069" url="https://af.wikipedia.org/wiki?curid=39069" title="Joel Alme">
Joel Alme

Joel Alme (* 1980) is 'n popsanger vanuit Stockholm (Swede) wat in Gotenburg gebore is. Op 22 April 2008 het hy sy debuutalbum "A Master of Ceremonies" vrygestel met "Queen's Corner" as 'n enkelspeler. Alme was voorheen die voorsanger van die groep Spring in Paris en hy het ook die baskitaar vir Hästpojken bespeel.




</doc>
<doc id="39070" url="https://af.wikipedia.org/wiki?curid=39070" title="Hästpojken">
Hästpojken

Hästpojken is 'n popmusiekgroep vanuit Göteborg (Swede). Die groep is gestig deur Martin Elisson as voorsanger, wat ook 'n lid van die groep Bad Cash Quartet was, en Lars Malmros wat voorheen die tromspeler vir die groep Broder Daniel was. In 2007 het Hästpojken die voorkonsert vir die groep Sahara Hotnights op hul musiektourné in Swede behartig. Die groep se debuutalbum "Caligula" is op 30 Januarie 2008 vrygestel. Lars Malmros het die groep later om persoonlike redes verlaat. Nico Janco het die groep as tromspeler bygetree.




</doc>
<doc id="39079" url="https://af.wikipedia.org/wiki?curid=39079" title="Boards of Canada">
Boards of Canada

Boards of Canada (algemeen afgekort tot BoC) is 'n Skotse elektroniese musiekduo wat uit die broers Michael Sandison (* 1 Junie 1970) en Marcus Eoin (* 21 Julie 1971) bestaan. Die groep se musiek herinner sterk aan die warm, krapperige, kunsmatige klanke van die 1970se media en bevat temas van kindheid, nostalgie en die natuurlike wêreld. Die broers het die dokumentêre rolprente van die National Film Board of Canada (waarvan die groep se naam afgelei is) as 'n bron van inspirasie genoem.

Hulle het 'n platekontrak met Warp Records en het vele werke op daardie etiket vrygestel met weinig bemarking en min onderhoude, terwyl hulle ook 'n obskure katalogus van vrystellings op hul eie Music70-etiket het. Onder die alias Hell Interface het hulle ook 'n paar kleiner werke opgeneem.



</doc>
<doc id="39084" url="https://af.wikipedia.org/wiki?curid=39084" title="Mannheim">
Mannheim

Die universiteitstad Mannheim is met ongeveer 291 000 inwoners die tweede grootste stad van die Duitse deelstaat Baden-Württemberg. Hierdie voormalige setel (1720-1778) van die historiese Rynlandse Keurvorstedom ("Kurpfalz") is die ekonomiese en kulturele sentrum van die Rhein-Neckar Europese Metropoolarea.

Mannheim word slegs deur die Ryn-rivier van sy susterstad Ludwigshafen am Rhein (165 000 inwoners) in die Duitse deelstaat Rynland-Palts geskei.

Die eerste skriftelike verwysing van Mannheim kom voor in die Kodeks van Lorsch vauit die jaar 766. Mannheim het in 1607 die stadsregte ontvang nadat keurvors Friedrich IV van die Palts die hoeksteen tot die bou van die vesting Friedrichsburg gelê het. Die stadsuitleg van die binnestad, met sy kenmerklike skaakbordpatroon, het tot vandag toe behoue gebly en word a.g.v. die kwadratiese vorm van die straatblokke die Kwadratestad genoem.

Sedert 1896 is Mannheim 'n beduidende handelstad en belangrike verkeersknoop tussen Frankfurt am Main en Stuttgart, onder andere met die tweede grootste spoorwegstasie in Duitsland, die lughawe "City-Airport" en een van die belangrikste binnelandse hawens in Europa.

'n Paar belangrike uitvindings het in Mannheim onststaan. Hier bou Karl Drais in 1817 die eerste twee-wiel "loopmasjien" (voorganger vir 'n trapfiets), in 1886 vaar die eerste motor van Carl Benz oor die strate en in 1921 volg die eerste "Lanz Bulldog"-trekker vanuit die "Heinrich Lanz AG"-fabriek. Die Mannheimer Julius Hatry ontwikkel in 1929 die eerste vuurpyl-aangedrewe vliegtuig ter wêreld.

'n Andere bynaam vir Mannheim is Schiller-stad, na die digter Friedrich Schiller, wat in Mannheim sy deurbraak gemaak het.

Mannheim lê in die noordelike Bo-Ryngebied aan die mondings van die Ryn- en Neckar-riviere. Die voorstede verdeel hulself aan weerskante van die Neckar, aan die regterkant van die Ryn.

Die stad is geleë in die Europese metropoolgebied Ryn-Neckar-Driehoek, 'n woongebied van 2,35 milloen inwoners, wat tesame met dele van Suid-Hesse en die Rynland-paltse Voorpalts ("Vorderpfalz") in Baden-Württemberg, die stede Mannheim en Heidelberg sowel as die westelike en suidelike munisipaliteite van die Ryn-Neckar-Kreis bevat.

Groter stede in die area is Frankfurt am Main, ongeveer 70 km noordwaarts, Karlsruhe, ongeveer 50 km suidweswaarts en Stuttgart, ongeveer 135 km suid-ooswaarts.

In Mannheim heers 'n baie gematigde klimaat. Die Duitse weerdiens se weerstasie in Mannheim-Vogelstang meet tussen die jare 1971 en 2000 'n deursnittemperatuur van 10,5 °C per jaar. Die warmste maand is Julie met gemiddeld 19,9 °C, terwyl Januarie met 1,8 °C die koudste is. Temperature oor 30 °C is nie ongewoon in die somer nie. Die hoogste waarde nog, 39,0 °C, word op 8 Augustus 2003 gemeet. 
Opvallend is die geringe reën en sneeuneerslae in Mannheim. In die loop van 'n jaar val gemiddeld net 668 mm reën. Julie is ook die natste maand in Mannheim.

In 1896 oorskry die aantal inwoners in Mannheim die 100 000-grens en word die nedersetting as 'n stad beskou. In 1905 bevat die stad meer as 160 000 inwoners wat homself teen 1961 verdubbel. In 1970 bereik die bevolkingstal sy hoogtepunt van ongeveer 330 000 inwoners. Verlies deur migrasie sowel as 'n negatiewe bevolkingsaanwas veroorsaak dat hierdie getal afneem tot ongeveer 295 000 in 1986. Sedertdien styg die bevolking weer met ongeveer 5% tot 309 795.

Teen 31 Desember 2006 tel die aantal buitelanders as 19,3 % van die bevolking, altesaam 62 727 mense uit 161 nasionaliteite, van wie 21 171 uit EU-lande kom. Ongeveer 96 000 van die inwoners is immigrante of uit families van immigrante. Die grootste groepe is Turke (19 609), Italianers (8 205), Pole (3 906), Serwiërs (3 279), Grieke (2 751), Kroate (2 724), Spanjaarde (1 331) en Bosniake (1 326).

Die stadsgebied van Mannheim is in sewentien stadsdele, waarvan ses in die stadsentrum geleë is, opgedeel. Die verdelings is:

Innenstadt / Jungbusch, Neckarstadt-West, Neckarstadt-Ost / Wohlgelegen, Schwetzingerstadt / Oststadt, Lindenhof, Sandhofen, Schönau, Waldhof,
Neuostheim/Neuhermsheim, Seckenheim, Friedrichsfeld, Käfertal, Vogelstang, Wallstadt, Feudenheim, Neckarau en Rheinau. 




</doc>
<doc id="39085" url="https://af.wikipedia.org/wiki?curid=39085" title="LOTR">
LOTR

Die afkorting LOTR staan vir The Lord of The Rings en kan na die volgende verwys:



</doc>
<doc id="39086" url="https://af.wikipedia.org/wiki?curid=39086" title="Hey Hey It's Esther Blueburger">
Hey Hey It's Esther Blueburger

Hey Hey It's Esther Blueburger is 'n onafhanklike 2008se Australiese tienerkomediedrama-rolprent, geskryf en regisseer deur die debuutrolprentmaakster Cathy Randall, met akteurs Danielle Catanzariti (op haar debuut), Toni Collette, Keisha Castle-Hughes en Jonny Pasvolsky. Dit is in Adelaide, Suid-Australie en in Sydney, Nieu-Suid-Wallis geskiet.



</doc>
<doc id="39098" url="https://af.wikipedia.org/wiki?curid=39098" title="Tomas Venclova">
Tomas Venclova

Tomas Venclova (* 11 September 1937 in Klaipėda) is 'n Litause geleerde, digter, skrywer en vertaler. Venclova word as een van die beduidendste moderne lirici beskou. Ná sy emigrasie het Venclova tot in die vroeë negentigerjare in die Verenigde State gebly. Hy woon tans in New Haven en Vilnius.

Tomas Venclova is die seun van die digter en politikus Antanas Venclova en het sy akademiese opleiding by die Universiteit van Vilnius (Litaue) ontvang. As gevolg van sy aktiewe betrokkenheid by die dissidente-beweging het hy in 1977 sy Sowjet-burgerskap kwytgeraak en was genoodsaak om te emigreer. Sy boeke is in die Sowjetunie al jare vroeër nie meer gepubliseer nie. Venclova was een van die stigters van die Litause Helsinki-groep wat op 1 Desember 1976 in die lewe geroep is.

Sedert 1980 is Venclova 'n dosent by die Amerikaanse Yale-universiteit se Departement van Slawiese tale waar hy in 1985 ook sy PhD-graad verwerf het. Tans is Venclova as professor aan dié departement verbonde. Sy literêre werk sluit 'n digbundel, vertalings van gedigte, essays en artikels in. Sy boek "Vilnius", waarin hy die geskiedenis en geografie van die Litause hoofstad met sy persoonlike herinneringe en refleksies op politiek verbind, het in 2006 verskyn.







</doc>
<doc id="39099" url="https://af.wikipedia.org/wiki?curid=39099" title="Lys van lande volgens lewensverwagting">
Lys van lande volgens lewensverwagting

Hierdie is 'n lys van lande volgens lewensverwagting by geboorte, die gemiddelde aantal jare wat 'n groep mense wat in dieselfde jaar kan leef indien mortaliteit by elke ouderdom konstant bly in die toekoms. Die inskrywing sluit die totale bevolking sowel as die manlike en vroulike komponente in. Verskeie nie-soewereine entiteite word ook by hierdie lys ingesluit. Hierdie lys reflekteer nie direk die kwaliteit van gesondheidsorg van die lande nie. Syfers kom van die 2008 CIA-Wêreldfeiteboek en van die 2006 hersiening van die Verenigde Nasies se Wêreldbevolkingsvooruitsig vir die periode 2005–2010. Slegs lande/gebiede met 'n bevolking van 100 000 of meer in 2007 is in die VN se lys bevat

Die lewensverwagting (albei geslagte by geboorte) van die wêreld is 66,26 jaar (64,3 jaar vir mans en 68,35 vir vroue) vir 2008 volgens die CIA-Wêreldfeiteboek 2008 en 67,2 jaar (65,0 jaar vir mans en 69,5 jaar vir vroue) vir 2005–2010 volgens die Verenigde Nasies se Wêrelsbevolkingsvooruitsig 2006. Lewensverwagting wissel van 84,33 jaar in Macau tot 31,99 jaar in eSwatini. Baie van die lande met die laagste lewensverwagtinge, nl. eSwatini, Botswana, Lesotho, Zimbabwe, Suid-Afrika, Namibië, Zambië, Malawi, die Sentraal-Afrikaanse Republiek, Mosambiek en Guinee-Bissau ly onder hoë MIV/Vigs besmetting, met die algemeenheid onder volwassenes wat wissel van 10% tot 38,8%. Let ook daarop dat in lande met 'n hoë kindersterftesyfer die lewensverwagting by geboorte laer kan wees en dit weerspieël nie noodwendig die lewensverwagting van 'n persoon wat sy/haar eerste lewensjaar oorleef nie.


</doc>
<doc id="39101" url="https://af.wikipedia.org/wiki?curid=39101" title="Meteoroïde">
Meteoroïde

’n Meteoroïde of meteoroïed is 'n klein stofdeeltjie, klip of stukkie ys wat deur die ruimte beweeg. Die sigbare pad van 'n meteoroïde wat ’n planeet se atmosfeer binnedring, word 'n meteoor genoem, of 'n verskietende ster in die volksmond. Wanneer 'n meteoroïde die aarde tref, word dit 'n meteoriet genoem. Wanneer daar baie meteore te sien is, vorm hulle 'n meteoorreën. Die woorde is afgelei van die Griekse woord "meteōros" ("hoog in die lug").

Sowat 15 000 ton meteoroïdes, ruimtestof en verskeie soorte afval dring die Aarde se atmosfeer jaarliks binne.

Sedert 2011 definieer die Internasioanle Astronomiese Unie (IAU) ’n meteoroïde amptelik as "’n soliede voorwerp wat in die interplanetêre ruimte beweeg, aansienlik kleiner as ’n asteroïde en aansienlik groter as ’n atoom". Soms word spesifieke groottes aangegee, soos ’n deursnee van tussen 100 µm en 10 m of tussen 10 µm en 1 m.
Die Minor Planet Center gebruik nie die term "meteoroïde" nie.

Die samestelling van meteoroïdes kan vasgestel word deur middel van hul baan en die ligspektrum van die daaropvolgende meteoor. Hul invloed op radioseine verskaf ook inligting, wat veral bedags nuttig is wanneer hulle moeilik is om te sien. Meteoroïdes kan baie verskillende wentelbane hê en kom soms in groepe voor. Dit word dikwels verbind met ’n komeet; ander kom sporadies voor. Afval van strome meteoroïdes word soms in ander wentelbane versprei. Hul samestelling en digtheid wissel, van bros sneeu-agtige voorwerpe met ’n digtheid van omtrent ’n kwart van dié van ys, tot digte rotse ryk aan nikkel en yster.

Meteoroïdes wentel om die son teen verskillende snelhede. Die vinnigstes beweeg teen sowat 42 kilometer per sekonde (km/s) deur die ruimte in die omgewing van die Aarde se wentelbaan. Die Aarde beweeg teen sowat 29 km/s. Wanneer meteoroïdes die Aarde reg van voor tref, kan hulle dus snelhede van tot 71 km/s bereik. Die gemiddelde snelheid is sowat 20 km/s.

’n Meteoor is die sigbare baan van ’n meteoroïde wat die Aarde se atmosfeer binnegedring het. Hulle kom meestal in die mesosfeer voor, en die meeste se hoogte wissel tussen 75 km en 100 km. Miljoene meteore kom elke dag in die Aarde se atmosfeer voor. Die meeste meteoroïdes wat dit veroorsaak, is omtrent so groot soos ’n skulp.

Meteore raak tussen sowat 65 en 120 km bo die Aarde sigbaar en disintegreer op hoogtes van 50 tot 95 km. Sowat die helfte kom bedags voor, maar hulle is snags meer sigbaar. Groter voorwerpe is sigbaar vanweë die atmosferiese druk (nie wrywing nie) wat dit verhit sodat dit gloei en ’n blink streep gas en gesmelte deeltjies vorm. Die meeste gloei vir sowat ’n sekonde.

Meteore kan in meteoorreëns voorkom wanneer die Aarde deur ’n spoor van afval beweeg wat deur ’n komeet agtergelaat is, of soms vind dit sporadies plaas sonder ’n spesifieke rede.

Soms word ander terme vir meteore gebruik na gelang van hul helderheid, soos "vuurbal" (helderder as enige van die planete of ’n sigbare magnitude van -4 of meer), "bolied" (’n magnitude van -14 of helderder) of superbolied (-17 of helderder). Soms word die term bolied gebruik vir ’n vuurbal wat ontplof of ’n hoorbare klank skep.

’n Meteoriet is ’n deel van ’n meteoroïde of asteroïde wat deur die atmosfeer trek en die Aarde tref sonder dat dit vernietig word. Gesmelte materiaal van die Aarde kan uit ’n impakkrater "spat" wanneer ’n meteoriet die grond tref. Dit vorm dan ’n "tektiet" wanneer dit afkoel wat dikwels verkeerdelik aangesien word vir ’n meteoriet.

Die lig wat ’n meteoor veroorsaak, kan verskillende kleure wees, na gelang van die chemiese samestelling van die meteoroïde en sy spoed deur die atmosfeer. Namate lae van die meteoroïde afgeruk en geïoniseer word, kan die kleur ook verander volgens die minerale wat ontbloot word. Van die moontlike kleure is: oranje/geel (natrium), geel (yster), blou/groen (koper), pers (kalium) en rooi (silikaat).

Daar word verskillende soorte meteoriet onderskei


Hoewel meteore reeds in antieke tye bekend was, is hulle nie voor vroeg in die 19de eeu as ’n astronomiese verskynsel beskou nie, maar as ’n atmosferiese verskynsel soos weerlig – dit is nie verbind met vreemde verhale van klippe wat uit die lug val nie. Thomas Jefferson het geskryf: "Ek sal eerder glo ’n Yankee-professor jok as dat klippe uit die hemel val." Hy het verwys na die Yale-professor Benjamin Silliman se ondersoek na ’n 1807-meteoriet wat in Weston, Connecticut, geval het. Silliman het geglo die meteoor het ’n kosmiese oorsprong gehad, maar sterrekundiges het nie veel aandag aan meteore gegee voor die skouspelagtige meteoorstorm van November 1833 nie. Mense dwarsoor die Oos-VSA het duisende meteore gesien wat van ’n enkele punt in die lug gekom het. Waarnemers het opgemerk dat die uitstralingspunt saam met die sterre beweeg en in die sterrebeeld Leeu bly.

Die sterrekundige Denison Olmsted het die storm intensief ondersoek en tot die gevolgtrekking gekom dat dit ’n kosmiese oorsprong het. Ná die bestudering van historiese rekords het Heinrich Olbers voorspel dat die storm in 1867 sou terugkeer, en dit het sterrekundiges se aandag op die probleem gevestig. Hubert Newton se deegliker historiese werk het daartoe gelei dat die datum van die terugkeer tot 1866 vervroeg is, wat toe in die kol was. Met Giovanni Schiaparelli se verbinding van die Leoniede (soos hulle nou genoem word) met die komeet Tempel-Tuttle, is die kosmiese oorsprong van meteore eindelik bevestig.




</doc>
<doc id="39102" url="https://af.wikipedia.org/wiki?curid=39102" title="Oortwolk">
Oortwolk

Die Oortwolk of Öpik-Oortwolk is ’n teoretiese sferiese wolk wat hoofsaaklik uit ysige planetesimale bestaan en rofweg 50 000 AE, of 1 ligjaar, van die Son af geleë is. Dit is genoem na die Nederlandse sterrekundige Jan Oort en die Estiese sterrekundige Ernst Öpik. Volgens raming lê die wolk ’n kwart van die afstand na Proxima Centauri, die ster wat die naaste aan die Son is. Die Kuiper-gordel en verstrooide skyf, twee ander bronne van Trans-Neptunus-voorwerpe, se afstand van die Son is minder as ’n duisendste van dié van die Oortwolk. Die buitenste reik van die wolk definieer die swaartekraggrens van ons Sonnestelsel. 

Daar word geglo die Oortwolk bestaan uit twee streke: ’n sferiese buitenste wolk en ’n skyfagtige binnenste wolk, ook bekend as die Hillswolk. Voorwerpe in die Oortwolk bestaan hoofsaaklik uit vlugtige yse, soos water, ammoniak en metaan. Sterrekundiges glo die materie waaruit die Oortwolk bestaan, het nader aan die Son gevorm en is vroeg in die Sonnestelsel se ontwikkeling na die buitenste ruim geslinger vanweë die uitwerking van die gasplanete se swaartekrag.

Hoewel die Oortwolk nog nie direk waargeneem is nie, glo sterrekundiges dit is die bron van baie van die langperiode- en Halley-tipe komete wat die binneste Sonnestelsel binnekom, asook van die Sentoure en Jupiterfamilie-komete. Die buitenste Oortwolk is slegs losweg verbind aan die Sonnestelsel en word dus maklik beïnvloed deur die swaartekrag van verbygaande sterre en die Melkweg self. Hierdie kragte veroorsaak nou en dan dat ’n komeet uit sy wentelbaan uit die Oortwolk geruk en dan na die binnenste Sonnestelsel geslinger word. As die wentelbane van kortperiodekomete in ag geneem word, kom hulle waarskynlik eerder van die verstrooide skyf af, hoewel sommige moontlik hul oorsprong in die Oortwolk gehad het. Daar is slegs vier liggame wat as moontlike lede van die binnenste Oortwolk beskou word: 90377 Sedna, 2000 CR, 2006 SQ en 2008 KV.

In 1932 het Öpik voorgestel langperiodekomete het hul oorsprong in ’n wolk in die buitenste deel van die Sonnestelsel. Die idee het onafhanklik by Oort ontstaan om ’n paradoks te verduidelik. Gedurende die bestaan van die Sonnestelsel was die wentelbane van komete onstabiel, en dinamika bepaal dat ’n komeet eindelik óf met die Son óf met ’n planeet moet bots óf uit die Sonnestelsel gewerp moet word vanweë planetêre steurings. Verder beteken hul vlugtige samestelling dat, terwyl hulle die Son herhaaldelik nader, straling die vlugtige stowwe laat wegkook totdat die komeet óf uiteenspat óf ’n isolerende kors ontwikkel wat verdere gasontsnapping voorkom. Oort het gereken ’n komeet kon dus nie gevorm gewees het terwyl dit in sy huidige wentelbaan is nie en moes vir feitlik sy hele bestaan in ’n verafgeleë bron voorgekom het.

Daar is twee klasse komete: lang- en kortperiodekomete. Eersgenoemde het relatief klein wentelbane, kleiner as 10 AE, en volg die ekliptiese vlak, dieselfde vlak as waarin die planete lê. Alle langperiodekomete het baie groot wentelbane, sowat duisende AE, en nader die Son van enige rigting af. Oort het opgelet daar is ’n toename in langperiodekomete met ’n afelium (hul verste punt van die Son af) van sowat 20 000 AE, wat daarop dui dat daar ’n bron op daardie afstand is met ’n sferiese, isotropiese verspreiding. Die relatief skaars komete met ’n wentelbaan van sowat 10 000 AE het waarskynlik een of meer wentelbane deur die Sonnestelsel voltooi en dié wentelbane is kleiner getrek deur die swaartekrag van die planete.

Die Oortwolk beslaan vermoedelik ’n enorme gebied vanaf tussen 2 000 en 5 000 AE tot 50 000 AE van die Son af. Volgens sommige ramings is die buitenste rand tussen 100 000 en 200 000 AE ver. Die binneste deel is ook bekend as die Hillswolk; dit is genoem na Jack G. Hills, wat die bestaan daarvan in 1981 voorspel het. Dit lyk of die binneste wolk dosyne of duisende keer soveel komeetkerne het as die buitenste halo; dit word beskou as ’n moontlike bron van nuwe komete wat die buitenste wolk voed, aangesien laasgenoemde se voorraad geleidelik uitgeput raak. Die Hillswolk verduidelik hoekom die Oortwolk ná miljarde jare steeds bestaan.

Die buitenste Oortwolk kan biljoene voorwerpe bevat met ’n deursnee van meer as 1 km, en miljarde met ’n absolute magnitude van meer as 11 (wat ooreenstem met ’n deursnee van sowat 20 km). Hulle kan tienmiljoene kilometers van mekaar af wees. Die totale massa is nie bekend nie, maar as ’n mens aanneem Halley se Komeet is ’n prototipe vir komete in die buitenste Oortwolk, is die gesamentlike massa sowat 3 × 10 kg, of vyf keer dié van die Aarde. Die massa van die binneste wolk is nog nie geraam nie.

As die ontleding van komete die geheel verteenwoordig, bestaan die meeste uit ysagtige stowwe. Die ontdekking van die voorwerp 1996 PW, ’n asteroïde in ’n wentelbaan wat meer ooreenstem met dié van ’n langperiodekomeet, dui daarop dat die wolk ook rotsagtige voorwerpe bevat.

Daar word geglo die Oortwolk is ’n oorblyfsel van die oorspronklike protoplanetêre skyf wat sowat 4,6 miljard jaar gelede om die Son gevorm het. Die algemeen aanvaarde hipotese is dat die voorwerpe in die Oortwolk nadar aan die Son ontstaan het, tydens dieselfde proses waarin die planete en asteroïdes gevorm het, maar dat hulle vanweë swaartekragwisselwerkings met jong gasreuse soos Jupiter na die buitenste deel van die Sonnestelsel gewerp is. Volgens onlangse navorsing deur Nasa kon ’n groot deel van die Oortwolk se voorwerpe die resultaat gewees het van die uitruiling van materiaal tussen die Son en sy nabygeleë sterre terwyl hulle gevorm en daarna van mekaar weggedryf het. Dit beteken ’n groot deel, of die meeste, van die voorwerpe is nie naby die Son gevorm nie. Simulasies van die ontwikkeling van die Oortwolk van die begin van die Sonnestelsel af tot nou dui daarop dat die wolk se massa sowat 800 miljoen jaar gelede ’n hoogtepunt bereik het. Daarna het die tempo van akkresie en botsings afgeneem en het die Oortwolk uitgeput begin raak.

Modelle deur Julio Ángel Fernández, ’n sterrekundige van Uruguay, dui daarop dat die verstrooide skyf, die hoofbron van kortperiodekomete in die Sonnestelsel, ook die primêre bron kon gewees het vir die voorwerpe in die Oortwolk. Daarvolgens het sowat die helfte van die voorwerpe wat versprei is, na buite na die Oortwolk beweeg, ’n kwart na binne na Jupiter se wentelbaan, en ’n kwart is uitgewerp in hiperboliese wentelbane. Die verstrooide skyf voorsien dalk die Oortwolk steeds van materiaal. 

Swaartekragwisselwerkings met nabygeleë sterre en galaktiese getye het die wentelbane van komete meer sirkelvormig gemaak. Dit verduidelik die feitlik ronde vorm van die buitenste Oortwolk. Aan die ander kant het die Hillswolk, wat sterker aan die Son verbind is, nog nie ’n ronde vorm nie. Onlangse studies het gewys die vorming van die Oortwolk stem min of meer ooreen met die hipotese dat die Sonnestelsel gevorm het as deel van ’n sterreswerm van 200 tot 400 sterre. Hierdie vroeë sterre het waarskynlik ’n rol gespeel in die vorming van die wolk, aangesien sterre in die swerm nader aan mekaar verbybeweeg het as nou, en dus was daar veel meer gereelde steurings.

In Junie 2010 het die Amerikaanse planetêre wetenskaplike Harold F. Levison en ander aan die hand van rekenaarsimulasies voorgestel "die Son het komete van ander sterre aangetrek terwyl dit in sy geboorteswerm was". Hul resultate impliseer "tot meer as 90% van die Oortwolk kom van die protoplanetêre skywe van ander sterre".



</doc>
<doc id="39103" url="https://af.wikipedia.org/wiki?curid=39103" title="Sonwind">
Sonwind

Die sonwind is 'n stroom plasma of gelaaide deeltjies wat van die Son se boonste atmosfeer ontsnap het. Deur die groot hitte in die Son se korona, 1 miljoen Kelvin, kry die protone en elektrone 'n gemiddelde snelheid van 145 km/s. Sommige deeltjies verkry egter só 'n hoë snelheid, dat hulle uit die atmosfeer ontsnap; die sogenaamde "ontsnappingssnelheid" is 618 km/s. Hierdie verlies aan deeltjies veroorsaak dat die Son elke jaar ongeveer 60×10kg van sy massa verloor. In sy 4,6 miljard leeftyd is dit egter maar ongeveer 0,01 persent van sy totale massa. Wanneer die sonwind teen ongeveer 450 km/s verby die Aarde "waai", bevat dit 9 protone, 10 elektrone, 0,5 alfadeeltjie en 'n klein breukdeel hooggelaaide ione. 
Die sonwind is verantwoordelik vir die helio- of sonsfeer, 'n groot bel in die interstellêre materie wat die Sonnestelsel omring. Ander fenomene wat met die sonwind geassosieer word is geomagnetiese storms wat die kragnetwerke op Aarde uitskakel, die aurora's en die plasmasterte van komete wat altyd weg van die son af wys.


</doc>
<doc id="39104" url="https://af.wikipedia.org/wiki?curid=39104" title="Editors">
Editors

Editors is 'n Britse indierockgroep wat in 2002 gestig is en in Birmingham gebaseer is. Die groep het vantevore al as Pilot, The Price, en Snowfield bekend gestaan, en bestaan uit Tom Smith as voorsanger, ritmiese kitaarspeler en klavierspeler, Chris Urbanowicz as hoofkitaarspeler en sintetiseerderspeler, Russel Leetch as baskitaarspeler en agtergrondsang, en Ed Lay as trom- en perkussiespeler, asook as agtergrondsanger. Die groep se styl van duistere indierock word algemeen met die klank van groepe soos Echo and the Bunnymen, Joy Division, Interpol en U2 vergelyk.

Editors het tot dusver twee platinumstatus-ateljeealbums uitgereik waarvan gesamentlik meer as twee miljoen kopieë wêreldwyd verkoop is. Die groep se debuutalbum, "The Back Room", is in 2005 vrygestel. Dit bevat treffers soos "Munich" en "Blood" en het in die jaar ná die vrystelling 'n Mercury-toekenningsnominasie ontvang. Die volgende ateljeealbum, "An End Has A Start", het in Junie 2007 nommer-een posisie op die VK-albumranglys behaal en het die groep 'n Brit-toekenningsnominasie vir Beste Britse Groep besorg. Die album het ook 'n volgende Top-10-treffer gegenereer met "Smokers Outside the Hospital Doors".

Ná die groep se voortdurende sukses op die VK-ranglyste, uitverkoopte konserte en vele optredes by musiekfeeste, is Editors deur die The Mail on Sunday as die tweede grootste Britse musiekgroep, ná Arctic Monkeys, van die 2000-2009-dekade geprys.




</doc>
<doc id="39110" url="https://af.wikipedia.org/wiki?curid=39110" title="Tori Amos">
Tori Amos

Tori Amos is 'n pianis en sangeres-liedjieskryfster. Sy was een van die eerste van 'n aantal sangeres-liedjieskryfsters wat in die 1990's bekendheid verwerf het en was toe een van 'n handjievol alternatiewe rockkunstenaars wat klavier as haar hoofinstrument gebruik het. Haar liedjies is bekend vir hulle emosionele intensiteit en dek 'n wye spektrum onderwerpe van seksualiteit en geloof tot persoonlike tragedie. Sommige van haar suksesvolste enkelsnitte is "Silent All These Years", "Crucify", "Cornflake Girl", "Caught a Light Sneeze", "Spark" en "A Sorta Fairytale" 

Met die ingang van 2005 het Amos reeds 12 miljoen rekords wêreldwyd verkoop. Sy is bekend vir haar ietwat eksentriese en eienaardige gedrag, veral tydens onderhoude. Sy spreek haarself dikwels uit oor feminisme, geloof en seksualiteit en is die medestigter van RAINN ("Rape, Abuse and Incest National Network"), een van die grootste instellings teen seksuele teistering in die VSA.


</doc>
<doc id="39112" url="https://af.wikipedia.org/wiki?curid=39112" title="Sterrestelsel">
Sterrestelsel

’n Sterrestelsel is ’n massiewe stelsel wat deur swaartekrag gebind word en bestaan uit sterre, gas, stof en ’n belangrike, dog duistere komponent wat as donkermaterie bekendstaan. Tipiese sterrestelsels strek van dwergsterrestelsels met so min as 10 miljoen sterre tot reusestelsels met tot 1 biljoen sterre. Die sterre wentel om die sterrestelsel se massamiddelpunt, of gemeenskaplike swaartepunt. Sterrestelsels kan ook veelvoudige sterre (sterre wat om mekaar wentel), sterreswerms en verskeie interstellêre wolke bevat. Die Son is een van die sterre in die Melkweg: die sterrestelsel wat die Sonnestelsel en Aarde bevat.

’n Gemiddelde sterrestelsel bevat 100 miljard sterre en die meeste stelsels kom in groepe sterrestelsels voor, wat van slegs ’n paar tot selfs duisende stelsels kan bevat.

Sterrestelsels word reeds ’n lang tyd volgens hulle voorkoms en vorm gekategoriseer. Twee algemene vorms is ’n elliptiese en spiraalsterrestelsel. Daar is ook onreëlmatige sterrestelsels: stelsels met ongewone vorms, dikwels as gevolg van naburige stelsels se swaartekrag.

Die besef dat ons in ’n sterrestelsel woon wat een van baie is, loop hand aan hand met groot ontdekkings oor die Melkweg en ander newels.

Die Griekse filosoof Demokritos (450-370 v.C.) het voorgestel die helder baan aan die naghemel wat as die Melkweg bekend is, bestaan uit verafgeleë sterre. Aristoteles (384-322 v.C.) het egter geglo die Melkweg word veroorsaak deur die "ontvonking van die vlambare uitwaseming van sommige sterre wat groot, talryk en naby mekaar was" en dat "die ontvonking in die boonste deel van die atmosfeer plaasvind". Die Neoplatonistiese filosoof Olympiodorus die jongere (omstreeks 495-570 n.C) was skepties oor hierdie siening en het gemeen as die Melkweg tussen die Aarde en die Maan voorkom, moet dit op verskillede tye en plekke op Aarde verskillend lyk en dat dit parallaks sal moet hê, wat dit nie het nie. Volgens hom was die Melkweg ’n hemelliggaam.

Volgens Mohani Mohamed het die Arabiese sterrekundige Alhazen (965–1037) eerste probeer om die Melkweg se parallaks te meet, en omdat hy vasgestel het die Melkweg het nie ’n parallaks nie het hy afgelei dit is ver van die Aarde af en nie in die atmosfeer nie. Die Persiese sterrekundige al-Bīrūnī (973-1048) het voorgestel die Melkweg is ’n "versameling ontelbare fragmente soortgelyk aan newelagtige sterre". Die Andalusiese sterrekundige Ibn Bâjjah ("Avempace", oorlede 1138) het voorgestel die Melkweg bestaan uit baie sterre wat amper aan mekaar raak en lyk of dit aaneenlopend is vanweë die uitwerking van die ligbreking van ondermaanse materiaal; hy het sy waarneming van die konjunksie van Jupiter en Mars aangehaal as bewys daarvan dat dit gebeur wanneer twee voorwerpe naby is. In die 14de eeu het die Siries gebore Ibn Qayyim voorgestel die Melkweg is ’n "menigte klein sterre wat saamgepak is in die sfeer van die vaste sterre".
Werklike bewyse dat die Melkweg uit baie sterre bestaan, is in 1610 gevind toe die Italiaanse sterrekundige Galileo Galilei dit met ’n teleskoop bestudeer en ontdek het dit bestaan uit ’n groot getal dowwe sterre. In 1750 het die Engelse sterrekundige Thomas Wright in sy "An original theory or new hypothesis of the Universe" korrek voorspel die sterrestelsel is ’n roterende liggaam met ’n groot getal sterre wat deur swaartekrag bymekaargehou word, nes die Sonnestelsel maar op ’n baie groter skaal. Die resultaat is ’n skyf sterre wat ’n band vorm uit ons perspektief binne die skyf. In ’n verhandeling in 1755 het Immanuel Kant uitgebrei op Wright se idee oor die struktuur van die Melkweg.

Die eerste projek om die vorm van die Melkweg en die posisie van die Son te beskryf, is in 1785 deur William Herschel onderneem toe hy die getal sterre in verskillende streke aan die naghemel getel het. Hy het ’n diagram van die sterrestelsel geteken met die Sonnestelsel naby die middel.
Met die ingang van die 20ste eeu was dit algemeen aanvaar dat ons Sonnestelsel in die Melkweg geleë is, maar daar is ook geglo die Melkweg vul die hele heelal en dat ander "newels" (destyds ’n versamelnaam vir allerhande kosmiese liggame) deel van die Melkweg vorm.

Die sterrekundiges het ook "spiraalnewels" waargeneem en teen die 1920's was daar ’n vurige debat oor hierdie verskynsels: was hulle gasagtige voorwerpe of aparte "eiland-heelalle" soos die Melkweg?

Die Amerikaner Harlow Shapley (1885 – 1972) was een van die sterrekundiges wat geglo het die Melkweg beslaan die hele heelal en dat die spiraalnewels gasagtig en deel van die Melkweg was. Een van die redes wat hy aangevoer het, is dat hulle die wentelvlak van die Melkweg vermy en, indien hulle onafhanklike stelsels was, ’n mens hulle dwarsoor die hemelruim sou kon waarneem. Shapley het egter nie rekening gehou met die uitwerking van ruimtestof nie: wanneer lig deur die ruimtestof beweeg, kan dit rooier en dowwer voorkom as wat dit in werklikheid is. Sterre wat dowwer voorkom, kan foutiewelik as verder weg beskou word, terwyl stof in die wentelvlak van die Melkweg stelsels agter die vlak kon wegsteek.

Shapley en sy mede- Amerikaanse sterrekundige Heber Curtis (1872-1942) het op 26 April 1920 ’n groot debat gevoer oor die karakter van newels en sterrestelsels en die grootte van die heelal. Albei sterrekundiges het korrekte bewerings aangevoer (Shapley oor die vorm van die Melkweg, Curtis oor die grootte), maar ook inkorrekte bewerings (volgens Shapley was die spiraalvoorwerpe gasagtig, terwyl Curtis geglo het die Son is naby die middelpunt van die Melkweg).

Van 1923 tot 1926 het Edwin Hubble (1889-1953) by Mount Wilson in Kalifornië waarnemings van die heelal gemaak met behulp van die 2,5 m hoë Hooker-teleskoop, toe die grootste teleskoop op Aarde. Sy bevindings het getoon hierdie voorwerpe is gans te ver weg om deel van die Melkweg te wees en dat hulle aparte sterrestelsels buite die Melkweg is. Hubble het sy ontdekking op 1 Januarie 1925 aangekondig en die mens se siening van die heelal geheel en al omvergewerp.

Om sonder twyfel te kan weet hoe ’n sterrestelsel gevorm word, moet die vorming van een waargeneem word. In beginsel is dit nie onmoontlik nie: indien ’n persoon vandag deur ’n teleskoop na ’n sterrestelsel kyk, sien hy nie die sterrestelsel soos dit vandag is nie, maar soos dit in die verlede gelyk het omdat die lig wat die sterrestelsel uitstraal etlike jare neem om die aarde te bereik. In die geval van die Groot Magellaanse Wolk, een van die sterrestelsels wat die naaste aan die Melkweg is, sien ’n sterrekyker hoe dit 160 000 jaar gelede gelyk het. Die verste sterrestelsel wat ooit waargeneem is, is ’n stelsel in die sterreswerm Abell 2218 en ’n mens op Aarde sien dit soos dit 13 miljard jaar gelede gelyk het. Deur hierdie oudste sterrestelsels waar te neem, kan sterrekundiges bevestig hoe sterrestelsels ontwikkel, maar die vorming van een is nog nie waargeneem nie en daar bestaan ’n aantal teorieë wat dit probeer verduidelik.

Volgens die klassieke teorie word sterrestelsels gevorm deur die instorting van reusegaswolke wat uit ’n mengsel van waterstof en helium bestaan. Die wolke het reusemassas, groter as die sterrestelsels wat die resultaat van sy ineenstorting is. Indien ’n gaswolk besig is om stadig te draai met sy ineenstorting, vorm ’n elliptiese sterrestelsel, terwyl ’n vinnig draaiende wolk ’n spiraalstelsel vorm.

’n Meer onlangse teorie is in kontras met die klassieke teorie: hoewel die twee teorieë dit eens is dat sulke gaswolke bestaan, stel die tweede teorie dat hulle nie ineenstort nie maar in kleiner stukke breek en dat dit hierdie kleiner stukke is wat sterrestelsels vorm. Hierdie teorie sou die bestaan van sterreswerms en superswerms kon verduidelik.

’n Derde teorie stel dat daar kleiner gaswolke is wat ineenstort om ’n sterrestelsel of veelvoudige stelsel te vorm en dat hierdie kleiner sterrestelsels mekaar aantrek en samesmeltings tussen hulle groter sterrestelsels veroorsaak. Volgens hierdie teorie behoort daar dan meer kleiner sterrestelsels as groter sterrestelsels te wees (wat inderdaad die geval is).

Edwin Hubble het die bestaan van sterrestelsels buite die Melkweg gedemonstreer en het hulle ook gekategoriseer volgens hulle voorkoms en vorm.

Een van die algemeenste vorms is die elliptiese sterrestelsel. So ’n stelsel het ’n ovaalvorm en Hubble het ovaalstelsels ’n gradering van E0 tot E7 gegee om aan te dui hoe ellipties hulle is. ’n E0-stelsel is byna rond, terwyl E7 ’n afgeplatte elliptiese vorm het.

Elliptiese sterrestelsels bevat ou sterre en baie min gas en sluit die grootste bekende sterrestelsels in (wat tot ’n biljoen sterre kan bevat). Daar word geglo sommige elliptiese stelsels ontstaan ná botsings tussen spiraalstelsels.

Voorbeelde van elliptiese sterrestelsels:
Baie sterrestelsels heet "Messier" omdat hulle in die 18de eeu deur die Franse sterrekundige Charles Messier ontdek is, terwyl ander "NGC"-stelsels so genoem word na aanleiding van die New General Catalogue, ’n katalogus van voorwerpe in die diepruimte.

Nog ’n algemene vorm wat Hubble ontdek het, is die spiraalsterrestelsel. Hubble het gesien hierdie stelsels stem ooreen met elliptiese sterrestelsels, maar dat hulle ’n helder kern het. Hy het ook aangeteken dat baie van hierdie kerns "arms" het, wat van die middel af na buite spiraal en dus na hulle as "spiraalsterrestelsels" verwys. Die spiraalarms bestaan uit sterre en gas waaruit nuwe sterre steeds gevorm word.

Hubble het na sterrestelsels wat ’n helder kern maar geen spiraalarms het nie, as "S0" (S nul) verwys. Dié met spiraalarms is ’n klassifisering van Sa, Sb of Sc gegee: Sa-stelsels se arms was styf om die kern gespan, terwyl ’n Sb-stelsel se arms losser was en ’n Sc-stelsel se arms die losste. Later is ’n Sd-klas bygevoeg. ’n Alternatiewe klassifiseringstelsel deur A. Sandage en G. Vaucouleurs verwys na die spiraalstelse as SB-stelsels. ’n Sterrestelsel wat tussen twee van die klasse val, kan byvoorbeeld aangedui word as Sab of Sbc.

’n Ander soort spiraalsterrestelsel het ’n staaf in die middel en word as ’n SB-stelsel geklassifiseer. Ongeveer ’n derde van alle spiraalstelsels se arms spruit nie uit sy kern nie, maar van die punte van ’n reguit staaf. Die drie klasse vir staafspirale is SBa, SBb en SBc en soos met die gewone spiraalstelsels dui a op ’n stywe spiraal en c op ’n spiraal met los arms. Die staaf bestaan uit sterre, gas en stof.

Nie alle sterrestelsels pas egter in een van hierdie kategorieë nie: baie het ’n onreëlmatige vorm. Indien ’n sterrestelsel ’n onreëlmatige vorm het en tekens van spiraalarms toon, word dit as Sm geklassifiseer. Indien daar geen tekens van spiraalarms is nie, is dit klas Im. Die twee sterrestelsels wat die naaste aan die Melkweg is, is die Groot Magellaanse Wolk, ’n Sm-stelsel, en die Klein Magellaanse Wolk, ’n Im-stelsel.

Hubble se klassifiseringstelsel kan in die volgende skema saamgevat word:

<br clear="all">

Sterrestelsels is in konstante beweging: hulle wentel om hulle middelpunt (die sterre naby aan die kern beweeg vinniger as die sterre in die buitenste rand van die stelsel) en hulle beweeg voortdurend deur die ruimte. Die afstand tussen sterrestelsels word ook groter as gevolg van die uitsetting van die heelal (’n resultaat van die Oerknal). ’n Sterrestelsel wat deel is van ’n groep sterrestelsels (’n swerm), wentel ook om die massamiddelpunt van die swerm.

’n Sterrestelsel het as massamiddelpunt ’n swartkolk of ’n digte opeenhoping van sterre, of bol (sommige het ’n swartkolk binne-in ’n bol). Meer onlangse waarnemings dui daarop dat baie, moontlik die meeste, elliptiese en spiraalstelsels ’n swartkolk as massamiddelpunt het. Die Melkweg het ook ’n swartkolk in die middel, met ’n massa van 3,7 miljard sonmassas. Die tydperk wat ’n ster neem om een omwenteling te maak staan as ’n "kosmiese jaar" bekend en die lengte van so ’n jaar hang af van die grootte van die sterrestelsel en hoe ver die ster homself van die kern bevind. Ons Sonnestelsel wentel teen ’n spoed van 220 km/s en neem tussen 225 en 240 miljoen jaar (berekenings verskil) om ’n omwenteling te voltooi.

Die meeste sterrestelsels bevind hulself in ’n groep stelsels, bekend as ’n sterrestelselswerm (’n kleiner swerm word ook ’n "groep" genoem). So ’n groep kan uit slegs ’n paar stelsels bestaan, maar groter swerms bevat tot duisende sterrestelsels. Hierdie sterrestelsels wentel dan ook om die swerm se massamiddelpunt.

Naas dié omwentelings beweeg sterrestelsels ook deur die ruimte en verder van mekaar af. Die spoed van ’n sterrestelsel kan slegs relatief tot ander sterrestelsels of soortgelyke voorwerpe gemeet word en hierdie voorwerpe is ook voortdurend in beweging – almal in verskillende rigtings. Die Melkweg en die Andromeda-sterrestelsels is byvoorbeeld besig om nader aan mekaar te beweeg teen ’n spoed van 130 km/s. Verder beweeg die Melkweg en die ander sterrestelsels in die Plaaslike Groep (die sterrestelselswerm waarin die Melkweg hom bevind) in die rigting van die sterrebeeld Noordelike Waterslang teen ’n spoed van 130 km/s. Die Melkweg (en die Plaaslike Groep) beweeg boonop teen 600 km/s nader aan die Groot Aantrekker, ’n gebied in die heelal met ’n uiters sterk swaartekrag ongeveer 150-250 miljoen ligjare van hier.

Hierdie konstante beweging lei dikwels tot botsings of samesmeltings; sterrekundiges glo die Melkweg sluk op die oomblik ’n dwergsterrestelsel, die Virgo-dwergsterrestelsel, in. Daar word ook voorspel dat dit eendag die Magellaanse Wolke sal insluk. Oor ongeveer 4,5 miljard jaar sal die Melkweg ook met die Andromeda-sterrestelsel bots, waarna hulle waarskynlik ’n groter elliptiese sterrestelsel sal vorm.

In 'n poging om newels van komete te onderskei, het die Franse sterrekundige Messier in 1787 'n lys van alle newelagtige voorwerpe saamgestel. Dit was die Messier-katalogus waarin voorwerpe die letter M en 'n nommer 8 gekry het. Andromeda is byvoorbeeld M 31. 

William en John Herschel het 'n sistematiese soektog na newels begin en in 1888 is hul waarnemings deur Dreyer gekatalogiseer in die "New general catalogue" (NGC) en 2 daaropvolgende byvoegsels (IC: "Index catalogue"), wat altesaam 13000 voorwerpe lys. Die katalogusse het newels, sterrestelsels en bolvormige sterrehope ingesluit. Die Shapley-Ames- katalogus (1932) en die "Reference catalogue of bright" "galaxies" van G. en A. De Vaucouleurs (1964) lys egter net sterrestelsels. 

In 1929 het Hubble gevind dat die spektra van sterrestelsels 'n rooiverskuiwing loon en dat die verskuiwing eweredig is aan die afstand van die sterrestelsel. Indien die rooiverskuiwing deur die dopplereffek veroorsaak word, beteken dit dat die sterrestelsels met groot snelhede van die Melkweg (en van mekaar) al wegbeweeg. 

Van die verste stelsels beweeg teen 250 000 km/s (0,83 van ligsnelheid) en is 8 miljard ligjaar ver geleë. Dit beteken ook dat die sterrestelsels waargeneem word soos hulle 8 miljard jaar gelede gelyk het - lank voordat die son gevorm is. Die waarnemings van sterrestelsels verskaf waardevolle inligting oor die ontstaan en die evolusie van die heelal, asook oor die struktuur van die Melkwegstelsel.

Die spiraalstelsels het gewoonlik die grootste deursnee (die van Andromeda is 175 000 ligjaar) en die onreëlmatige stelsels die kleinste. Daar is ook dwergstelsels wat skaars 10 keer groter as die bolvormige sterrehope is. Die helderheid van 'n sterrestelsel word deur die gesamentlike helderheid van al sy sterre bepaal. Die helderste stelsels is die elliptiese reusestelsels (absolute magnitude - 22), gevolg deur die spiraalstelsels en dan die dwergstelsels (- 8). In 1957 het Morgan en Mayall ŉ spektraalklassifikasie van sterrestelsels opgestel, met tipes a, f, k en g, en oorgangstipes af, fk en kg. 

Dit blyk dat hierdie klassifikasie met Hubble se tipe-klassifikasie ooreenstem. Die koel, rooi reuse (spektraaltipe K) is oorheersend in die elliptiese stelsels en die uiters warm blou superreuse (spektraaltipe A) word oorwegend in die spiraal en onreëlmatige stelsels aangetref. In 1943 het Baade ontdek dat die sterre naby die kern van Andromeda net met rooigevoelige fotografiese plate onderskei kon word en die sterre in die buitenste dele net met blougevoelige plate. 

Die kern bestaan dus uit 'n ander soort ster as die in die spiraalarms. Baade het dit onderskeidelik Populasie II- en Populasie I-sterre genoem en afgelei dat die verskillende populasies ooreenkom met die verskillende stadia in sterevolusie. Populasie I - sterre is jong sterre wat saam met stol- en gaswolke in die spiraalarms van spiraalstelsels en in onreëlmatige stelsels voorkom. In die gebiede is stervorming nog aan die gang. Populasie II-sterre (baie ou sterre) word veral in die elliptiese stelsels en in die bolvormige sterrehope aangetref. 

Alle sterrestelsels wentel om 'n as. Die wentelsnelheid kan uit die verskuiwing van hul spektraallyne bereken word. Sterre naby die kern wentel baie vinniger as die naby die rand. Met behulp van die wentelkurwe (die verband tussen die wentelsnelheid en die afstand na die kern) kan 'n sterrestelsel se massa bereken word. Andromeda se massa is 3 tot 6 X 10 sonmassas. Dwergstelsels is skaars 10 of 10 sonmassas. Elliptiese stelsels daarenteen, se massas kan tot 10 sonmassas wees. 

Sterrestelsels het waarskynlik kort na die ontploffing van die "oeratoom" ontstaan. Namate die uitdyende gaswolk afgekoel het, het sterrestelsels begin kondenseer. Dit is nie bekend waarom stelsels soveel ten opsigte van vorm verskil nie.

Radiobronne in die ruimte is deur ŉ Amerikaner, Karl Jansky, in 1931 ontdek. In 1949 is 'n sterk bron, Centaurus A, ontdek en geïdentifiseer as 'n elliptiese sterrestelsel (NGC 5128) op 'n afstand van 16 miljoen ligjaar. Cygnus A (1946) is ŉ eienaardig gevormde stelsel op ŉ afstand van 550 miljoen ligjaar. Die vermoede is dat geweldige ontploffings in die kerne van die sterrestelsels vir die radiostraling verantwoordelik is. Die oorsaak van die ontploffings is nie duidelik nie. 

Radiostelsels verskyn in 'n reeks katalogusse van Cambridge, soos byvoorbeeld die stelsel 3C 275, nommer 275 uit die derde Cambridge-katalogus. A.R. Sandage het in 1960 'n paar radiobronne geïdentifiseer wat nie van sterre onderskei kon word nie. Hulle was blou, steragtige voorwerpe wat baie ultravioletgolwe uitgestraal het. Die spektra het egter nie soos die van sterre gelyk nie, maar breë emissielyne met groot rooiverskuiwings getoon. In 1963 het Maarten Schmidt hulle as kwasars ("quasars": quasi-stellar radio sources) geïdentifiseer. 

Volgens Hubble se Wet beteken die groot rooiverskuiwing dat die voorwerpe op ontsaglike afstande van die Melkweg geleë moet wees – van 8 tot 15 miljard ligjaar. Hulle kan dus nie sterre wees nie, maar is skynbaar sterrestelsels met deursnee wat 100 000 keer kleiner as gewone sterrestelsels is. Om op sulke groot afstande nog sigbaar te wees, moet hulle ongelooflike hoeveelhede energie uitstraal. Sommige kwasars se rooiverskuiwing is so groot (3,5) dat, indien dit deur die dopplereffek veroorsaak word, die snelheid 90 % van die van lig moet wees. 

Kwasars sal dus van die verste waarneembare voorwerpe in die heelal wees. Dit beteken ook dat ons 15 miljard jaar " terugkyk" in die tyd - omtrent die tyd dat die heelal ontstaan het. Die moontlikheid bestaan egter dat die rooiverskuiwing deur sterk gravitasievelde veroorsaak word. Volgens die algemene relatiwiteitsteorie verloor lig energie en vertoon dit 'n rooiverskuiwing wanneer dit uitwaarts deur 'n uiters sterk gravitasieveld beweeg. As kwasars se rooiverskuiwings deur gravitasievelde veroorsaak word, is hulle moontlik baie nader aan die Melkwegstelsel geleë.



</doc>
<doc id="39114" url="https://af.wikipedia.org/wiki?curid=39114" title="Ou Mutual">
Ou Mutual

Ou Mutual (voormalig die Suid-Afrikaanse Onderlinge Lewensversekeringsgenootskap, oftewel in Engels die South Africa Mutual Life Assurance Association) is 'n internasionale versekerings- en beleggingsbestuursmaatskappy. Die maatskappy is aanvanklik in Suid-Afrika gestig en gebaseer en het op die Suid-Afrikaanse mark gefokus. Dit is teenwoordig egter in Londen gebaseer. Volgens markkapitalisasie is Ou Mutual die grootste finansiële maatskappy wat op die JSE genoteer is. Die maatskappy is ook gelys op die FTSE-100-indeks.

Die maatskappy besit bates in die Verenigde Koninkryk en in die Verenigde State van Amerika. Die maatskappy se Suid-Afrikaanse bates sluit in Nedbank (Suid-Afrika se vierde grootste bankgroep) en Mutual & Federal (die tweede grootste eiendoms- en risikoversekeraar in die land). Dit het ook kleiner bedrywighede in Namibië, Kenia, Malawi, eSwatini en Zimbabwe.



</doc>
<doc id="39115" url="https://af.wikipedia.org/wiki?curid=39115" title="Riaan Cruywagen">
Riaan Cruywagen

Riaan Cruywagen (* 5 Oktober 1945) is ’n Suid-Afrikaanse televisienuusleser en stemkunstenaar wat sedert 1975 by die SAUK en hul eerste televisie-uitsendings betrokke was. Cruywagen het oor sy loopbaan meer as 7 000 televisie-aanbiedinge gedoen. Sy finale uitsending op SABC 2 het uitgegaan op 26 November 2012 om 19:00 CAT.

Cruywagen wou aanvanklik ’n vlieënier van passasiersvliegtuie word. Hy begin egter sy loopbaan in 1965 as ’n joernalis waarna hy deeltyds by die SAUK in Kaapstad werk terwyl hy aan die Universiteit van Stellenbosch studeer.

In 1975 was hy ’n TV-nuusregisseur en moes op 26 November 1975 om 20:00 onbepland en onverwags as ’n nuusleser instaan. Die eerste storie wat hy die aand gelees het was oor die vonnisoplegging van Breyten Breytenbach tot nege jaar tronkstraf.

In Junie 2003, na openbare ontstokenheid oor berigte dat Cruywagen se kontrak by die SAUK nie hernieu sou word nie, is ’n skikking tussen die SAUK en UASA (United Association of South Africa) bereik. Sy kontrak is hernieu, en dit is aangekondig dat hy vir ’n tydperk met sy pligte sou voortgaan. Na aanleiding van sy afwesigheid van die nuusspan tydens hierdie besprekings, het die Suid-Afrikaanse musiekgroep Zinkplaat die liedjie "Waar is Riaan" opgeneem.

Cruywagen se naam het tydens sy langdurige loopbaan sinoniem geraak met Afrikaanse televisienuus. In die middel van die dekade 2000, na die kontrakhernieuwingskwessie, was Cruywagen weereens vir ’n tydperk in die fokus van populêre kultuur in Suid-Afrika, toe ’n aantal humoristiese e-posse en internetbladsye, wat oorspronklik na Chuck Norris en David Hasselhoff verwys het, gewysig is met sy naam in plek van hulle s’n. Humor met ’n Suid-Afrikaanse tema in ’n soortgelyke trant is ook gesirkuleer, meestal met verwysing na sy voortgesette jeugdige voorkoms en intellektuele vermoëns.

Hy het op Maandag 26 November 2012, op die dag en datum 37 jaar nadat hy by die SAUK begin werk het, afgetree, maar is sedertdien 'n nuusleser en mede-aanbieder op kykNET se daaglikse ontbytprogram.

Cruywagen was die stemkunstenaar vir die karakter Haas Das op die gewilde Afrikaanse kindernuusprogram "Haas Das se Nuuskas". Daar was selfs sprake van ’n moontlike terugkeer van die program ná ’n lang afwesigheid.

Cruywagen het in rolprente verskyn waar hy gereeld homself as nuusleser vertolk het, insluitende ’n verskyning van hom as Zoeloe-nuusleser in Leon Schuster se "Sweet ’n Short". Hy het ook verskyn in die film Stander as a nostalgiese herinnering aan sy lang loopbaan as nuusleser.




</doc>
<doc id="39127" url="https://af.wikipedia.org/wiki?curid=39127" title="British National Party">
British National Party

Die British National Party (BNP) is 'n verregse nasionalistiese politieke party in die Verenigde Koninkryk, gestig in 1982 deur John Tyndall.


</doc>
<doc id="39128" url="https://af.wikipedia.org/wiki?curid=39128" title="Liberaal-Demokrate">
Liberaal-Demokrate

Die Liberaal-Demokrate (Engels: Liberal Democrats, ook bekend as die Lib Dems) is 'n sosiaal-liberale politieke party in die Verenigde Koninkryk. Die party is in 1988 gestig deur Paddy Ashdown, deur die samesmelting van die Liberale Party en die Sosiale Demokratiese Party. Voor die tyd het die twee partye reeds sewe jaar lank 'n alliansie gevorm. Die Liberaal-Demokrate is die derde grootste party in die Britse Laerhuis ("House of Commons") na die Arbeidersparty en die Konserwatiewe Party.

Die party bevorder sosiale liberalisme, met sterk ondersteuning vir grondwetlike hervorming, kieshervorming, burgerlike vryhede en hoër belasting vir publieke dienste. Die party is teen staatsbeperkings op individuele regte en ten gunste van 'n welvaartstaat wat die voorsien aan die behoeftes en geriewe van die lewe. Hulle ondersteun 'n veelsydige buitelandse beleid, is gekant teen die Britse deelame aan die Irakse Oorlog en ondersteun die onttrekking van troepe uit dié land.

Uit die drie hoofpartye is die Liberaal-Demokrate is die meeste ten gunste van die Europese Unie. Hulle neem ook 'n sterk omgewingsvriendelike standpunt in: hulle is ten gunste van hernieubare krag en verbintenisse tot groter afnames in die uitstoting van kweekhuisgasse.



</doc>
<doc id="39129" url="https://af.wikipedia.org/wiki?curid=39129" title="Konserwatiewe Party (Verenigde Koninkryk)">
Konserwatiewe Party (Verenigde Koninkryk)

Die Konserwatiewe Party, amptelik die Conservative and Unionist Party, is 'n sentrum-regse politieke party in die Verenigde Koninkryk. Dit is tans die meerderheidsparty in die Britse Laerhuis, die "House of Commons", nadat dit in die algemene verkiesing van 2015 330 van altesaam 650 setels verower het, en was ook die grootste enkele party met 303 setels in die 55ste Parlement van die Verenigde Koninkryk tussen 2010 en 2015 toe dit 'n koalisieregering met die Liberaal-Demokrate gevorm het. Ook op plaaslike regeringsvlak is dit die grootste party met 8 296 raadslede.

Die Konserwatiewe Party is in 1834 gestig uit die geledere van die Tory-party - van daar die bynaam "Tories" - en was naas die Liberale Party die oorheersende krag in die politieke lewe van die 19de eeu. Nadat die Liberale Party deur steeds minder kiesers gesteun is, het die Britse Arbeidersparty ("Labour Party") vanaf die 1920's die grootste politieke mededinger van die Konserwatiewes geword.

Konserwatiewe eerste ministers het gedurende die 20ste eeu altesaam 57 jaar as regeringsleiers gedien, insluitende Sir Winston Churchill wat dié amp vir twee termyne gevul het (1940–45, 1951–55), en Margaret Thatcher (1979–90). Gedurende mev. Thatcher se ampstermyne het die Britse ekonomie as gevolg van 'n beleid van ekonomiese liberalisering dramatiese omwentelinge ondergaan, terwyl Konserwatiewes toenemend euroskepties geword het.

Die huidige partyleier is sedert 23 Julie 2019 Boris Johnson wat ook die amp van eerste minister van die Verenigde Koninkryk beklee.



</doc>
<doc id="39130" url="https://af.wikipedia.org/wiki?curid=39130" title="Arbeidersparty (Verenigde Koninkryk)">
Arbeidersparty (Verenigde Koninkryk)

Die Arbeidersparty (Engels: Labour Party, ook bekend as slegs Labour) is 'n sentrum-linkse politieke party in die Verenigde Koninkryk. Die party is in 1900 gestig en het die Liberale Party vir die eerste keer in die algemene verkiesing van 1920 verbygesteek.

Onder leiding van Tony Blair het die party die algemene verkiesing van 1997 gewen en was sedertdien tot 2010 die party aan bewind in die Verenigde Koninkryk.

Tussen 2007 en 2010 was Gordon Brown die leier van die party, maar nadat hy die verkiesing van 6 Mei 2010 verloor het, het hy op 10 Mei 2010 bedank. Sy opvolger was Ed Miliband tot 2015. Sedertdien is dit Jeremy Corbyn.



</doc>
<doc id="39134" url="https://af.wikipedia.org/wiki?curid=39134" title="Plaid Cymru">
Plaid Cymru

Plaid Cymru (uitgespreek as [plaɪd ˈkəmri], en Wallies vir Party van Wallis) is 'n politieke party in Wallis (in die Verenigde Koninkryk), en is gestig in 1925, deur Lewis Valentine. Die huidige leier van Plaid Cymru is Leanne Wood.


</doc>
<doc id="39139" url="https://af.wikipedia.org/wiki?curid=39139" title="Dave Matthews">
Dave Matthews

David John Matthews (* 9 Januarie 1967, Johannesburg, Suid-Afrika) is 'n Amerikaanse Grammy-musikant. Hy is mees bekend vir sy rol as voorsanger, liedjieskrywer en kitaarspeler vir Dave Matthews Band. Hy het ook al as 'n solokunstenaar en met ander musikale kunstenaars soos Tim Reynolds, The Blue Man Group, en Trey Anastasio gewerk. Matthews hou hom soms ook akteur en het al in verskeie rolprente verskyn.



</doc>
<doc id="39141" url="https://af.wikipedia.org/wiki?curid=39141" title="Loituma">
Loituma

Loituma is 'n a capella-kwartet van Finland wat die Finse sangtradisie met die klanke van die kantele kombineer. Die groep bestaan uit Sari Kauranen op sang en kanteles, Anita Lehtola-Tollin op sang en 'n vyfstring-kantele, Timo Väänänen op sang en kanteles, en Hanni-Mari Autere op stem, viool, vryfstring-kantele, altblokfluit, kontrabas en Lapin-tromme. In 1997 is die groep as Ensemble van die Jaar aangewys by die Kaustinen-volksmusiekfees.





</doc>
<doc id="39143" url="https://af.wikipedia.org/wiki?curid=39143" title="Amarok">
Amarok

Amarok (uitspraak: ˈæmərɒk) is 'n vrye sagteware- musiekspeler vir Linux en ander weergawes van Unix. Dit gebruik kernelemente van die KDE grafiese omgewing, alhoewel dit onahanklik van die sentrale KDE-vrystellingsiklus vrygestel word. Die nuutste weergawe van die sagteware heet Amarok 2, is op 10 Desember 2008 vrygestel, en is 'n totale estetiese en funksionele herontwerp van die Amarok 1.4x-reeks. Om hierdie rede is sekere vorige funksionele eienskappe in die nuwe weergawe uitgelaat en moet dit eers aangepas word om in volgende weergawes van die program ingesluit te word. Die program is aanvanklik amaroK genoem, maar is in Junie 2006 na Amarok hernoem.

Ten spyte van die feit dat Amarok se kenteken op 'n wolf gebaseer is en dat die naam "amarok" of "amaroq" letterlik na die Inuktitut-woord vir "wolf" verwys, is die sagteware oorspronklik na die album "Amarok" van Mike Oldfield vernoem. Die 1.2-weergawe het oorspronklik 'n wolfikoon gehad, maar dit is later onttrek weens ooreenkomste wat dit met die kenteken van WaRP Graphics Inc. gehad het. Amarok se wolfkenteken is nou tot 'n mate gewysig waarin dit nie WaRP se kopieregte skend nie.


</doc>
<doc id="39144" url="https://af.wikipedia.org/wiki?curid=39144" title="Jūrmala">
Jūrmala

Jūrmala (Lets, letterlik "Strand", Duits: "Rigastrand") is 'n stad aan die Golf van Riga, sowat 20 kilometer wes van die Letlandse hoofstad Riga met 'n oppervlakte van 100 vierkante kilometer en 'n bevolking van 57 385 (soos op 1 Januarie 2014). Jūrmala is die tweede grootste nedersetting in Letland ten opsigte van sy oppervlakte en die vyfde grootste ten opsigte van sy inwonerstal. Dit het veral bekendheid verwerf as die Baltiese lande se grootste gesondheidsoord, met 'n wit sandstrand wat oor 'n lengte van 26 km strek.

Die huidige stad is op 11 November 1959 geskep toe die stede Sloka, Ķemeri en Rīgas Jūrmala met 'n aantal vissersdorpe (in wes-oostelike rigting: Ķemeri, Jaunķemeri, Sloka, Kauguri, Vaivari, Asari, Melluži, Pumpuri, Jaundubulti, Dubulti, Majori, Dzintari, Bulduri en Lielupe) tot 'n gemeenskaplike nedersetting saamgesmelt is wat tans oor 'n afstand van 32 kilometer vanaf die Lielupe-rivier se uitmonding in die Oossee tot by die stadswyk Kauguri strek. Groot dele van Jūrmala is vir padverkeer gesluit om die rustige karakter van die strand- en gesondheidsoord te bewaar. Die Nasionale Ķemeri-park met sy moeraslande en talle mere is wes van Jūrmala geleë.

Die Oossee het 'n matigende effek op Jūrmala se klimaat. Die gebied het matige winters met 'n gemiddelde temperatuur van +1 °C en matige tot warm somers met 'n gemiddelde temperatuur van 21 °C. Die duine asook sowat die helfte van die stadsgebied is met baie ou dennebosse bedek wat die lug skoonmaak. Aan Jūrmala se seeklimaat word genesende kragte toegeskryf, en daar word verskillende soorte klimaatterapieë aangebied.

Die gebied van Jūrmala – aanvanklik net 'n aantal klein vissersdorpies – was tussen die 13de en 16de eeu 'n besitting van die Lyflandse Orde. Die oudste stadsdeel van die huidige nedersetting is Sloka wat vanaf 1520 rondom 'n watermeul ontstaan het. Teen die middel van die 17de eeu het Sloka onder die heerskappy van hertog Jakob Kettler 'n vroeë ekonomiese opswaai beleef. Die eerste kerkgebou en 'n klein seehawe het albei in die periode ontstaan toe die gebied deel van die Hertogdom Koerland uitgemaak het (1561–1783).

In 1783 is Sloka en sy omgewing by die Russiese Oossee-goewernement Lyfland ingesluit. Reeds twee jaar later het tsarin Katharina II die status van handelsnedersetting aan Sloka toegeken. In die laat 17de en 18de eeu het die plaaslike strande al welvarende landeienaars vir ontspanning gelok. Ná die Napoleontiese Oorloë het Russiese offisiere hier saam met hul gesinne uitgespan. Die stadsgebied het vervolgens deel uitgemaak van Riga en as "Rīgas Jūrmala" ("Riga se Strand") bekend gestaan.

Die ontwikkeling van Jūrmala en ander vissersdorpe het met die bou van die spoorwegverbinding tussen Riga en Tukums (wat nog steeds deur Jūrmala loop) in 1877 sy hoogtepunt bereik. In die volgende 25 jaar is meer as 2 600 woonhuise tussen die stadsdele Lielupe en Vaivari opgerig – danksy die betrokkenheid van bekende argitekte het in hierdie periode meer as 400 argitektoniese monumente ontstaan. 'n Groot aantal toeriste het na die gebied gestroom, en die meeste somerhuise was tussen Mei en September permanent bewoon – stadsbewoners uit Riga het dikwels hul meubels, koffers en ander goed saamgebring om die somertyd aan die kus te spandeer.

Jūrmala het met sy sandstrand, seewind, sy mineraalbaddens en die dennegeur wat die lug gevul het vinnig ook bekendheid as 'n spa verwerf, en talle sanatoria is in die stad geopen. Omstreeks 1900 was Jūrmala 'n gewilde gesondheidsoord vir welvarende Sint Petersburgers en Moskowiete. By die musikale soirées, wat hier aangebied is, het soliste uit Berlyn, Dresden en Warskou opgetree. Aarbeie uit Jūrmala was 'n gesogte lekkerny dwarsoor Europa.

Kenmerkend was die groot aantal houtvillas wat in die tydperk tussen 1880 en 1920 deur beduidende Art Nouveau-argitekte ontwerp is. Danksy die lang dagligure – skemertyd begin tydens die somer eers om elf uur saans – het nog in die jaar 1939 sowat die helfte van alle woonhuise nie oor elektriese beligting beskik nie.
Tydens die Sowjet-tydperk was Jūrmala aan massatoerisme blootgestel – die strande en sanatoria was veral by funksionarisse gewild, insluitende partyleiers soos Nikita Chroesjtsjof en Leonid Brezjnef, maar ook vakbondlede is vir buitengewone prestasies met vakansies in Jūrmala beloon sodat die stad tot een van die gewildste toeristebestemmings in die hele Sowjetunie ontwikkel het. Grootskaalse hotelprojekte is in hierdie periode verwesenlik. In die somer van 1950 het Jūrmala reeds oor 29 sanatoria en 36 rushuise beskik. In 1958/59 is die huidige stad geskep, en sy spoorweglyn is geëlektrifiseer.

In die 1980's was Jūrmala volgens die aantal georganiseerde gaste die derde belangrikste gesondheidsoord in die Sowjetunie na Sotsji en Jalta. Die aantal sanatoria, gas- en rushuise het destyds tot 105 gestyg, en jaarliks is meer as 300 000 besoekers getel.

Die massatoerisme het tot grootskaalse omgewingsbesoedeling gelei: vir die sanatoria en hotelle, wat meestal digby die strand opgerig is, is geen rioolaanlegte gebou nie sodat ongesuiwerde rioolwater net soos die industriële afvalwater van plaaslike nywerhede soos die sellulose- en papierfabriek in die stadsdeel Sloka in die Oossee beland het. In 1987 is vir die eerste keer 'n swemverbod by Jūrmala se strande ingestel. En ondanks 'n verbod deur die plaaslike owerheid is nog teen die middel van die 1980's jaarliks tot 5 000 bome gekap nadat spesiale permitte uit Moskou hiervoor gekry is.

Die jare ná Letland se onafhanklikwording is net soos in ander vroeëre Oosbloklande deur eiendomskwessies (huiseienaars, wat in die Sowjet-tydperk onteien is, het hul eiendomme begin opeis) en bendegeweld (mafialede het die huise van hul teenstanders dikwels opgeblaas) oorskadu. Visavereistes het die aantal besoekers uit die Russiese Federasie beperk.

In die vroeë 21ste eeu het ietwat rustiger tye aangebreek. Jūrmala is steeds 'n gewilde en besige strandoord en bied ontspanning vir Rigaers waarvan die meerderheid nog geen vakansies in die buiteland kan bekostig nie. Ook talle bekende Russiese persoonlikhede beskik hier oor somerhuise.

Jūrmala staan bekend vir sy unieke houtboukuns. Hout is hier nie slegs om estetiese rede as boumateriaal gebruik nie, maar ook vanweë sy spesifieke eienskappe. So pas dit uitstekend by die wisselende weerstoestande aan en hou ook geen nadelige gevolge vir die menslike gesondheid en omgewing in nie. Hout was sodoende die gewildste en mees gebruikte boumateriaal vir huise wat hier in die 19de en vroeë 20ste eeu gebou is.

Slegs welvarende burgers kon dit bekostig om hul huise deur professionele argitekte te laat ontwerp. Die boumeesters was hoofsaaklik Baltiese Duitsers en Lette, maar ook Russiese en Finse argitekte het hul stempel op die plaaslike argitektuur afgedruk. Uitstekende voorbeelde van Jūrmala se houtboukuns is deur die argitekte Arthur Moedlinger, Wilhelm Bockslaff, Heinrich Scheel en Eižens Laube geskep.

Die plaaslike boukuns verskil ook ten opsigte van kleure merkbaar van dié wat byvoorbeeld in Duitse kusdorpies langs die Oossee soos Binz op die eiland Rügen aangetref word – terwyl boumeesters in Duitsland die voorkeur aan wit geverfde geboue met tussen twee en vier verdiepings gegee het en gebruik gemaak het van Renaissance – of klassisistiese elemente, het bouhere in Jūrmala geen beperkings aan argitekte opgelê nie sodat 'n groot verskeidenheid style en kleure voorkom. En dikwels het statige villa's naas eenvoudige datsjas (Russiese vakansiehuise) ontstaan.

Kenmerkend vir die plaaslike houthuise is die houtsnykuns waarmee dakke en fasades versier is. Hier is elemente van die klassisistiese styl, die historisme, Art Nouveau, Nasionale Romantiek en funksionalisme gebruik. Altesaam 414 geboue is as argitektoniese monumente gelys, tog beloop die totale aantal historiese huise ruim 4 000.

Die historiese Majori-hotel by die beginpunt van Jūrmala se sentrale voetgangerslaan is tussen 1923 en 1925 in die Art Nouveau-styl opgerig. Sy opvallendste kenmerk is die golfvormige dakkonstruksie. Met sy sowat honderd kamers en sy ligging temidde van 'n park met 'n fontein was dit vroeër die gewildste akkommodasie vir welgestelde toeriste. Die hotel is in 1991 en nog eens in die vroeë 21ste eeu gerenoveer.

"Jūras iela", wat agter die duine loop, het in die vroeë 20ste eeu tot een van Letland se mees elegante woonstrate ontwikkel waar 'n aantal somerhuise van welgesteldes opgerig is soos die Neoklassisistiese huis nommer 2 en 6 uit die jaar 1913. Die luukse huis nommer 13 is in 1939 vir die uitgewers-gesin Benjamin gebou. Gedurende die Sowjet-besetting van Letland het dit as woning vir staatsgaste gedien en is eers in 1995 aan die nakomelinge van sy oorspronklike eienaars teruggegee.

Die plaaslike houtsnykuns kan in "Jūras iela" nie net by die somerhuise van welgestelde burgers besigtig word nie. Ook eenvoudige datsjas soos die houthuis nommer 14 is daarvan voorsien. Dit het vroeër as somerhuis van die bekende Sowjet-komediant Arkadij Raikin gedien. Huis nommer 54 met sy gedetaillerde houtsnykuns huisves sedert die middel van die 1990's Pole se ambassade, terwyl nommer 60 by die hoek van "Turaidas iela" met sy groot balkonne en sy spits hoektoring by Jūrmala se opvallendste houthuise gereken word. Dit is teen die begin van die 20ste eeu in die laat Art Nouveau-styl ontwerp en huisves die hotel "Pegasa pils".

Die straat eindig by die Dzintaru-konsertsaal wat in 1936 ontstaan het. Die houthuis met sy portikus en dun suile toon sterk Neoklassisistiese invloede, tog is by sy fasade en in die binneruimte ook elemente van die Nasionale Romantiek ingewerk. In 1960 is 'n opelugteater by die konsertgebou gevoeg waar deesdae konserte met pop-, jazz- en klassieke musiek aangebied word.


</doc>
<doc id="39148" url="https://af.wikipedia.org/wiki?curid=39148" title="Susan Boyle">
Susan Boyle

Susan Margaret Boyle (* 1 April 1961) is 'n Skotse sangeres wat in 2009 wêreldwye roem verwerf het met haar verskyning as deelnemer aan "Britain's Got Talent". Boyle het groot aandag getrek met haar eerste opvoering in die kompetisie se eerste rondte, toe sy "I Dreamed a Dream" van "Les Misérables" gesing het, wat vir die eerste keer op 11 April 2009 in die Verenigde Koninkryk uitgesaai is. In die finale rondte van die "Britain's Got Talent"-televisiereeks het Boyle op tweede plek geëindig, ná die danstroep Diversity.

Met Boyle se eerste verskyning op die verhoog van "Britain's Got Talent" het die gehoor en die beoordelaars versigtig bevrees en krities jeens haar ongepoleerde voorkoms voorgekom. Toe sy haar lewering voltooi het, is sy egter met 'n staande ovasie deur die regstreekse gehoor geprys, en het die beoordelaars deur die bank positiewe beoordelings gelewer. Boyle is as "die vroumens wat Simon Cowell sy mond laat hou het" gedoop. Luidens berigte is Cowell van plan om 'n platekontrak met Boyle aan te gaan op sy Syco-etiket, 'n subsidiêr van Sony Music.

Die kontras tussen die gehoor se eerste indrukke van haar toe sy op die verhoog verskyn het en die ovasie wat sy daarna ontvang het, het wêreldwye geïnteresseerdheid gelok. Nuusberigte het in koerante wêreldwyd verskyn, terwyl die aantal mense wat die video's van haar oudisie op die internet gekyk het, 'n aanlyn-rekord gestel het. Binne nege dae ná haar geteleviseerde debuut is video's van haar oudisie, daaropvolgende onderhoude met haar en haar 1999-interpretasie van Arthur Hamilton se "Cry Me a River" in totaal meer as 100 miljoen keer op die internet bekyk.

Susan Boyle is op 1 April 1961 in Blackburn, West Lothian (Skotland) gebore tot haar vader Patrick Boyle, 'n mynwerker, Tweede Wêreldoorlog-veteraan en sanger by die Bishop's Blaize, en haar moeder Bridget, 'n stenogafriese tikster. Haar ouers was beide immigrante vanuit County Donegal (Ierland). Sy is die jongste van vier broers en ses susters.

Tydens haar 47-jarige moeder se moeilike geboorteskenking aan haar is sy kortliks van suurstof beroof; sy is gevolglik met leergestremdhede gediagnoseer. Sy voer aan dat sy as kind afgeknou is en by die skool as "Susie Simple" gespot is.

Nadat sy die skool met weinig kwalifikasies verlaat het, is sy slegs een keer in haar lewe in diens geneem toe sy as 'n leerlingkok in die kombuis van die West Lothian-kollege vir ses maande gewerk het en aan regeringsopleidingsprogramme deelgeneem het. Sy het soms die teater besoek om na professionele sangers te luister en het self by 'n aantal plaaslike plekke opgetree.

Boyle het sanglesse van stemafrigter Fred O'Neil ontvang. Sy het die Edinburgse Toneelskool bygewoon en aan die "Edinburgh Fringe" deelgeneem. Voor haar deelname aan "Britain's Got Talent" was haar grootste sangondervinding opgedoen deur in die kerk en karaoke in die plaaslike kroeë in haar nedersetting te sing. Sy het ook vele kere aan die televisiereeks "My Kind of People" deelgeneem, maar met geen sukses. Sy het lank deelgeneem in haar kerk se pelgrimstogte na die Knock Shrine in County Mayo (Ierland), waar sy by die Mariaanse basilika gesing het.

Haar repertoite deur die jare het liedjies soos "The Way We Were" en "I Don't Know How to Love Him" ingesluit. Britse poniekoerante het verklaar dat hulle eksklusiewe videogrepe van sommige van Boyle se vroeëre optredes besit. In 1995 is 'n filmgreep van haar oudise vir Michael Barrymore se reeks "My Kind of People" by die Olympia-inkopiesentrum in Glashow verfilm. Die amateurvideo wys dat Barrymore meer daarin geïnteresseerd was om haar te bespot.

In 1999 het sy haar interpretasie van "Cry Me a River" vir 'n liefdadigheids-CD, wat deur die plaaslike owerheid befonds is en by 'n skool in Whitburn, West Lothian, vervaardig is, laat opneem om die Millennium te herdenk. Slegs 1 000 kopieë van hierdie CD, getiteld "Music for a Millennium Celebration, Sounds of West Lothian", is gedruk. In die eerste aangetekende resensie van Boyle se sangtalent het 'n resensent vir die "West Lothian Herald & Post" Boyle se weergawe van "Cry Me a River" as "hartverskeurend" beskryf, en dat dit "op herhaal in my CD-speler was vandat ek die CD gekry het..." Hierdie opname is op die internet geplaas ná Boyle se eerste geteleviseerde optrede en is deur die "New York Post" geprys en sy is deur daardie koerant as "nie 'n een-truuk-ponie nie" beskryf. "Hello!" het aangevoer dat die opname haar status as 'n sangster gevestig het.

In 1999 het Boyle vir die vervaardiging van 'n professionele demo-band betaal. Sy het kopieë hiervan aan platemaatskappye, radiotalentkompetisies en plaaslike en nasionale televisie gestuur, en het kopieë aan haar nabye vriende gegee. Die demo het bestaan uit weergawes van "Cry Me a River" en "Killing Me Softly with His Song", wat ná haar oudisie op die internet gelaai is.

Boyle het verskeie plaaslike sangkompetisies gewen, en dit was haar moeder wat haar probeer oorreed het om vir "Britain's Got Talent" in te skryf en die risiko te neem om voor 'n gehoor groter as haar kerk te sing. Boyle se voormalige afrigter, O'Neil, het gesê dat Boyle 'n oudisie vir "The X-Factor" laat vaar het omdat sy geglo het dat mense op grond van hul voorkoms gekeur is, en dat sy amper ook haar plan om vir "Britain's Got Talent" in te skryf, laat vaar het. O'Neil kon haar uiteindelik oorreed om die oudisie by te woon, ten spyte daarvan dat sy aan hom gesê het dat "...sy te oud was en dat dit 'n jonger persoon se spel is". Boyle het gesê dat dit haar moeder se afsterwe was wat haar gemotiveer het om aan "Britain's Got Talent" deel te neem en 'n musikale loopbaan na te streef om hulde aan haar moeder te bring. Haar optrede op die televisiereeks was die eerste keer wat sy in die publiek gesing het sedert haar moeder se sterfte.

Haar vader het in die 1990's gesterf en haar broers en susters het die tuiste verlaat. Aangesien Boyle nooit getrou het nie, het sy haar moeder tot haar dood in 2007 op die ouderdom van 91 versorg, wat die meeste van haar tyd in beslag geneem het. 'n Buurman het getuig dat toe Bridget Boyle gesterf het, haar dogter vir drie of vier dae nie uitgekom het nie en ook nie die deur of telefoon beantwoord het nie.

Boyle woon nog in die familiewoning, 'n vier-slaapkamer subsidiehuis, met haar 10-jarige kat, Pebbles. Sy is steeds 'n vrywilliger by Our Lady of Lourdes-kerk in Blackburn (Skotland), en besoek die ou lede van die kerk by hul huise.

In Augustus 2008 het Boyle aansoek gedoen om 'n oudisie in die derde reeks van "Britain's Got Talent" en is ná 'n voorlopige oudisie in Glasgow (Skotland) aanvaar.. Boyle het "I Dreamed a Dream" van "Les Misérables" opgevoer tydens die eerste rondte van die derde reeks van "Britain's Got Talent", wat op 11 April 2009 uitgesaai is en deur meer as tien miljoen mense gekyk is. Hierdie opvoering het opslae gewek en die video is deur tien miljoene mense op YouTube gekyk. Boyle was "absolutely godsmacked" deur die kragtige reaksie.
Boyle is well aware that the audience on "Britain's Got Talent" was initially hostile to her because of her appearance, but she has refused to change her image.

Toe Boyle vir die eerste keer op "Britain's Got Talent" verskyn het, het sy gesê sy streef daarna om 'n musikale teatersangeres te word, "so suksesvol as" Elaine Paige. Sedert Boyle se vertoning het Paige aangedui dat sy 'n duet met Boyle sou wou sing. en het haar 'n "rolmodel vir elkeen wat 'n droom het" genoem. Cameron Mackintosh, die vervaardiger van die "Les Misérables"-musiekblyspel, het Boyle se vertoning geprys en dit as "hartroerend, aangrypend en opheffend" beskryf.

Boyle was een van die veertig handelinge wat deurgedring het na die semifinale rondte. Sy het laaste op die eerste semifinaal op 24 Mei 2009 opgetree en "Memory" van die musiekblyspel "Cats" gesing. In die openbare stemming was sy die handeling wat die meeste stemme ontvang het om na die finaal deur te dring, saam met die dansgroep Diversity. Sy was duidelik die gunsteling om die finale rondte te wen, maar het in die tweede plek ná Diversity geëindig; die televisiegehoor in die VK was 'n rekordgetal van 17,3 miljoen kykers.

Op die dag ná die finaal is Boyle na die Priory-groep se private psigiatriese kliniek in Londen geneem. TalkbackThames het verduidelik dat "Susan ná Saterdagaand se opvoering moeg en emosioneel uitgeput is". Haar hospitalisering het wyd aandag gelok en die Eersteminister Gordon Brown het haar sterkte met haar gesondheid toegewens. Die Persklagteskommissie (Press Complaints Commission, PCC) het bekommerd geraak oor berigte oor Boyle se verstandelike toestand, en het redakteurs aan klousule 3 (privaatheid) van hul kode van persbedryf herinner. Cowell het aangebied om Boyle se kontraktuele verpligting om aan die BGT-toer deel te neem, opsy te skuif. Haar familie het gesê dat "sy vir die laaste sewe weke sonder ophou kwaai slae ontvang het en dat dit 'n tol begin neem het", maar dat "haar droom nog beslis lewendig" is, aangesien sy na die onafhanklikheidsdagvieringe by die Withuis genooi is.

Boyle se skielike roem het kommentaar gelok oor waarom daar so wyd oor hierdie verhaal berig is, en wat dit impliseer. Ander het morele lesse geleer vanuit mense se reaksies op haar opvoering. Collete Douglas-Home het byvoorbeeld in "The Herald" (Glasgow) Boyle se storie beskryf as 'n moderne gelykenis en 'n teregwysing op mense se geneigdheid om ander op grond van hul voorkoms te oordeel. So-ook het Lisa Schwarzbaum in 'n artikel vir "Entertainment Weekly" gesê dat Boyle se optrede veral roerend was, aangesien dit 'n oorwinning vir talent en kunstigheid is in 'n samelewing wat behep is met fisiese voorkoms en aanbieding.


</doc>
<doc id="39153" url="https://af.wikipedia.org/wiki?curid=39153" title="Geiserik">
Geiserik

Geiserik (of Genserik) (ca. 389 tot 25 Januarie 477) was tussen 428 en 477 koning van die Vandale en die Alane. Hy was in die 5de eeu een van die groot teenstaanders van die Romeinse Ryk en stigter van die Vandaalse Ryk in Afrika. Hy het veral bekend geword as 'n Vandalekoning wat vir meer as vyftig jaar daarin geslaag het om sy volk dominant te maak in die Middellandse See-gebied na die era van die Romeine. Na sy dood het die ryk gou ten gronde gegaan.


</doc>
<doc id="39154" url="https://af.wikipedia.org/wiki?curid=39154" title="Grondwetlike monargie">
Grondwetlike monargie

'n Grondwetlike monargie of konstitusionele monargie is 'n grondwetlike regeringsvorm, waar óf 'n verkose- óf erwende monarg die hoof van die staat is. Dit is anders as in 'n absolute monargie waar die koning of koningin die enigste bron van politieke mag is, aangesien hy of sy nie aan die grondwet gebonde is nie. Die meeste grondwetlike monargieë het 'n parlementêre stelsel (Australië, Bahrein, België, Denemarke, Japan, Jordanië, Kambodja, Kanada, Katar, Koeweit, Liechtenstein, Luxemburg, Maleisië, Marokko, Nederland, Nieu-Seeland, Noorweë, Spanje, Swede, Thailand, die Verenigde Arabiese Emirate en die Verenigde Koninkryk) waar die monarg die hoof van die staat is, maar 'n direk- of indirek verkose eerste minister die hoof van die regering is.


</doc>
<doc id="39158" url="https://af.wikipedia.org/wiki?curid=39158" title="SV Falkensee-Finkenkrug">
SV Falkensee-Finkenkrug

SV Falkensee-Finkenkrug is 'n sportklub uit Falkensee en Finkenkrug in die deelstaat Brandenburg in Duitsland. Behalwe sokker, het die klub ook afdelings vir onder meer gimnastiek, tafeltennis, pluimbal en vlugbal.

Die klub is in 1913 gestig as "FC Grün Weiß Rot Finkenkrug 82", maar sedert 1916 was daar aparte klubs in die twee dorpe. Die huidige klub is op 17 Junie 1987 gestig met die samesmelting van "BSG Fleisch und Frischeierproduktion Falkensee" en "BSG Turbine Finkenkrug". Die huidige naam is op 17 Mei 1990 aangeneem.

Die klub was aanvanklik bekend as "Sportverein Finkenkrug". Die klub is in 1945 deur die Geallieerdes ontbind, maar is later die jaar as "Sportgemeinde Finkenkrug" herstig. Tussen 1949 en 1951 het die klub as "SG Neu Finkenkrug" bekend gestaan. In 1984 is die klub herdoop na "BSG Turbine Finkenkrug".

Die klub het sedert 1916 as "FC Germania" bekendgestaan en in 1920 is die naam verander na "SV Seegeeld-Falkenhagen". In 1945 is die klub deur die Geallieerdes ontbind, maar dis later herstig. In tipies Oos-Duitse styl het die klub hierna talle naamsveranderinge ondergaan: in 1950 is die klub na "Sportgemeinde Falkensee" herdoop; in 1952 is die klub herdoop as "BSG Einheit Falkensee"; in 1956 na "BSG Chemie Lichtenberg-Falkensee"; in 1969 na "Chemie Falkensee" en in 1973 na "BSG Fleisch und Frischeierproduktion Falkensee".



</doc>
<doc id="39161" url="https://af.wikipedia.org/wiki?curid=39161" title="Nelspruit-lughawe">
Nelspruit-lughawe

Die ou Nelspruit-lughawe (IATA: NLP, ICAO: FANS) is Mpumalanga se tweede grootste lughawe, na die Kruger Mpumalanga Internasionale Lughawe (IATA: MQP, ICAO: FAKN). 

Nelspruit-lughawe is suidwes van die stad geleë. Die lughawe is grotendeels deur die nuwe Kruger Mpumalanga Internasionale Lughawe vervang en word nie meer vir geskeduleerde passasiersvlugte gebruik nie.


</doc>
<doc id="39166" url="https://af.wikipedia.org/wiki?curid=39166" title="Myst IV: Revelation">
Myst IV: Revelation

Myst IV: Revelation is wys-en-kliek rekenaarspeletjie en die vierde in die "Myst"-reeks. Dit is die eerste speletjies in die reeks wat eksklusief op DVD vrygestel is ('n CD-weergawe sou 12 CD's nodig gehad het om al die data te bevat). Soos die vorige speletjie in die reeks, "Myst III: Exile", kombineer "Revelation" vooraf gesintetiseerde grafika met digitale video, maar bevat dit ook intydse 3D-effekte om 'n groter gevoel van werklikheid te gee.

Die storielyn van "Revelation" voltooi dié van die oorspronklike "Myst". Die speler word deur Atrus ontbied, 'n man wat skakels na ander wêrelde (sogenaamde "Ages" of "Tye") skep deur spesiale skakelboeke te skryf. Ongeveer 20 jaar vroeër toe Atrus se twee seuns byna al sy skakelboeke vernietig het, het Atrus hulle elk in 'n aparte Tyd gevangene geneem. Atrus versoek die speler om as 'n neutrale beoordelaar op te tree deur die broers in hulle Tye te besoek en te kyk of hulle tot inkeer gekom het. Kort na die begin van die spel verdwyn Atrus se jong dogter, Yeesha, en dit blyk dat een van haar twee broers haar ontvoer het. Die speler moet dus na elke broer se Tyd reis in 'n poging om Yeesha te red.

Die ontwikkeling van "Revelation" het meer as drie jaar geduur en Ubisoft het tot 80 werknemers gehad wat aan die speletjie gewerk het. Die musikant Peter Gabriel het sy stem verleen aan die klankbaan en die spel se oudio. Die klankbaan is deur Jack Wall gekomponeer (hy het ook die klankbaan van "Myst III: Exile" behartig). Die speletjie het oor die algemeen positiewe resensies ontvang, alhoewel sommige publikasies ontevrede was oor die speler se beheerskema. 

"Myst IV: Revelation" is 'n avontuurspel waarin die speler die rol inneem van 'n anonieme hooffiguur. Die speler ontdek interaktiewe wêrelde wat as "Ages" ("Tye") bekend staan deur die toetsbord of muis te gebruik. Tydens sy besoek aan die Tye, moet die speler raaisels oplos om die verhaal te laat vorder. Die speler kan nie na willekeur rondbeweeg nie, maar kan elke keer 'n skerm verder beweeg en dan hul blik op die toneel in enige rigting beweeg. 

Die muis se pyltjie bied visuele aanduidings vir moontlike aksies en bewegings. Die pyltjie verskyn as 'n hand, wat verander na gelang van watter aksies uitgevoer kan word. Indien dit byvoorbeeld moontlik is om in 'n spesifieke rigting te beweeg, verander die hand só dat 'n vinger in die rigting wys. Indien dit moontlik is om 'n item van nader te beskou, verander die hand in 'n vergrootglas, ensovoorts.

Om die speler by te staan bied die speletjie die moontlikheid om "foto's" te neem, so kan die speler skermskote vasvang wat moontlik leidrade bied vir raaisels later in die verhaal. Die speler het ook 'n dagboek waarin hy aantekeninge kan maak of leidrade neer kan skryf. Die gebeurtenisse wat voor die speletjie se tyd plaasgevind het, kan gesien word deur 'n spesiale amulet, wat herinneringe uit voorwerpe kan oproep.


</doc>
<doc id="39168" url="https://af.wikipedia.org/wiki?curid=39168" title="Leopold I van België">
Leopold I van België

Leopold I ("Leopold George Christian Frederick"; "Prins van Sakse-Koburg-Saalfeld" en later "Prins van Sakse-Koburg en Gotha", "Graaf van Sakse"; 16 Desember 1790 - 10 Desember 1865) was die eerste Koning van die Belge vanaf 21 Julie 1831 tot sy oorlede.

Hy was die stigter van die Belgiese lyn van die Huis van Sakse-Koburg en Gotha.

Sy kinders was Louis-Philippe, Leopold II (1835–1909), Philipp Graaf van Vlaandere (1837–1905) en Charlotte van Meksiko (∞ 1857 Keiser Maximilian van Meksiko).

Hy is in Koburg gebore en het in Laeken gesterf.


</doc>
<doc id="39176" url="https://af.wikipedia.org/wiki?curid=39176" title="Trakai">
Trakai

Trakai, 'n stad met 'n oppervlakte van 11,5 vierkante kilometer en 'n bevolking van 4 298 (2018), is een van die gewildste toeriste-aantreklikhede in Litaue. Die stad is 28 kilometer suidwes van die hoofstad Vilnius geleë en word gekenmerk deur sy ligging op 'n heuwelagtige skiereiland tussen die Tatare-meer (Litaus: "Totoriškių ežeras") in die weste en die Bernhardinai-meer in die ooste, waaraan die Galvė-meer in die noorde aansluit. Trakai is sedert 1950 die administratiewe sentrum van die gelyknamige distriksmunisipaliteit.

Die Gotiese waterkasteel van Trakai in die Galvė-meer, wat van rooi bakstene gebou is, is die enigste van sy soort in Oos-Europa. Die kasteel verwys na die beduidende rol wat Trakai as hoofkwartier van die Litause grootvorste en as tweede hoofstad van Litaue (ná Kernavė) in die Middeleeue gespeel het, onder meer as vesting gedurende die oorloë teen die ridders van die Duitse Orde. Dit is nooit ingeneem nie.

Die gelyknamige nedersetting Trakai het sy Middeleeuse straatrooster, wat van die 14de en 15de eeu dateer, bewaar. Die stad self het sy oorsprong in 'n aantal kleiner nedersettings wat in die vroeë 12de eeu langs versterkings ontstaan het, byvoorbeeld Ou Trakai ("Senieji Trakai") drie kilometer suidoos van Trakai.

Ou Trakai is net soos die ander historiese nedersettings in die Historiese Nasionale Trakai-park geleë wat met sy oppervlakte van sowat 8 200 hektaar ook altesaam 32 mere behels. 'n Ander belangrike besienswaardighede sluit die Karaïete-museum en historiese Karaïetiese houthuise in. Die Karaïete is 'n oorspronklik Joodse godsdienstige gemeenskap wat slegs die Tora erken en die Talmoed en Rabbynse tradisies verwerp het. In die 14de eeu het Karaïete hulle op die Krim-eiland gevestig. Op hul lang pad deur die Midde-Ooste het hulle 'n Turktaal as hul omgangstaal oorneem. Die Litause grootvors Vytautas het Karaïete en Tatare in die laat 14de eeu as paleiswagte vir sy kasteel in Trakai in diens geneem. Klein Karaïetiese gemeenskappe word tans nog in Warskou en Gdańsk aangetref.



</doc>
<doc id="39177" url="https://af.wikipedia.org/wiki?curid=39177" title="Slawiërs">
Slawiërs

Slawiërs of Slawe verwys na ’n groep volke wat ’n Slawiese taal praat en veral in Sentraal- en Oos-Europa woon. Die Slawiese tale vorm naas die Germaanse, Romaanse, Keltiese en Baltiese tale een van die hoofgroepe binne die Indo-Europese taalfamilie in Europa.

Lande met ’n oorwegend Slawiese bevolking is die Russiese Federasie, Oekraïne, Pole, Tsjeggië, Wit-Rusland, Slowakye, Slowenië, Kroasië, Serwië, Montenegro, Bulgarye, Noord-Masedonië en Bosnië-Herzegowina. Groot Slawiese minderhede word in Kasakstan, Moldowa en die drie Baltiese lande Litaue, Estland en Letland aangetref.

Die Slawiese taalgebied het in die Middeleeue in die weste tot in die huidige Duitsland gestrek; beduidende Slawiese minderhede in die Duitse taalgebied is die Sorbe, ’n klein Wes-Slawiese volk in die gewes Lausitz (deelstate Brandenburg en Sakse), asook Kroatiese, Slowaakse en Sloweense minderhede in Oostenryk.

Navorsers neem aan die Slawiërs het in die eeue v.C. nog oor ’n gemeenskaplike taal, Protoslawies, beskik. Hierdie taal, waarvan geen geskrifte oorgebly het nie, was nou verwant aan die 10de-eeuse Oud-Slawies en Ou Kerkslawies. Die huidige Slawiese tale word volgens geografiese en fonetiese beginsels in drie groepe verdeel: Oos-Slawies, Wes-Slawies en Suid-Slawies.

Afgesien van Ptolemaeus se onduidelike verwysing na stamme soos die "Slavanoi" en "Soubenoi", dateer die oudste skriftelike bronne oor die Slawiërs uit die 6de eeu n.C. Die woord verskyn in Bisantynse Grieks met spellings soos "Sklabenoi", "Sklauenoi" of "Sklabinoi", terwyl hulle in Latynse dokumente "Sclaueni", "Sclauini" of "Sthlaueni" genoem word. Die oudste bronne, wat in die 9de eeu in Oud-Kerkslawies geskryf is, verwys na die Slawiese bevolking in die omgewing van Thessaloniki as "slověne". Ander historiese bronne sluit Oud-Russiese tekste in wat na die "slověně" as ’n Oos-Slawiese bevolking naby Weliki Nowgorod verwys. Daarnaas kom dieselfde woordstam ook in riviername soos "Slovutich" (tans Dnjepr, Rusland) en Slavonica (in Kroasië) voor.

Die woordstam word gewoonlik verbind met Slawiese terme soos "sláva" ("glorie", "roem", "faam") of "slovo" ("woord", "praat") wat albei verwant is aan "slušati" en van die Indo-Europese wortel "*ḱlew-" afgelei is. Dus sou "slověne" vertaal kan word as "mense wat (dieselfde taal) praat" of "mense wat mekaar verstaan" – in teenstelling met die Slawiese woord vir vreemde volke, "Němtsi" wat "mompelende mense" beteken en van die Slawiese "němъ" – "mompel, doof" afgelei is. Dieselfde term word in die meeste Slawiese tale gebruik om na die Wes-Germaanse bure te verwys – soos die Poolse "Niemcy" wat "Duitsers" of "Duitsland" beteken.

Navorsers het nogtans ook meer gevorderde alternatiewe teorieë oor die oorsprong van die naam ontwikkel. Bohdan Philip Łozinski voer aan dat die term "sláva" oorspronklik "aanbidder" beteken het en in hierdie samehang na die "aanhanger van ’n gemeenskaplike Slawiese godsdiens" verwys, en eers later tot ’n etoniem ontwikkel het.

S.B. Bernstein stel voor die term is van ’n gerekonstrueerde Proto-Indo-Europese woord, "*(s)lawos", afgelei wat verwant is aan die Griekse "laós" ("bevolking, volk"). Vir die laasgenoemde Griekse term is daar nog geen algemeen aanvaarde etimologie ontwikkel nie. Max Vasmer en ander taalkundiges stel voor die term is oorspronklik van ’n riviernaam afgelei (vergelyk die etimologie van "Volcae" met verwante Latynse woorde soos "cluere" ("skoonmaak, reinig") – ’n wortel wat nie in Slawies behou is nie, alhoewel dit in ander tale steeds met soortgelyke betekenisse voorkom, byvoorbeeld in Grieks ("klyzein" – "was"), Oud-Engels ("hlūtor" – "skoon", "rein"), Oud-Noors ("hlér" – "see"), Wallies ("clir" – "skoon", "rein") en Litaus ("šlúoti" – "wegvee", "uitvee").

Die Slawiese wêreld – wat ’n derde van die huidige Europese bevolking verteenwoordig – het eeue lank geen belangstelling gewek nie. Antieke geskied- en aardrykskundiges het die destyds bekende wêreld in hul werke behandel en ’n verskeidenheid Germaanse en Keltiese stamme noukeurig beskryf. Maar tot in die tyd van die groot volksverhuisings is daar geen verslae oor die bestaan van Slawiese volke nie.

Navorsers noem ’n aantal redes hiervoor. Die Slawiese etnogenese het byvoorbeeld later as in die geval van dié van die Kelte en Germane plaasgevind. Dié proses het dan ook nog in ’n gebied afgespeel wat ver buite die antieke wêreld se belangesfeer geleë was – afgeleë streke van Oos-Europa wat selfs deur destydse avontuurlustige handelslui min besoek is. Kennis oor dié geweste was beperk tot die suidelike dele van die huidige (Europese) Rusland wat na volke soos Skitiërs of Sarmate genoem is.

Al het Griekse koloniste hulle reeds in die 7de en 6de eeu v.C. aan die noordkus van die Swartsee gevestig en moontlik ook die riviere van dié streek as waterweë na binnelandse handelsgebiede bevaar, is daar met uitsondering van een fragment van Hekataios van Milet, wat ouer berigte oor die inheemse volke bevat, geen skriftelike oorlewerings in hierdie verband nie.

Herodotos, die vroegste bekende Griekse geskiedskrywer, het in die 5de eeu v.C. na Skitië gereis, en hoewel hy buiten die stad Olbia en die Dnjestr-monding geen ander plekke in die gebied besoek het nie, het hy in gesprekke met inheemse bewoners meer oor die bevolking van die noordwaarts geleë streke te wete gekom en hierdie kennis in die vierde boek van sy historiese werk "Histories apodexis" versamel. Dié werk oor Skitië sou eeue lank die belangrikste antieke bron oor Oos-Europa vorm. Herodotos het al kennis van die steppe in die suidelike deel van dié gebied gehad, maar ook van die talle riviere en uitgestrekte bosgebiede in die noorde.

Herodotos verwys daarnaas na ’n aantal stamme wat streke wes, noord en oos van Skitië bewoon het soos die Agathirsers in die weste (blykbaar ’n stam van Thraciese afkoms wat in die gebied van die huidige Roemenië goud ontgin het); die Neurers (’n redelik onbekende volk verder noord tussen die bo- en middelloop van die Dnjestr-rivier wat spore in die toponimie van die huidige Oos-Pole gelaat het, soos in die riviere Nura, Nurzec en ander, en wat na bewering in ’n bepaalde seisoen in wolwe kon verander – een van die vroegste verwysings na die weerwolfmite van Oos-Europa); die wilde Androphagi of Mensvreters tussen die middelloop van die Dnjepr en Don; die nomadiese Melanchlaine-volk wat so genoem is na aanleiding van hul swart gewade en in dieselfde gebied as die Androphagi gewoon het; en die redelik onbekende Budine, ’n volk met blonde hare en blou oë wat as jagters bekend gestaan het en in huide geklee was – moontlik ’n Finse stam. Dit is nie bekend of een van hierdie stamme moontlik ’n etniese verbintenis met die Slawiërs gehad het nie.

Die wetenskaplike debat oor die oorsprongsgebied van die Slawiërs word steeds gevoer. Die Slawiese etnogenese het moontlik in die uitgestrekte Pripjat-moerasgebiede (tans Wit-Rusland en Oekraïne) begin. Slawiese groepe het later ook na Pole uitgebrei.

’n Belangriker aspek van die Slawiese etnogenese is die kulturele kontak met verskillende buurvolke, waaronder Germane (veral Gote), Hunne, Alane en Turkse volke wat kenmerkend van die vroeë Slawiese geskiedenis is en tot wedersydse voordeel gestrek het). Tydens hul uitbreiding tussen die 9de en 11de eeu het die afsonderlike historiese ontwikkeling en invloede van buurvolke tot die ontstaan van drie Slawiese hoofgroepe gelei:

Die eerste historiese verwysings na Slawiese volke kom in die werke van Plinius die ouere, Tacitus en Ptolemaeus voor; hierdie Romeinse en Griekse skrywers het na Slawiese stamme as "Veneti" of "Venedi" verwys (vergelyk die latere Duitse benaming "Wenden"). Bisantynse geskiedskrywers soos Jordanes en Prokopios het vanaf die 6de eeu die term "Sklavenoi" gebruik om na Slawiese stamgroepe langs die benedeloop van die Donau-rivier en die oostelike Alpegebied te verwys.

In die tydperk van die groot volksverhuising het Slawiese groepe as gevolg van Germaanse migrasies in ’n westelike en suidelike rigting uitgebrei, dikwels ook na yl bevolkte Germaanse gebiede waar bewoners deur die Slawiërs in taalkundige en kulturele opsig opgeneem is. Omstreeks 600 het Slawiese groepe (Abodriete, Veneters, Sorbe en Pomorane) na Oos-Elbiese gebiede, wat deur Germane ontruim is, uitgebrei. Die eerste historiese verwysings na hierdie groepe dateer nogtans eers uit die Karolingiese tydperk – in 805 het Karel die Grote die sogenaamde "Limes sorbicus" as oostelike grenslyn tussen die Frankiese en Slawiese gebiede vasgelê. Die Duitse kolonisasie van die Donau-vallei, in die Oos-Alpegebied en in die streek oos van die Elbe-rivier, wat in die 9de eeu ná die vernietiging van die Awareryk begin het en die immigrasie van Hongaarse stamme na die huidige Hongaarse Vlakte het ’n einde aan die geografiese en kulturele eenheid van die Slawiese wêreld gemaak – die Wes-Slawiërs in die noorde is van die Suid-Slawiese groepe afgesny.

Die Duitse uitbreiding na Oos-Elbië het tot die kulturele en taalkundige assimilasie van Slawiese volke in hierdie gebied gelei, en slegs kleiner groepe soos die Wende het hul Slawiese moedertaal bewaar.

Die vroeë Slawiese bevolking het uit familiegroepe bestaan wat gemeenskaplike nedersettings gestig het. Hierdie nedersettings is deur die oudstes bestuur. Geleidelik het hierdie groepe tot stamgroepe ontwikkel wat oor ’n gemeenskaplike militêre organisasie beskik en in godsdienstige opsig deur voorouerverering gekenmerk is. Leiers van stamgroepe het ’n maatskaplike bolaag gevorm waaruit ’n Slawiese adel ontwikkel het. Die opsplitsing in ’n groot aantal stamgroepe het die vorming van groter politieke eenhede of ’n gemeenskaplike ryk verhoed – heersertitels, wat in latere tydperke gebruik is, is uit vreemde tale ontleen – vergelyk "kunedzi" (vors, van Germaanse oorsprong, verwant aan "koning"), "korlji" (Tsjeggies "kral", gevorm uit Karel die Grote se voornaam) en tsaar, afgelei van die Romeinse titel "Caesar".

In hul uitgebreide tuisland het die Slawiërs ’n bestaan gemaak uit omvattende akkerbou, veeboerdery, jag, vissery en byeboerdery. Nogtans was daar in groter nedersettings ook gespesialiseerde ambagsmanne soos wewers, timmermanne, pottebakkers, leerlooiers en pelsmakers. Met groot riviere as waterweë is reeds vroeg handelsbande met ander gebiede gesmee. Onverwerkte handelsgoedere soos heuning, byewas en huide is verruil vir tekstiele, wapens, gereedskap, juweliersware, goud en silwer. Aanvanklik was die handel in en met Slawiese gebiede in die hande van Joodse, Germaanse en Griekse koopmanne, tog het die Slawiërs hierdie monopolie geleidelik verbreek. Die vroeë Slawiese handelsentrums het tot stedelike nedersettings gegroei.

In kulturele opsig – veral wat huise en nedersettings betref – toon die Oos-Slawiërs sterk Skandinawiese invloede wat uit die tydperk van die Warangiër- of Wiking-ryke (9de eeu) dateer. Betrekkinge met die Bisantynse Ryk het die Oos-Slawiese volke aan godsdienstige invloede uit die Oostelike kerke van die Christendom blootgestel, terwyl kulturele bande met Wes-Europa eers sedert die heerskappy van tsaar Pieter die Grote (omstreeks 1700) aangeknoop is. Met die kolonisasie van Siberië het die Oos-Slawiese Russe ook na die Verre-Ooste begin uitbrei.

Aangesien die kerstening van die Wes-Slawiese volke uit Rome georganiseer is, het hierdie groepe aan die kulturele ontwikkeling van Wes-Europa deelgeneem. Kleiner groepe het met die Duitse volk versmelt.

Die Suid-Slawiërs het vanaf die 6de eeu vermoedelik uit die Karpate-gebied na hul huidige gebied in Suid- en Suidoos-Europa geïmmigreer. Vanweë hul geografiese ligging tussen Rome en die Bisantynse Ryk, die magsuitbreiding van die Turke en Duitse en Italiaanse invloede is hierdie deel van die Slawiese wêreld in nasionale, kulturele en kerklike opsig in verskillende groepe verdeel.

Die Slawiese volkskultuur toon steeds groot ooreenkomste tussen die verskillende Slawiese groepe.

Vroeë bronne bevat besonderhede oor name en beelde van godhede, Wes-Slawiese tempels (soos dié van Kaap Arkona op die Duitse Oossee-eiland Rügen, heiligdomme in Szczecin (Stettyn) wat aan die godheid Triglaf gewy is asook ’n heiligdom van die god Svarocic in Rethra), van boomkulte en orakels. Sekere tradisies soos die gebruik van amulette dui op kontak met Iraniërs en Turkse volke.

Bekende godhede sluit die god van weerlig en donder, Peroen, in wat veral in Oos-Slawiese oorlewerings beskryf word en ooreenkomste met die Baltiese god Perkūnas toon. Swarog was die hemelsgod en god van donder wat deur alle Slawiërs vereer is, terwyl Slawiese groepe in die Havelgebied (tans Duitsland) die songod Dazbag en die lentegod Jarowit aanbid het. Vrugbaarheidsgode soos Rod en Rozanicy is oorwegend in familieverband vereer. Net soos in die Baltiese godsdienste het natuurverering by alle Slawiese stamme ’n sentrale rol gespeel.

Die Slawiese godsdiens het die hoop op ’n lewe ná die dood behels, die menslike siel ("dusza") is as onsterflik beskou en het na die afsterwe van ’n mens na ’n paradys ("nav, ráj") toe gegaan wat as ’n groot weiveld uitgebeeld is. Lykverbrandings het net soos teraardebestellings orals in die Slawiese wêreld voorgekom.

Die kerstening van Slawiese volke het met die uitbreiding van die Romeinse en Bisantynse kultuur in Oos- en Sentraal-Europa begin. In die 6de eeu het Christelike sendelinge die Kroate uit Aquileia in Noord-Italië tot die Christendom bekeer, terwyl Salzburg in die 8ste eeu die sentrum vir sendelinge in Sloweense stamgebiede was. Tydens die heerskappy van Karel die Grote is die kerstening van die Wende, Tsjegge (vanuit Regensburg), Abodriete en Elbiese Slawiërs (vanuit Verden an der Aller) georganiseer. Die Serwiërs het omstreeks 850 by die oostelike kerke aangesluit. Die Slawiese monnikebroers Cyrillus en Methodius het as sendelinge in die Groot-Morawiese Ryk gewerk en later by Rome aangesluit.

Die meeste Slawiese gebiede het probeer om selfstandige kerke (outokefale aartsbisdomme of patriargate) te stig; die eerste van hierdie groep oostelike kerke het met die kerstening van Bulgarye in 864/865 ontstaan. Die Makedoniese dialek is tot die basis van ’n gemeenskaplike Slawiese kerktaal uitgebou en is deur die Oos-Slawiërs en Slawiese volke op die Balkanskiereiland as skryftaal aanvaar.

Met die Christelike godsdiens het die Slawiese wêreld by die Middeleeuse Europese beskawing aangesluit en ’n nuwe kulturele bloeitydperk beleef. Die gemeenskaplike geloof het daarnaas ook die vorming van heterogene volke en state bevorder, alhoewel die Slawiese volke in Rooms-Katolieke (Wes-Slawiërs) en Grieks-Ortodokse (Oos-Slawiërs) verdeel was. Die Ortodokse Slawiërs het in teenstelling met die Wes-Slawiërs die Griekse alfabet saam met die Latynse alfabet aangeneem en by hul behoeftes aangepas.


</doc>
<doc id="39178" url="https://af.wikipedia.org/wiki?curid=39178" title="Orkney">
Orkney

Orkney kan verwys na:



</doc>
<doc id="39179" url="https://af.wikipedia.org/wiki?curid=39179" title="Orkney, Noordwes">
Orkney, Noordwes

Orkney is 'n dorp suid van Klerksdorp in die Noordwesprovinsie, Suid-Afrika. Die dorp het aansienlike mediadekking in die laat 1980's en vroeë 1990's gekry as agtergrond vir die SAUK se sepie, Orkney Snork Nie.

'n Skotsman, ene Simon Fraser, was in die laat 1880's na die goudvelde in die Wes-Transvaal gelok. Hy was vanaf die Orkadiese ("Orkney") eilande in Skotland afkomstig. Hy het sy myn Orkney genoem en so het die dorp bekend geraak. Die dorp is op 20 Maart 1940 geproklameer. Fraser se ou skag, waar erts met 'n kruiwa na die oppervlak gebring is, word nog steeds as 'n ventilasieskag vir Vaal Reefs gebruik.

Op 5 Augustus 2014 omstreeks 12:20 het 'n aardbewing, met episentrum 6 km oos van Orkney plaasgevind. Die aardbewing het 5.3 op die Richterskaal geregistreer en is oor groot dele van Suid-Afrika gevoel. Nagenoeg 400 huise, drie klinieke en 'n paar skole is tydens die aardbewing beskadig.

Orkney is op die oewers van die Vaalrivier geleë. Die Orkney-Vaal vakansieoord is ook hier ontwikkel. Die naaste buurdorp is Klerksdorp en dit lê ongeveer 180 km suidwes van Johannesburg naby die N12 nasionale pad.




</doc>
<doc id="39183" url="https://af.wikipedia.org/wiki?curid=39183" title="Moepel">
Moepel

Die Moepel ("Mimusops zeyheri") is 'n inheemse Suid-Afrikaanse boom wat gewoonlik op bergagtige streke voorkom. Dit word aangetref in die warmer areas met somerreënvalseisoene, soos die bosveldbioom.



</doc>
<doc id="39184" url="https://af.wikipedia.org/wiki?curid=39184" title="Huang Xianfan">
Huang Xianfan

Huang Xianfan (Tradisionele Chinees: 黄現璠; Vereenvoudigde Chinees: 黄现璠) (13 November 1899 — 18 Januarie 1982) was 'n beroemde Chinese geskiedskrywer, etnoloog, antropoloog, volkskundige en zhuangoloog. Huang word beskou as die vader van die zhuangologie.Hy word deur sommige deskundiges as een van die baanbrekers van die moderne Sjinese etnologie beskou.

Verder was hy oprigter van die "Bagui-skool"(eerste etnologiese skool in China) en die "Wunu-skool" (moderne geskiedenisskool in China).

Huang Xianfan is op 13 November 1899 in Fusui (Chinese Guangxi) gebore. Sy ouers was Zhuang. Sy moeder sterf toe hy net vier jaar oud was. Van kindsbeen af het hy graag gelees. Toe hy omstreeks twaalf jaar oud was, het hy begin om in geskiedenis en etnologie belang te stel. Hy voltooi sy hoërskoolloopbaan in sy tuisdorp. In 1922 het hy die Derde Normale Kollege van Guangxi begin bywoon (1922–1926). Van 1926 tot 1935 het hy akademiese opleiding aan die Fakulteit Geskiedenis van die Normale Universiteit van Beijing ontvang, waar hy oor nege jare sy nagraadse kursusse voltooi het. Tussen 1932 en 1934 publiseer hy sy eerste boek oor die Chinese geskiedenis waarvoor hy baie lof ontvang. In 1935 nadat hy gegradueer het, gaan hy na die Tokio Keiserlike Universiteit (tans Tokio Universiteit) in Japan om verder te studeer, waar hy saam met die geskiedskrywer Wase Da studeer. As 'n nagraadse student het Huang 'n belangstelling ontwikkel in die probleem van geskiedenis en skryf hy sy tesis oor die onderwerp wat later verwerk word in sy vyfde boek Patriotiese Beweging van Kollegestudente in die Song-dinastie (1936).

In November 1937 ná die voltooiing van sy studies keer hy terug na China om hoërskoolgeskiedenis in Nanning te onderrig. In 1938 doseer hy aan die Universiteit van Guangxi en in 1940 word hy 'n professor aan die Universiteit van Guangxi. Hy was die eerste universiteitsprofessor van die Zhuang.

Van 1943 tot 1953 was hy geskiedenisprofessor in die Fakulteit Geskiedenis aan die Universiteit van Guangxi en Direkteur van die Fakulteit Letterkunde, asook kurator van die biblioteek aan dié universiteit. Van 1953 tot 1982 was hy geskiedenisprofessor in die Fakulteit Geskiedenis aan die Normale Kollege van Guangxi (tans Normale Universiteit van Guangxi) en kurator van die biblioteek aan dié kollege. Hy het as professor in geskiedenis by die universiteit gewerk tot en met sy dood in 1982. Gedurende sy leeftyd het Huang Xianfan aan baie universiteite gewerk en vele studente onderrig. In sy latere jare het hy die Li Jiang Sparetime-kollege gestig en was die hoof van hierdie kollege (eerste president).

Met die stigting van die Volksrepubliek China in 1949 is Huang Xianfan verkies as 'n direkteur van die "Chinese volk se vereniginge vir vriendskap met vreemde lande" in sy eerste kongres. Hy was die enigste verteenwoordiger van Guangxi in kulturele en opleidingsirkels. Van 1954 tot 1958 was hy 'n lid van die Kongres van die Volksrepubliek China en 'n lid van Etniese Komitee van die Kongres.Van 1980 tot 1982 was hy 'n lid (Kongreslid) van die Nasionale Komitee van die Chinese Mense politieke Raadplegende Kongres.

Verder was hy een van die stigters van die Chinese Etnologie-vereniging en die Chinese Baiyue Etnologie-vereniging.

Huang Xianfan het altyd "die belangrikheid van onafhanklike akademiese navorsing" beklemtoon, en het baanbrekernavorsing en akademiese vryheid as sy lewenslange aspirasies gehou. Sy akademiese beginsel was eerlikheid maar nie onderdanigheid tot die owerhede. Gebaseer op hierdie konsep van geskiedenis het sy geskrifte 'n impak op 'n wye reeks akademiese werke gehad.

Hy het die ondersoekspan van die Sosiale Geskiedenis oor Etniese Minderhede in 1943 gestig. Hy het begin om kulture geskiedenis van die etniese minderhede te bestudeer en baie van sy tyd is later gewy aan die bevordering van etniese minderhede en zhuangologie studie. Teen die 1950's was Huang Xianfan reeds die bekendste geskiedskrywer en antropoloog in China. Toe hy in 1982 oorlede is, is hy by een van die bekendste skrywers van die Chinese etnologie. Geen Slawe Gemeenskap in die Chinese Geskiedenis en Algemene Geskiedenis van die Zhuang word meestal as sy belangrikste werk beskou. Amptelike biografieë beskryf hom as 'n bekendste geskiedskrywer wie se loopbaan vol bewonderenswaardige prestasies in 'n wye reeks vakgebiede is.

Sy akademiese artikels oor volksverhale onderwerpe sluit Chinese menslike haarversiering (1937), Vorm en verandering van Chinese etiket (1941), Vreemde huwelike van die Mongole in die Yuan-dinastie (1941), Vreemde kostuums in die Yuan-dinastie (1941), Verspreiding van die rookgewoonte (1941–1942), Soetpatats Insette (1942), Chinese kleremodes (1942), Studie oor Chinese mans- en vroueklere (1943), Studie oor eetgerei (1943), Studie oor Chinese Lewenswetenskap (2007, publiseer ná sy dood)

Sy boeke en akademiese artikels oor etnologie onderwerpe sluit in: Onderwys van die Miao (1946, Miao is een van 55 etniese minderhede wat amptelik deur die Volksrepubliek China erken word), Sosiale Organisasie van die Miao (1947), Studie oor volksliedjies van die Zhuang (1957), Opperhoofstelsel in die Wes-Guangxi (1962), Zhuang se naamsverandering (1980), Ooreenkomste en verskille van die Baiyue en die Baipu (1982), Nong Zhigao (1983, publiseer ná sy dood), Huashan-rotskuns en grotbegrafnis in Ningming (1983, publiseer ná sy dood), Studie oor Tonggu en Patrone (1985, publiseer ná sy dood), Beoordeling en Oorweging van die Etniese Opnames en Navorsing vir 40 jaar (2007, publiseer ná sy dood), Kritiese biografie van die Wei Baqun (2008, publiseer ná sy dood)

Sy boeke oor antropologie onderwerpe sluit Veldwerk Verslag oor Yao in Hechi (1953, Yao is een van 55 etniese minderhede wat amptelik deur die Volksrepubliek China erken word), Veldwerk Verslag oor Mulao in Luocheng (1954, Mulao is een van 55 etniese minderhede wat amptelik deur China erken word), Veldwerkverslag oor Zhuang in Daxin.

Sy boeke oor linguistiek onderwerpe sluit in sy studie oor Chinese paleografie (2004, publiseer ná sy dood)

Hierdie werke (seleksie) het 'n blywende uitwerking op intellektuele denke van die Chinese akademici gehad.






</doc>
<doc id="39189" url="https://af.wikipedia.org/wiki?curid=39189" title="Withuis">
Withuis

Die Withuis (Engels: "The White House") is die amptelike woning en hoofkantoor van die President van die Verenigde State van Amerika. Dit is te Pennsilvaniëlaan 1600, Washington, D.C. geleë en is tussen 1792 en 1800 uit wit geverfde Aquia-sandsteen in die laat Georgiese argitektuur gebou. Dit was die uitvoerende woning van elke VSA-president sedert John Adams. Toe Thomas Jefferson in 1801 by die Withuis ingetrek het, het hy (met argitek Benjamin Henry Latrobe) die gebou uitwaarts uitgebrei en is twee kolonnades geskep om die perdestalle en stoorareas te beskut.

In 1814, tydens die Anglo-Amerikaanse Oorlog van 1812, is die herehuis deur die Britse Weermag aan die brand gesteek en is die interieur verwoes en veel van die eksterieur verkool. Wederopbou het byna onmiddellik begin en president James Monroe het in Oktober 1817 in die gedeeltelik gerestoureerde woning ingetrek. Konstruksie het voortgegaan met die bylas van die Suidelike Portiko in 1824 en die Noordelike in 1829. As gevolg van die oorbevolking binne die herehuis het president Theodore Roosevelt in 1901 amper al die werkskantore na die nuutgeboude Westelike Vleuel geskuif. Agt jare later het president William Howard Taft die Westelike Vleuel uitgebrei en die eerste Ovale Buro geskep, wat uiteindelik geskuif is nadat die afdeling uitgebrei is. Die solder op die derde verdieping is in 1927 in woonkwartiere omskep. 'n Nuutgeboude Oostelike Vleuel is gebruik as ontvangsarea vir sosiale funksies; beide nuwe vleuels is deur Jefferson se kolonnades verbind. In 1946 is veranderinge aan die Oostelike Vleuel voltooi wat meer kantoorspasie geskep het. In 1948 is daar bevind dat die huis se buitenste steunmure en interne houtbalke naby ineenstorting was. Onder Harry S. Truman is die binnenste kamers heeltemal gedemonteer en is 'n nuwe interne gewigdraende staalraamwerk opgerig en is die binnenste kamers weer hermonteer.

Vandag bevat die Withuiskompleks die Uitvoerende Woning (waarin die Eerstefamilie woon), die Westelike Vleuel (die ligging van die Ovale Buro, Kabinetkamer, en Roosevelt-kamer), en die Oostelike Vleuel (die ligging van die kantoor van die Eerstedame en die Withuis Sosiale Sektretaris), asook die Ou Uitvoerende Kantoorgebou, wat die uitvoerende kantore van die President en die Adjunkpresident van die Verenigde State van Amerika huisves.

Die Withuis bestaan uit ses verdiepingsdie Grondvloer, die Staatvloer, die Tweedevloer, en die Derdevloer, asook 'n tweeverdieping kelder. Die term "Withuis" word algemeen as 'n metoniem vir die Uitvoerende Kantoor van die President van die Verenigde State van Amerika en vir die president se administrasie en adviseurs in die algemeen gebruik. Die eiendom word deur die Nasionale Parkediens besit en is deel van die Presidentspark. In 2007 is dit tweede op die Amerikaanse Instituut vir Argitekte se ranglys van Amerika se Gunsteling Argitektuur geplaas.




</doc>
<doc id="39191" url="https://af.wikipedia.org/wiki?curid=39191" title="Elaine Paige">
Elaine Paige

Elaine Paige OBK (Orde van die Britse Koninkryk) (née Bickerstaff; * 5 Maart 1948) is 'n Engelse sangeres en aktrise mees bekend vir haar werk in musikale teater. 

Sy het in Barnett, Noord-Londen grootgeword, die Aida Foster-verhoogskool bygewoon en in 1964 haar debuut as professionele verhoogtoneelspeler gemaak. Haar verskyning in 1968 se vervaardiging van "Hair" het haar West End-debuut gemerk.


</doc>
<doc id="39192" url="https://af.wikipedia.org/wiki?curid=39192" title="Richard Quest">
Richard Quest

Richard Austin Quest (* 9 Maart 1962 te Liverpool) is 'n Engelse joernalis en verslaggewer wat op die CNN International-weegawe (Afrikaans: "CNN Internasionaal") van die Cable News Network in Londen gebaseer is. Quest is gay en Joods en het 'n posaanbieding van die Engelse weergawe van die Midde-Oosterse televisienuusnetwerk Al Jazeera afgekeur omdat hy "nie goed sou inpas nie".



</doc>
<doc id="39196" url="https://af.wikipedia.org/wiki?curid=39196" title="Pous Sixtus IV">
Pous Sixtus IV

Sixtus IV was die 212de pous van die Rooms-Katolieke Kerk van 1471 tot 1484. Hy het die Sistynse kapel laat oprig.

Pous Sixtus IV is gebore as Francesco della Rovere op 21 Julie 1414 in Celle naby Savona, Italië. Hy is die seun van Leonardo della Rovere en Luchina Monleone. Die naam Rovere beteken akkerboom en die pous se wapen bevat 'n akkerboom met twaalf goue akkers. Hy word monnik by die Franciskaners en sy intellektuele vermoëns kom na vore tydens sy studie van filosofie en teologie aan die Universiteit van Pavia. Hy het aan verskeie Italiaanse universiteite doseer. Op 14 April 1444 behaal hy 'n doktorsgraad in die teologie aan die universiteit van Padua behaal. Op 19 Mei 1464 word hy Generaal van die orde van die Franciskaners. Pous Paulus II bevorder hom tot kardinaal op 18 September 1467 op voorstel van kardinaal Basilius Bessarion. Op 19 Mei 1469 tree hy af as generaal van die Franciskaners en wy hom aan sy werk in die Kurie. Hy publiseer ook twee traktate "De potentia Dei" (Oor die Goddelike krag) en "De sanguine Christi" (Oor die bloed van Christus). Op 9 Augustus 1471 volg hy Pous Paulus II op en word gekroon op 25 Augustus 1471 deur kardinaal Rodrigo Borja y Borja. Hy regeer tot sy dood op 12 Augustus 1484 en word opgevolg deur Pous Innocentius VIII. 
Die naam ‘Sixtus’ beteken ‘die sesde’ in Latyn, maar die Grieks Xystus beteken ‘die gepoleerde‘ of 'die beskaafde".

Pous Sixtus IV het na sy verkiesing opnuut die kruistog teen die Turke in Smirna aangevoer. Die fondsinsameling het goed verloop, maar die bestorming van Smirna was halfhartig. Hy het ook vrugteloos probeer om met die Griekse en Russiese kerk te herenig. Vir die res van sy pontifikaat het hy hom toegespits op politieke en dinastiese sake. Sixtus het die dispuut met Lodewyk XI van Frankryk oor die Pragmatiese Sanksies van Bourges voortgesit. Die sanksies het ingehou dat pouslike dekrete eers deur die koning goedgekeur moet word voordat hulle in Frankryk van krag word. Die Galliese Kerk het daarop staat gemaak en solank as die pous nie Lodewyk se aansprake op die troon van Ferdinand I van Napels gesteun het nie, het Lodewyk nie toegegee nie. Die koninkryk van Napels was een van die pouslike gebiede en Sixtus kon dus nie Lodewyk steun nie.
Soos 'n aantal van sy voorgangers het Sixtus IV hom aan nepotisme skuldig gemaak. In die fresco van Melozzo da Forlì word hy vergesel van sy nefies, die apostoliese notaris Raffaelle Riario (aan sy regterkant), Girolamo Riario, die toekomstige Pous Julius II staan voor hom en Giovanni della Rovere agter die knielende Platina. Sy neef Pietro Riario was ook 'n begunstigde van sy nepotisme en word een van die rykste mense in Rome. Pietro het buitelandse aangeleenthede behartig en na sy ontydige dood in 1474 is die rol oorgeneem deur Giuliano della Rovere. Die rykdom van die della Rovere familie het aansienlik toegeneem toe Sixtus sy neef Giovanni die Signoria van Senigallia gemaak het en hom laat trou het met die dogter van Frederico III da Montefeltro, graaf van Urbino. Die della Roveres het Urbino regeer tot in 1631.

In 'n poging om Florence onder die pouslike staat te bring, het die seun van die pous se niggie, kardinaal Raffaelle Riario op 26 April 1478 probeer om Lorenzo de' Medici en sy broer te laat vermoor in 'n poging om hulle te vervang met 'n ander neef van die pous, Girolamo Riario. Francesco Salviati, aartsbiskop van Pisa, een van die hoofspelers van die komplot word opgehang aan die muur van die Palazzo della Signoria in Florence. Sixtus het 'n interdik teen Florence afgekondig en hy het twee jaar lank oorlog gevoer teen die stad. Hy het ook Venesië aangespoor om Ferrara aan te val omdat hy Ferrara wou hê vir 'n ander nefie. Die Italiaanse prinse het egter saamgespan en Sixtus gedwing om vrede te maak.

As staatshoof het Sixtus verskeie sterk forte in die pouslike staat laat bou. Hy het Venesië gesteun in sy stryd teen Ercole I d'Este, graaf van Ferrara. Die Sforzas van Milaan, die Medici van Florence en die koning van Napels (eintlik 'n ondersteuner van die pous) het hom teengestaan. Omdat Venesië 'n bedreiging was vir die della Rovere dinastie in March het Sixtus Venesië onder interdik geplaas in 1483.

Pous Sixtus IV het die Spaanse Inkwisisie goedgekeur in 1478 en 'n bul gepubliseer wat die Inkwisiteur van Seville aangestel het. Dit is gedoen onder druk van koning Ferdinand van Aragon wat gedreig het om militêre bystand aan Sisilië te weerhou. Sixtus het egter die mees flagrante optrede van die Inkwisisie veroordeel in 1482.

In 1479 sluit hy 'n alliansie met die Switserse kantons wat hom in staat stel om huursoldate te bekom.

Sixtus het die fees van Maria se Onbevlekte Ontvangenis 8 Desember ingestel op 28 Februarie 1476 en die dekrete van die konsilie van Konstanz nietig verklaar.

Sixtus IV is een van verskeie pouse wat verdink word van homoseksualiteit. Die basis hiervoor word gevind in die dagboek van Stefano Infessura een van die vyande van die pous.

Sixtus het 34 kardinale aangestel, baie van hulle uit politieke oorwegings en ses familielede. Volgens Chacón en Moroni het die pous ook Thibaud de Luxembourg, biskop van Le Mans tot kardinaal bevorder in 1474, maar die naam is nooit gepubliseer nie.








Selfs die kritikus van pous Sixtus, die geskiedskrywer Stefano Infessura bewonder Sixtus se nalatenskap aan Rome. Daar is 'n inskrywing op die fresco van Melozzo da Forli in die Vatikaanse paleis waarop die pous geloof word vir sy temples, strate, pleine, forte en brûe en die herstel van die Vergine akwaduk tot by die Trevi-fontein. Die pous het die Sistynse kapel laat oprig wat op 15 Augustus 1483 in gebruik geneem is en die eerste brug sedert Romeinse tyd oor die Tiber laat bou. Die brug, die Ponte Sisto, het die Vatikaan verbind met die hart van Rome.

Aan die begin van 1471 het Sixtus die Capitoline museums gestig en verskeie Romeinse beeldhouwerke aan die museum geskenk. Hy het die Vatikaanse biblioteek heringestel en uitgebrei. Hy het Regiomontanus opdrag gegee om te begin om die Juliaanse kalender te herorganiseer en het verskeie komponiste insluitende Gaspar van Weerbeke, Marbrianus de Orto en Bertrandus Vaqueras na Rome gebring.

Sy grafmonument wat nou in die kelder van die Sint Pieterskerk is, is die werk van die goudsmit Antonio Pollaiuolo. Langs die kante is allegoriese vroue figure wat grammatika, retoriek, rekenkunde, meetkunde, musiek, skilderkuns, sterrekunde, filosofie en teologie voorstel. Elkeen van die figure bevat 'n akkerboom ("rovere" is akkerboom in Italiaans).

Die pous het ook die wetenskap probeer bevorder. Hy het 'n bul gepubliseer wat biskoppe toegelaat het om die lyke van veroordeelde misdadigers en ongeïdentifiseerde lyke aan dokters en kunstenaars te gee vir disseksie. Dit was die reëling wat Vesalius en Jan Stephen van Calcar in staat gestel het om die anatomiese teks "De humani corporis fabrica" saam te stel.





Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="39198" url="https://af.wikipedia.org/wiki?curid=39198" title="Kaiser Chiefs">
Kaiser Chiefs

Kaiser Chiefs is 'n Engelse indierockgroep van wat in 1997 in Leeds tot stand gekom het. Hulle is na die Suid-Afrikaanse voetbalklub Kaizer Chiefs FC vernoem, 'n klub waarin voormalige Leeds United A.F.C.-voetbalspeler Lucas Radebe gespeel het. Die groep se debuutalbum, "Employment", is in 2005 vrygestel. Dit is hoofsaaklik deur die new wave en punkrock-musiek van die laat 1970's geïnspireer en was internasionaal suksesvol met verkope van meer as drie miljoen. In 2005 het die album op die kortlys vir die Mercury-toekenning verskyn. Kaiser Chiefs se tweede ateljeealbum, "Yours Truly, Angry Mob" (2007) het die nommereen-treffer (in die Verenigde Koninkryk), "Ruby", bevat. In Oktober 2008 is hul derde album, getiteld "Off with Their Heads", vrygestel.



</doc>
<doc id="39199" url="https://af.wikipedia.org/wiki?curid=39199" title="Kaizer Chiefs">
Kaizer Chiefs

Kaizer Chiefs is 'n Suid-Afrikaanse sokkerklub wat op 7 Januarie 1970 in Soweto, Johannesburg gestig is. Die span se bynaam is "Amakhosi", wat "here" of "kapteine" in Zoeloe beteken. Hulle speel gewoonlik hulle tuiswedstryde by die FNB-stadion of by die Ellis Park-stadion. In terme van sukses is die klub sonder twyfel die grootste sokkerklub in die land. Dit is ook die klub met die meeste aanhangersna raming het hulle meer as 16 miljoen ondersteuners in Suid-Afrika en in die nabye Botswana, Zimbabwe en Zambië.
"Kaizer Chiefs" ondervind strawwe mededinging van die ander span uit Soweto, Orlando Pirates. Die Soweto Derby tussen die twee spanne is een van die bekendste derbies in Afrika.





</doc>
<doc id="39201" url="https://af.wikipedia.org/wiki?curid=39201" title="The Unicorns">
The Unicorns

The Unicorns was 'n indiepopmusiekgroep vanuit Montreal, Quebec (Kanada) wat in Desember 2000 deur Nicholas Thorburn en Alden Penner gevorm is en later deur Jamie Thompson in Desember 2003 aangevul is.



</doc>
<doc id="39205" url="https://af.wikipedia.org/wiki?curid=39205" title="Lucas Radebe">
Lucas Radebe

Lucas Valeriu Ntuba Radebe OIS (gebore op 12 April 1969 in Soweto) is 'n voormalige Kaizer Chiefs-, Leeds United- en Suid-Afrikaanse sokkerspeler. Hy het vir die Suid-Afrikaanse nasionale sokkerspan uitgedraf van 1992 tot 2003, en was ook in daardie tyd die kaptein van die Bafana Bafana.

Radebe het aan die einde van 2005 by Leeds afgetree uit professionele sokker.



</doc>
<doc id="39206" url="https://af.wikipedia.org/wiki?curid=39206" title="Shugo Tokumaru">
Shugo Tokumaru

Shugo Tokumaru (Japannees: トクマルシューゴ) (* 1980) is 'n Japannese musikant en multiïnstrumentalis wie se styl invloede van pop, volksmusiek, en elektroniese musiek inkorporeer. Hy is ook lid van die groep Gellers. Sy eerste soloalbum, "Night Piece", is in 2004 vrygestel en sy tweede album, "L.S.T." in 2005. Sy nuutste album, "Exit", is op 19 Oktober 2007 deur P-Vine in Japan vrygestel. Almost Gold het "Exit" op 2 September 2008 internasionaal vrygestel.



</doc>
<doc id="39208" url="https://af.wikipedia.org/wiki?curid=39208" title="Gareth Cliff">
Gareth Cliff

Gareth Rhydal Cliff (* 26 Augustus 1977 te Pretoria, Suid-Afrika) is 'n Suid-Afrikaanse omroeper en televisiepersoonlikheid. Cliff het sy radioloopbaan in 1998 geïnisieer by Tuks FM in Pretoria en het later by 702 Talk Radio as vervaardiger aangesluit terwyl hy nog 'n student was. Hy het by daardie radiostasie gewild geraak en het later John Berks se posisie op die 702 Breakfast Show in 2001 oorgeneem. In 2003 het hy 'n posaanbieding van die SAUK-jeugradiostasie 5FM aanvaar en lei hy tans die oggendprogram daar. Op 10 Maart 2004 is Cliff vir twee dae van die 5FM-stasie geskors nadat hy die vorige dag 'n foponderhoud met Jesus van Nasaret gevoer het en klagtes uit die publiek getrek het. In sy vooropgeneemde onderhoud het Cliff ook die rol van Van Nasaret behartig en dus met homself gepraat. Hy voer egter aan dat hy nie die Christelike religie wou satiriseer nie, maar eerder die "The Passion of the Christ"-rolprent wat daardie maand in Suid-Afrika vrygestel sou word.



</doc>
<doc id="39210" url="https://af.wikipedia.org/wiki?curid=39210" title="Jan de Klerk">
Jan de Klerk

Johannes de Klerk, (* 22 Julie 1903 op Burgersdorp, Kaapkolonie en † 24 Januarie 1979 op Krugersdorp) was ’n Suid-Afrikaanse politikus (president van die Senaat, kabinetsminister, partyorganiseerder), onderwyser en vader van F.W. de Klerk en Willem de Klerk.

De Klerk was die oudste seun van ds. W.J. de Klerk, eertydse Kaapse rebel, kultuurstryder aan die Rand en predikant-opvoedkundige van die Gereformeerde Kerk, en sy vrou Aletta Johanna (née Van Rooy, 'n afstammeling van Johannes Cornelis van Rooy, 'n onderwyser en sakeman op Steynsburg in die Noordoos-Kaap). Ds. W.J. de Klerk was onder meer twee maal leraar van die Gereformeerde kerk Johannesburg. Jan se suster Susan was die eerste minister adv. Hans Strijdom se tweede vrou nadat sy eerste huwelik, met die aktrise Marda Vanne, ontbind is.

Jan de Klerk ontvang skoolopleiding in Potchefstroom, waar sy pa predikant was van 1911 tot 1923 en registrateur van die PUK vir CHO van 1923 tot 1928. Vanaf 1923 tot 1926 studeer hy aan die Potchefstroomse Universiteitskollege vir Christelike Hoër Onderwys en behaal die B.A.-graad asook die Hoër Onderwysdiploma (H.O.D). Gedurende hierdie tyd was hy aktief betrokke by studentepolitiek en in 1925 en 1926 was hy die voorsitter van die studenteraad. Tydens die jare 1927 tot 1945 hou hy skool op Nylstroom en aan die Witwatersrand. Hy word die skoolhoof van die skool in Primrose-Oos, waar sy vader oorlede is in 1943.

Later word hy sekretaris van die Blankewerkersbeskermingsbond, gerig om kommunisme in die werkerskringe aan die Rand te bestry.

Na sy sukses in die Blankewerkersbeskermingsbond word hy aangestel as die organiserende sekretaris van die Nasionale Party aan die Rand in Januarie 1947. In Augustus 1948 word De Klerk bevorder tot hoofsekretaris van die NP in Transvaal en volvoer aan sy mandaat om 'n suksesvolle veldtog te voer in die provinsiale verkiesing van 1949. In Maart dieselfde 1949 is hy as Lid van die Provinsiale Raad (LPR) vir Krugersdorp verkies en onmiddellik tot lid van die Uitvoerende Komitee benoem, waar hy in verskillende hoedanighede gedien het.

In Desember 1954 word hy aangestel as Minister van Arbeid en Openbare Werke, en ontevredenheid heers oor sy skielike uitstyging tussen sy eweknieë aangesien hy aangestel is deur sy swaer, advokaat J.G. Strijdom. De Klerk se eerste jaar as minister was ’n moeilike tydperk maar hy het spoedig bewys gelewer van sy bekwaanheid op administratiewe en parlementêre gebied en was ook ’n lid van die binnekring van die kabinet saam met die volgende Eerste Minister, dr. H.F. Verwoerd. As konserwatiewe politikus het hy ’n rol gespeel in die formulering van die praktiese uitlewing van afsonderlike ontwikkeling. In 1954 word hy benoem as senator en het hy sy stempel op albei Huise afgedruk. Sy eerste beleidsaankondiging as Minister van Arbeid het die belofte bevat dat geen Blanke werker vir sy werk sou hoef te vrees nie. Daar sou geen sprake wees van Nie-blanke indringing in die nywerheidskompleks van die Blanke nie.

Hy het die volgende portefeuljes in die Parlement beklee: Arbeid en Openbare werke (1954–1958), Arbeid en Mynwese (1958–1961), Binnelandse Sake, Arbeid en Immigrasie (1961), Binnelandse Sake en Onderwys, Kuns en Wetenskap (1961–1966), Onderwys, Kuns en Wetenskap en Inligting (1966–1967), en Nasionale Opvoeding (1967–1968). As Minister van Nasionale Opvoeding is hy in staat gestel om sy breë benadering tot die onderwys te ontplooi. Hy het in 1962 die Wet op die Nasionale Adviserende Onderwys deurgeloods ten einde deskundige hulp te verkry met die bepaling van sy onderwysbeleid. Die Raad het egter nie in sy doel geslaag nie en is later afgeskaf.

As gevolg van sy strewe tot die uitbreiding van die akademiese opleiding van die Afrikaner, was De Klerk instrumenteel in die stigting van die Randse Afrikaanse Universiteit en die Universiteit van Port Elizabeth (UPE). Hy was vir etlike jare die kanselier van die Potchefstroomse Universiteit vir Christelike Hoër Onderwys. Die Universiteite van Potchefstroom en Port Elizabeth vereer hom met doktorsgrade ("honoris causa") vir sy aandeel in die onderwys van Suid-Afrika.

De Klerk was langer as vyftien jaar kabinetsminister en is voor sy uittrede beloon met die Dekorasie vir Voortreflike Diens. In Junie 1969 is hy benoem tot President van die Senaat in die plek van wyle senator Tom Naudé. Dit het hom gebring tot die tweede hoogste pos in die land wat paslik is vir iemand van in 1967 beskou is as die gunsteling om Staatspresident te word, maar op 19 Januarie 1967 oor die hoof gesien is ten gunste van dr. T.E. Dönges. Die volgende jaar, na die afsterwe van dr. Dönges, word hy genader om hom weer as kandidaat vir die staatspresidentskap beskikbaar te stel, maar hierdie keer het hy vir J.J. Fouché teruggestaan.

In 1976 bedank hy as President van die Senaat en bring sy laaste jare deur op ’n plaas naby Krugersdorp.

Benewens sy politieke belangstelling was hy ook ’n direkteur van Perskor en die Avbob Onderlinge Versekeringsgenootskap. ’n Hoërskool in Krugersdorp, die Hoërskool Jan de Klerk, is na hom genoem vir sy bydrae tot opleiding in daardie deel van die land.

Hy het op 11 April 1927 met Hendrina Cornelia (Corrie) Coetzer, dogter van F.W. Coetzer van Reddersburg, getrou en sy het die lewe aan twee seuns geskenk. Dr. Willem Johannes de Klerk was predikant en redakteur van die dagblad "Die Transvaler" van 1973 tot 1982 en daarna van "Rapport" tot 1987, terwyl F.W. de Klerk 'n politikus en staatspresident van Suid-Afrika was.



</doc>
<doc id="39211" url="https://af.wikipedia.org/wiki?curid=39211" title="Conservapedia">
Conservapedia

Conservapedia is 'n Engelstalige inligtingsprojek wat op die idee van 'n aanlynensiklopedie soos Wikipedia geskoei is en hoofsaaklik inligting vanuit 'n Amerikaans-nasionalistiese, Christelik-konserwatiewe en jong-aarde-kreasionistiese perspektief bevat. Dit is in 2006 deur regsgeleerde en sosiaalwetenskaponderwyser Andy Schlafly, seun van konserwatiewe aktivis en stigter van Eagle-forum, Phyllis Schlafly, gestig. Hy voer aan dat hy gemotiveerd was om die projek te begin deurdat die vrye aanlynensiklopedie Wikipedia volgens hom liberaal, anti-Christelik en anti-Amerikaans was.

Daar bestaan menige redaksionele verskille tussen Conservapedia en Wikipedia. Schlafly het geglo dat sommige van Wikipedia se beleide tot subjektiwiteit in die ensiklopediese inhoud gelei het. Volgens Conservapedia se beleid kan byvoorbeeld slegs gebruikers wat met 'n rekening wat in hul werklike naam geregistreer is, wysigings aanbring, alhoewel hierdie beleid nie altyd moontlik is om toe te pas nie. 'n Stel beleide, getiteld die "Conservapedia Commandments" (Afrikaans: "Conservapedia-gebooie"), bepaal redaksionele prosedures op die webwerf. Artikels en ander inhoud op die webwerf sluit gewoonlik kritiek van Wikipedia en sy, volgens Conservapedia, liberale ideologie in.

Conservapedia is een van verskeie konserwatiewe en Christelik-getematiseerde webwerwe wat die uitleg van hoofstroomwebwerwe na-aap om verregse of fundamentalistiese Christelike alternatiewe te bied. Die webwerf is al gekritiseer, beide van binne en buite die Verenigde State van Amerika, vir subjektiwiteit en onakkuraatheid.



</doc>
<doc id="39215" url="https://af.wikipedia.org/wiki?curid=39215" title="Pous Sixtus">
Pous Sixtus

Pous Sixtus kan verwys na 'n aantal pouse van die Rooms-Katolieke Kerk, nl.:



</doc>
<doc id="39247" url="https://af.wikipedia.org/wiki?curid=39247" title="Akrosoom">
Akrosoom

In die spermatosoa (ook bekend as sperm/spermselle) van baie diere, is die akrosoom die organel wat ontwikkel oor die voorste helfte van die sperm se kop. Dit is n dop-agtige struktuur wat ontwikkel van die Golgi-apparaat. Akrosoomvorming is afgehandel gedurende ontwikkeling in die testes. In soogdiere in die infraklas Eutheria, bevat die akrosoom sekere verterings ensieme (insluitende hialuronidase en akrosien). Hierdie ensieme word vrygestel wanneer die sperm in die omgewing van die eiersel kom, en breek die buitenste membraan van die ovum, genaamd die zona pellucida af, wat die haploïede selkern in die sperm toelaat om saam te smelt met die haploïede kern van die ovum.

'n Sekere persentasie van sperme verloor hul akrosoom sonder chemiese stimulasie vanaf die ovum. In so geval word dit n "spontane akrosoomreaksie" genoem, en so sel is nie in staat om die eiersel te bevrug nie. Sommige sperme verloor ook hul akrosoom spontaan wanneer hulle doodgaan. Albei hierdie weergawes van die spontane akrosoomreaksie moet in ag geneem word wanneer die persentasie akrosoom-intakte selle geevalueer word. Hierdie evaluasie kan op verskeie maniere gebeur, waarvan fluoresensie mikroskopie en floei sitometrie twee populêre metodes is. 


</doc>
<doc id="39252" url="https://af.wikipedia.org/wiki?curid=39252" title="Muur">
Muur

'n Muur is 'n struktuur wat gebou is. Gewoonlik word 'n muur gebruik om die dak van 'n gebou te ondersteun of om 'n area af te skerm. 'n Muur kan ook gebruik word om 'n gebou in kamers te verdeel.



</doc>
<doc id="39258" url="https://af.wikipedia.org/wiki?curid=39258" title="Viljoensdrif">
Viljoensdrif

Viljoensdrif is 'n dorp in die verrenoorde van die Vrystaat, in Suid-Afrika. Die dorp is 10 km noordoos van Sasolburg en baie naby aan Vereeniging in Gauteng geleë.



</doc>
<doc id="39260" url="https://af.wikipedia.org/wiki?curid=39260" title="Spermsel">
Spermsel

’n Sperm (meervoud: sperma) is ’n manlike geslagsel of gameet. Dit word ook ’n spermatosoön (meervoud: spermatosoa) genoem, van die Griekse woorde σπέρμα, "saad", en ζῷον, "lewende wese".

Die menslike spermsel is haploïed en bevat dus slegs die helfte soveel chromosome as die liggaamselle van die vader. Dit moet dus saamsmelt met die vroulike gameet, die ovum (eiersel), om bevrugting te bewerkstellig en ’n sigoot te vorm wat gewoonlik verder tot ’n embrio ontwikkel. Die sigoot is dus ’n diploïede sel met ’n volledige getal chromosome (twee halwe stelle, een van elke ouer). 

In die mens bevat elke gameet, manlik of vroulik, ’n unieke geslagschromosoom wat tydens bevrugting die geslag van die sigoot bepaal. Die eiersel sal altyd ’n X-chromosoom bydra, maar ’n spermsel kan ’n X- óf Y-chromosoom bevat. As die sperm wat die ovum bevrug ’n X-chromosoom het ('n 50/50-kans), sal die sigoot vroulik wees met ’n genotipe "XX". As die sperm egter ’n Y-chromosoom bevat, sal die sigoot manlik wees met die genotipe "XY".

Die sperma van diere word vervaardig deur spermatogenese in die manlike geslagskliere (testes/testikels) deur middel van meiotiese selverdeling. Dit word na buite die liggaam vervoer in ’n vloeistof bekend as semen tydens ’n proses bekend as ejakulasie. Elke dier se sperma lyk mikroskopies effens anders en het unieke eienskappe. Die morfologie van die kopgedeelte is dikwels kenmerkend van ’n sekere spesie, hoewel die spoed waarteen die sel swem, hoe lank die selle buite die manlike liggaam leef en die getal selle in ’n millileter semen alles eienskappe is wat tussen spesies verskil. 
'n Spermsel bestaan uit ’n kop, middelstuk en stert. 

Die kop word omring deur die kapselstruktuur genaamd die akrosoom, wat ensieme bevat wat penetrasie van die ovum moontlik maak. Dit bevat ook die selkern met die dig verpakte chromatienvesels (DNA) wat uiteindelik tydens bevrugting in werking tree. 

Die middelstuk het ’n sentrale filamentagtige kern met baie mitochondria wat dit omring. Die groot getal mitochondria is nodig om ATP ('n energieryke molekule) te vervaardig wat die reis deur die vroulike geslagstelsel tot by die eiersel moontlik maak.

Die stert, of flagellum, voer voortdurende swiepbewegings uit wat die spermatosoön vorentoe dryf.




</doc>
<doc id="39268" url="https://af.wikipedia.org/wiki?curid=39268" title="Testikel">
Testikel

’n Testikel of testis (meervoud: testikels; testes) is een van die manlike geslagskliere by diere. Dit is ook bekend as ’n saadbal of teelbal. Nes die vroulike ovaria (eierstokke) is dit deel van beide die voortplantings- en die endokriene stelsel. Die hoofdoel van die testikels is om sperma deur spermatogenese te vervaardig, asook hormone, hoofsaaklik testosteroon.

Albei dié funksies word beïnvloed deur gonadotropiese hormone wat deur die voorste deel van die pituïtêre klier in die brein afgeskei word: die LH (luteïniserende hormoon) en FSH (follikel-stimulerende hormoon).

Feitlik alle gesonde manlike gewerweldes het twee testikels. Hulle is min of meer ewe groot, hoewel die regtertestikel van haaie gewoonlik groter is. By baie voël- en soogdierspesies kan die linkerkantste een die grootste wees. 

By soogdiere kom die testikels dikwels voor in ’n uitbreiding van die abdomen wat die skrotum genoem word. Dit het twee funksies: die beskerming van die testikels en die regulering van temperatuur. Die optimale temperatuur vir die testikels is 35,6 grade Celsius, wat 2 grade onder die kerntemperatuur van die liggaam is.

By soogdiere met eksterne tesikels is dit algemeen dat die een testikel laer hang as die ander. Na raming hang 21,9% van mans se regtertestikel laer, terwyl 27,3% s’n ewe laag hang. Dit is vanweë verskille in die vaatstruktuur aan die twee kante van die liggaam.

In gesonde mans is die gemiddelde volume van die testikels 18 cm per testikel, terwyl die normale grootte wissel van 12 cm tot 30 cm. Die gemiddelde testikel ná puberteit is sowat 5 x 2 x 3 cm. Menslike testikels is kleiner as dié van sjimpansees, maar groter as gorillas s'n.

Om die testikel is ’n omhulsel wat uit drie lae bestaan: die tunica vaginalis, tunica albuginea en tunica vasculosa.

Sowel die buitenste laag van die testikels as die binnenste laag van die skrotum is bedek met ’n beskermende serosa, die tunica vaginalis, waarin die testikels effens kan beweeg. 

Onder die tunica vaginalis is die tunica albuginea, ’n redelik stewige omhulsel. Dit bestaan uit fibrillêre bindweefsel en word aan die agterkant breër en vorm die mediastinum testis. Van hieruit verdeel bindweefselwande die testikel in ongeveer 250 piramiedvormige lobbe (lobuli). Die tunica vasculosa bevat ’n netwerk bloedvate en is onder die tunica albuginea geleë.

In elke lob is daar een tot vier lang saadbuisies (tubuli semeniferi), waarin die saadselle ryp word. Die buisies is ingebed in bindweefsel; hulle is sowat 400 meter lank en maak die helfte van die testikels se massa uit. Tussen die saadbuisies is Leydig-selle, wat testosteroon vervaardig.

Aan die einde van elke buisie vernou dit. Hier verander die meerlagige epiteel van die buisies in ’n eenlagige kubiese epiteel met mikrovilli. Dié deel van die buisies word die tubuli recti genoem. Hulle verbind die buisies met die rete testis, ’n netwerk buisies wat in die bindweefsel van die mediastinum testis geleë is. Uit die rete testis word die spermselle deur die ductuli efferentes na die bybal (epididimis) vervoer.

Die bloedtoevoer na die testikels word deur die arteriae testiculares beheer. Die bloed word weer weggevoer deur are wat saam ’n netwerk vorm: die plexus pampiniformis. Laasgeneoemde vorm eindelik aan elke kant ’n vena testicularis.




</doc>
<doc id="39272" url="https://af.wikipedia.org/wiki?curid=39272" title="Soematra">
Soematra

Soematra (Indonesies: "Sumatera"), die wêreld se sesde grootste eiland, ná Groenland, Nieu-Guinee, Borneo, Madagaskar en Baffin-eiland, beslaan 'n oppervlakte van 473 481 km² en word begrens deur die oop Indiese Oseaan in die suidweste, die Andamanse See in die noordweste, die Suid-Chinese See in die noordooste en die Javasee in die suidooste. Soematra is die tweede grootste en mees westelike van die vier Groot Soenda-eilande asook die derde grootste eiland van die eilandnasie Indonesië. Dit is in die suidooste van die Andaman- en Nicobar-eilande, in die suidweste van die Maleise Skiereiland, in die weste van Borneo en in die noordweste van Java langs die ewenaar geleë. Die Indiese Oseaan word in die noorde deur die Straat van Malakka met die Suid-Chinese See en in die suide deur die Java-straat met die Javasee verbind. Soematra het 'n bevolking van sowat 50 miljoen in 2014 gehad.
Soematra se geologie is gekenmerk deur baie aktiewe vulkane wat dié eiland van noordwes na suidoos gevorm het. Net suidoos van Soematra is die Krakatoa geleë, veral bekend vir die enorme uitbarsting in 1883. Soematra se vulkane behoort tot die Ring van Vuur wat die Stille Oseaan van Nieu-Seeland tot Chili omsirkel.



</doc>
<doc id="39273" url="https://af.wikipedia.org/wiki?curid=39273" title="Padang">
Padang

Padang (Indonesies: veld/vlakte) is 'n stad in Indonesië op die Sumatra-eiland in die Wes-Sumatra-provinsie. Padang is die provinsiale hoofstad.

Padang het sedert 2005 'n nuwe lughawe: "Minangkabau International Airport".

Op 30 September 2009 het 'n aardbewing geboue laat ineenstort en tweeduisende mense omgekom.


</doc>
<doc id="39274" url="https://af.wikipedia.org/wiki?curid=39274" title="Banda Atjeh">
Banda Atjeh

Banda Atjeh (Indonesies Banda Aceh = Hawe van Atjeh) -vroeër Kota Radja = Koningsstad- is 'n stad in Indonesië op die Sumatra-eiland. 


</doc>
<doc id="39276" url="https://af.wikipedia.org/wiki?curid=39276" title="Dallas">
Dallas

Dallas is die derde grootste stad in die Amerikaanse deelstaat Texas. Dit is ook die negende grootste stad van die VSA met 1,3 miljoen inwoners. Die metropolitaanse gebied van Houston het 'n bevolking van 6,3 miljoen. Die stad is bekend vir sy ryk oliemaatskappye.

Dallas ontstaan in 1841 en is na vise-president George M. Dallas vernoem. John Neely Bryan bou in dieselfde jaar 'n huisie naby die Trinityrivier en begin 'n veerdiens. Die huisie is steeds in die middel van Dallas te sien.

Op 22 November 1963 is president John F. Kennedy tydens 'n rytoer in Dallas vermoor, vermoedelik deur Lee Harvey Oswald.





</doc>
<doc id="39278" url="https://af.wikipedia.org/wiki?curid=39278" title="Vlag van Dallas">
Vlag van Dallas

Die Dallas vlag (Engels: "Flag of Dallas") is amptelik aangeneem op 13 Februarie 1967.


</doc>
<doc id="39284" url="https://af.wikipedia.org/wiki?curid=39284" title="Coert Steynberg">
Coert Steynberg

Coert Steynberg (*7 Januarie 1905, Hennopsrivier - †28 Julie 1982, Pretoria) was ’n internasionaal-bekroonde Suid-Afrikaanse beeldhouer en ontwerper.

Steynberg was die oudste van vier kinders van Johannes Lodevikus Steynberg, agterkleinseun van Bart Pretorius (broer van die Voortrekkerleier A.W.J. Pretorius), en sy vrou, Magdalena Susanna Hamman.
Steynberg was vier jaar oud toe die gesin na ’n plaas in die distrik Bethal getrek het en nadat hy sy skoolopleiding op Bethal voltooi het, het hy kuns aan die Rhodes-universiteitskollege in Grahamstad bestudeer. Daar ontvang hy die Kunsonderwysersdiploma onder prof. Armstrong Dit is gevolg deur twee jaar se studie (1928-1930) aan die Royal College of Art in Londen, onder Gilbert Ledward, Richard Garb en Henry Moore, waar hy die A.R.C.A. verwerf en die August Spencer-trofee ontvang het as die beste beeldhoustudent aan die Kollege gedurende daardie tyd. Terwyl hy daar gestudeer het, het hy ’n ontwerpmodel ingedien vir ’n standbeeld van Jan van Riebeeck vir die fassade van die nuwe Suid-Afrikaanse ambassade (Suid-Afrika-huis) by Travalgar-plein in Londen. Hy het die opdrag ontvang maar die onderwerp is verander na Bartolomeu Dias. Hierdie eerste openbare werk van Steynberg is in 1933 gemaak uit Portland-klip, hoofsaaklik volgens die styl wat in die vroeë dekades van die 20ste eeu vir grootskaalse beeldhouwerk gebruik is. Steynberg was vir ses jaar in die buiteland en het in daardie tyd deur Europa getoer om kunsmuseums te besoek en kunswerke te bestudeer.

Kort na sy terugkeer na Suid-Afrika in 1934 het hy opdrag ontvang om die binnepanele en buitenste geweldriehoek vir die nuwe stadsaal in Pretoria te beeldhou. Terwyl hy nog in Engeland was, het hy sy eerste portretopdrag ontvang — van sir Arnold Theiler, stigter van die veeartsenyskool by Onderstepoort. Hierdie werk is in 1937 in graniet voltooi. Steynberg het hoofsaaklik as portretkunstenaar en beeldhouer van openbare monumente bekend gestaan.

Terwyl Steynberg die beste bekend is vir sy groot standbeelde van openbare figure, is sy vele privaatwerke, soos sy beroemde beeldjie van die dansende Mabalel, van sy deurslaggewendste werk. Onder die baie verskillende materiale waarmee hy gewerk het, is klip, marmer, brons, koper, hout, draad, seëllak, gekleurde glas en keramiek. In sy latere werke het hy meer tot die abstrakte geneig, en het selfs met maasdraad geëksperimenteer.

Die monument wat moontlik as sy grootste werk beskou kan word — die Bloedriviermonument — was ook sy eerste. Dit is tussen 1936 en 1938 ontwerp, maar as gevolg van die Tweede Wêreldoorlog eers in 1947 onthul. Die monument wat op die terrein van die slag van Bloedrivier in die distrik van Utrecht geleë is, is in die vorm van ’n ossewa met vyftien trappies wat na die voorkant van die tentwa lei en is uit grys graniet gekap. Die panele beeld die gelofte, die oorwinning en die oprigting van die Geloftekerk uit, en die monument simboliseer die drie funksies van die destydse ossewa: ’n beweeglike huis, ’n fort en ’n kerk.

Steynberg se Hugenote-meisie vir die Hugenotemonument op Franschhoek is in 1944 op die terrein opgerig, en die ruiterstandbeeld van genl. Louis Botha op die grasperk onderkant die Uniegebou in Pretoria, waaraan hy van 1938 tot 1942 gewerk het, is in 1946 onthul. In opdrag van die stadsraad van Pretoria was hy ook verantwoordelik vir die Pretorius-beelde (1945) in die tuin voor die stadsaal. Hierdie beelde bestaan uit ’n ruiterstandbeeld van kmdt.-genl. A.W.J. Pretorius en ’n vollengte regop beeld van sy seun, pres. M.W. Pretorius, die stigter van Pretoria. Dit is die volgende jaar gevolg deur ’n ruiterstandbeeld van genl. C.R. de Wet in Bloemfontein en in 1950 deur die beeld van Sarel Cilliers wat langs die NG Kerk in Kroonstad opgerig is. Laasgenoemde beeld staan op ’n kanonwa, die hand hoog opgelig in ’n smeekgebed; dit vingers van die hand, die posisie van die kop en die houding van die figuur is in harmonie met die kerkgebou en -toring.

In 1953 het Steynberg deelgeneem aan die internasionale competitie vir ’n monument van die Onbekende Politieke Gevangenes wat voor die Unesco-gebou in Parys opgerig sou word. Sy ontwerp model, wat een van die tien gekeurdes was, is tydens die kroningsfeestelikhede in die Tate Gallery in Londen vertoon.

Die Vredesmonument by Vereeniging (1961) simboliseer die geestelike herlewing van ’n oorwonne volk. Dit is in die vorm van ’n noodlottig verwonde Boeresoldaat uit wie se hart die gees van hoop, geloof en krag omhoog rys na ’n versekerde toekomen. Die leunende figuur, in ligte graniet met ’n staaldolk in sy hart, rus op ’n swaar voetstuk. Die gees, wat slegs deur buitelyne voorgestel word waar dit uit die wond omhoog rys, is van vlekvrije staal en symboliseer sowel geestelijke suiwering deur intense lyding as onbreekbare krag. Hoewel Steynberg dié monument as een van sy beste werke beskou het, het die buitengewone abstraktheid en ongewone symboliek groot meningsverschil veroorsaak, waarna hy in baie van sy latere openbare opdragte teruggekeer het na ’n meer herkenbare voorstelling wat maklik deur die publiek begryp kon word.

Soms kon hy egter wel uiting gee aan sy begeerte om in ’n meer gevorderde styl te werk. Die waaghalsige "Glanstoring" wat hy vir die Transvaalse Provinsiale Administrasie gemaak het en wat in 1964 in die suid-oostelike binnehof van die Provinsiale Gebou in Pretoria opgerig is, is getuigenis hiervan. Dit was op daardie tydstip die grootste beeldhouwerk wat nog in Suid-Afrika gemaak is en ’n moedige poging is aangewend om nuwe neigings betreffende materiaal, tegniek en uitbeelding van die onderwerp na te volg. "Glanstoring" het as baken gedien om die publiek in te lig betreffende moderne denkwyses oor beeldhouwerk.

Ander geleenthede waar Steynberg nie van sy ingeslane weg wou afwyk nie, was toe hy die kolossale kopbeelde van J.G. Strijdom en Paul Kruger gemaak het. Strijdom (1966) wat in brons gegiet is, was op ’n voetstuk onder ’n koepel op Strijdom-plein in Pretoria, maar is vernietig toe ’n ondergrondse parkeerterrein ingestort het. Kruger (in 1975 voltooi) is uit graniet gekap en op suile naby die Kruger-hek van die Nasionale Krugerwildtuin opgerig.

Die genoemde monumente is die belangrikste van Steynberg se werke, maar as voorste volksbeeldhouer het hy baie meer geskep. Die laaste hiervan was die Vegkopmonument vir Heilbron, wat ten tyde van sy dood onvoltooid was, en eers in 1984 onthul is, nadat sy dogter ses geskiedkundige panele gemaak het om die monument te voltooi.

Steynberg word ook onthou vir sy portrette, waarvan baie opdragte was, soos dié van J.B.M. Hertzog in die Engelenburg-huis, Pretoria, en van die Staatspresidente vir die Raadsaal, Bloemfontein, en vir die Parlementsgebou, Kaapstad. Ander is van vriende soos Maggie Laubser in die Pretoriase Kunsmuseum. Verskeie van die portrette van sy vrou, dogter en kleinkinders en sy uitbeeldings van ander kinders is hoogtepunte in die Suid-Afrikaanse oeuvre.

Steynberg het ook opdragte van buite die grense van sy eie land ontvang. Nadat sy voortreflike ontwerp van ’n springbok teen ’n Karoo-agtergrond as die sentrale motief vir die 1947-kroon gekies is (dit is ook later vir die silwerrandstuk van 1965 en later gebruik), het hy ontwerpe gemaak vir drie muntstukke vir Frans-Kameroen, Frans-Ekwatoriaal-Afrika en Madagaskar. In 1967 het hy ook in opdrag van die Zambiese Wildbeskermingsvereniging ’n lewensgrootte groep van twee basterwaterbokke in brons gemaak vir die nuwe lughawe by Lusaka, en vir Évora in Portugal het hy die "Vasco da Gama" in 1970 gemaak.

Steynberg se beeldhouwwerk was by verskeie uitstallings in sy eie land verteenwoordig. Die opeluguitstalling in sy tuin by sy woning in Pretoria-Noord in 1961 het baie besoekers gelok. In 1949 is vier van sy beeldhouwerke ingesluit in ’n verzameling Suid-Afrikaanse kunsstukke wat deur Europa en die VSA vertoon is; in 1952 is van sy werk by die Internasionale Opeluguitstalling in Arnhem in Nederland vertoon, en in 1954 weer by die Biendale in Venesië. In 1952 het Steynberg ook Suid-Afrika by die Internasionale Kunskonferensie in Venesië verteenwoordig, en was een van tien kunstenaars wat gekies is om ’n Internasionale Komitee vir Beeldende Kunste by UNESCO te verteenwoordig.

In 1950 is Steynberg vereer met die toekenning van "Life Fellowship" van die Soyal Society of Arts in Londen en in 1953 het die Suid-Afrikaanse Akademie vir Wetenskap en Kuns ’n erepenning aan hom toegeken vir sy bydrae tot die Suid-Afrikaanse kuns. In 1955 het hy in Lausanne, Switserland, genoot van die Internasionale Kunsvereniging geword, en in 1962 is hy vereer met lewenslange lidmaatskap tot die Suid-Afrikaanse Kunsvereniging. In 1970 het die Portugese Admiraliteit tydens hul herdenking van die vroeë Portugese seevaarders ’n medalje aan hom toegeken, en op 25 Maart 1972 het die Universiteit van Pretoria hom vereer met ’n D.Phil.-graad ("honoris causa"). Benewens die groot kunsmuseums in Suid-Afrika is daar ook van sy werk in New York, San Francisco, Londen, Parys en Sydney.




</doc>
<doc id="39285" url="https://af.wikipedia.org/wiki?curid=39285" title="Dog Detachment">
Dog Detachment

Dog Detachment is 'n Suid-Afrikaanse viermanskapmusiekgroep van die 1980's wat bestaan het uit die Armstrongbroers, Alan, Brian en Terry Armstrong en Mike Adams. Hulle musiek kan as New Wave bestempel word, met 'n goeie dosis vroeë invloed deur groepe soos "Echo & the Bunnymen", "The Clash" en "The Sex Pistols".

Hulle lied "White Flag" het goed onder die plaaslike treffersparade en plaaslike alternatiewe musiek ondersteuners gevaar. Die groep is vroeg in 1980 gestig, terwyl die broers aan Wits gestudeer het en hulle eerste optrede was in Maart 1980 met hulle eerste vrystelling 'n 45-rpm enkelsnit genaamd "Why" met "In the City" op die B-kant. Hulle tweede vrystelling was ook 'n 45-rpm enkelsnit in November 1981 - "Machines" met "Third World War" op die B-kant. Die opname van hulle eerste vollengte album getiteld "The Last Laugh" het vyf maande geduur en is afgehandel in Maart 1983.

Hulle tweede album "Fathoms of Fire" is grootliks op eie koste geskep met die broers wat die liedjies geskryf het, die opname en klankproduksie hanteer het en die album onder hul eie etiket Rampant Records vrygestel het.



</doc>
<doc id="39289" url="https://af.wikipedia.org/wiki?curid=39289" title="Datametrie">
Datametrie

Datametrie is 'n vakgebied wat ditself besig hou met die studie van datameting. Die studieveld behels vakke soos inleidende wiskunde, wiskundige statistiek en rekenaarprogrammering. Die kursus, vroeër jare by UNISA as 'n Nasionale Diploma aangebied, word tans as 'n sertifikaat by UNISA aangebied en kan gewoonlik oor 'n periode van twee jaar voltooi word.


</doc>
<doc id="39290" url="https://af.wikipedia.org/wiki?curid=39290" title="Banksy">
Banksy

Banksy is 'n wêreldbekende dog anonieme, Britse kunstenaar, wat veral bekend geword het vanweë sy graffiti. Sy werke is dikwels polities of satiries van aard en kan in verskillende Europese stede gevind word. Sy werke is ook al ontdek in die Verenigde State en Palestynse gebiede.

Alhoewel daar baie gissings oor sy ware naam is (Robert of Robin Banks of Robin Gunningham, volgens verskeie bewerings), weet niemand regtig iets van hom af nie. Wat wel bekend is, is dat hy in die vroeë 1990's lid was van die "DryBreadZ Crew", 'n graffitibende in Bristol, Engeland. Sy werk het mettertyd in meer stede begin verskyn en is deur meer en meer mense herken en as kuns erken, tot so 'n mate dat die veilingshuis Christy's (in Londen) in 2007 drie van sy werke verkoop het vir £102 000 ("Bombardering van Middel-Engeland"), £37 200 ("Ballonmeisie") en £31 200 ("Bomomhelser").

In Junie 2009 het Banksy Bristol verras met 'n geheime tentoonstelling by die Bristol-museum, wat geheel en al deur hom gefinansier word. Nie eers die stad se raadslede (wat die museum besit) het geweet dat 'n Banksy-tentoonstelling opgestel word nie. Die werke wat uitgestal word is nie slegs graffiti nie, maar sluit ook animatronika en onkonvensionele skilderye in.

Dit is egter nie die eerste keer dat hy aandag as 'n waaghals trek nie. Voor hy sy eie tentoonstellings gehou het, het hy self sy werke by bekende museums ingesluip. Dit Britse Museum"Tate Britain" in Londen en die New Yorkse Metropolitan-museum, Museum van Moderne Kuns, Brooklyn-museum en die Amerikaanse museum van natuurlike geskiedenis het almal al Banksy-werke gehuisves sonder dat hulle daarvan bewus was.

Banksy het ook al groot aandag getrek met 'n waagstuk waarin hy 'n poets op die sangeres en sosiale vlinder Paris Hilton gebak het. Met die vrystelling van Hilton se debuutalbum ("Paris") in 2006, het Banksy 500 CD's in musiekwinkels regoor die Verenigde Koninkryk omgeruil met 'n CD wat sy eie hermengings bevat en hulle titels gegee soos "Why am I Famous?", "What Have I Done?" en "What Am I For?". Hy het ook die omslae verruil vir 'n gedokterde foto van Hilton waarin sy bostukloos is en die binneblad vir 'n foto waarin sy 'n hond se kop het.

Na Banksy se werk "Girl with Balloon" op 5 Oktober 2018 vir 'n rekord bedrag van £ 1 042 000 tydens 'n Sotheby's veiling in Londen verkoop is, word die werk onverwags versnipper en sodoende word 'n nuwe kunswerk geskep wat later bekend sou staan as "Love is in the Bin". 



</doc>
<doc id="39295" url="https://af.wikipedia.org/wiki?curid=39295" title="Sportfreunde Stiller">
Sportfreunde Stiller

Sportfreunde Stiller (uitspraak: [ˌʃpɔʁtfʀɔɪ̯ndə ˈʃtɪlɐ]) is 'n musiekgroep vanuit Germering by München in Beiere (Duitsland). Die groep het in 1996 onder die naam Stiller tot stand gekom met die stigterslede Peter Brugger op kitaar en sang, Florian Weber op tromme en sang, en Andi Erhard op baskitaar. Die groep is vernoem na Hans Stiller, 'n afrigter by die streeksligavoetbalklub SV Germering, waarin Brugger en Weber voorheen vir 'n lang ruk gespeel het. Brugger het voorheen ook as tromspeler en sanger in die groep Projekt Paul gespeel, tesame met Florian Zwietnig (tans by die musiekduo Mediengruppe Telekommander) en Oliver Pade (tans by die groep Faun).



</doc>
<doc id="39311" url="https://af.wikipedia.org/wiki?curid=39311" title="Voetbal">
Voetbal

Voetbal kan verwys na 'n ronde of eiervormige leerbal of 'n spel wat met so 'n bal gespeel word soos sokker, rugby, Amerikaanse voetbal, Kanadese voetbal, Australiese voetbal, rugbyliga en Keltiese voetbal.

Die naam "voetbal" is 'n samestelling van die woorde "voet" en "bal". Dit word voetbal genoem omdat die bal gewoonlik met die voete geskop word. In sekere sportsoorte is dit ook toelaatbaar om die bal met 'n knie of kop te tref.


</doc>
<doc id="39335" url="https://af.wikipedia.org/wiki?curid=39335" title="Anglo-Amerikaanse Oorlog van 1812">
Anglo-Amerikaanse Oorlog van 1812

Die Anglo-Amerikaanse Oorlog van 1812 of Tweede Amerikaanse Onafhanklikheidsoorlog (Engels: "War of 1812") was 'n gewapende stryd tussen die Verenigde State van Amerika en die Britse Ryk, wat met die oorlogsverklaring van die VSA op 18 Junie 1812 begin en met die Verdrag van Ghent op 18 Februarie 1815 geëindig het. 

Die hoofoorsaak van die oorlog het gespruit uit die VSA se begeerte om neutraal te staan ten opsigte van die Verenigde Koninkryk se konflik met Frankryk onder Napoléon Bonaparte. Brittanje wou hierdie reg nie erken nie en het 'n handelsboikot teen die VSA ingestel om veral sy handel met Frankryk in die wiele te ry. Ander bydraende faktore was die Britte se militêre steun aan Indiaanse stamme wat die uitbreiding van die Amerikaanse staat in die Noordweste teengestaan het.

In Kanada word die oorlog beskou as 'n suksesvolle verweer teen die anneksie deur die VSA, wat tot 'n groei van die nasionale bewussyn en die gevoel van gemeenskap in die Britse en Franse bevolking gelei het. In teenstelling daarvan beskou die VSA die oorlog as 'n verdediging van sy onafhanklikheid en 'n verweer teen 'n nuwe verowering deur die voormalige koloniale mag Groot-Brittanje. Die oorlog was ook die laaste een, waarin die inheemse bevolking 'n belangrike rol gespeel het.

Tydens die oorlog het die Britte daarin geslaag om die Withuis aan die brand te steek.




</doc>
<doc id="39341" url="https://af.wikipedia.org/wiki?curid=39341" title="Heliosfeer">
Heliosfeer

Die sonsfeer of heliosfeer is 'n bel of borrel in die ruimte wat deur die sonwind in die interstellêre materie (die waterstof en helium wat die sterrestelsel deurdring) "blaas". Alhoewel elektries neutrale atome van die buitenste ruim hierdie bel kan binnedring, is byna al die materie in die sonsfeer van die Son self afkomstig.

Vir die eerste 10 miljard kilometer van sy radius, reis die sonwind teen meer as 'n miljoen kilometer per uur. Soos dit met die interstellêre materie begin bots, vertraag dit en stop naderhand geheel en al. Die gebied waar die sonwind begin vertraag, word die grensskok genoem. Die punt waar die druk van die sonwind en interstellêre materie in balans is, is die heliopouse; die punt waar die interstellêre materie (wat in die teenoorgestelde rigting beweeg) tydens sy botsing met die sonsfeer vertraag, staan bekend as die boogskok.


</doc>
<doc id="39343" url="https://af.wikipedia.org/wiki?curid=39343" title="Haumea">
Haumea

Haumea, amptelik (136108) Haumea, is ’n dwergplaneet in die Kuipergordel, net anderkant Neptunus se wentelbaan. Dit is in 2004 die eerste keer deur ’n span onder leiding van Mike Brown by die Palomar-sterrewag in Kalifornië ontdek en in 2005 onafhanklik deur ’n span van die Sierra Nevada-sterrewag in Spanje, hoewel laasgenoemde eis betwis word. 

Dit is op 17 September 2008 amptelik deur die Internasionale Astronomiese Unie (IAU) as ’n dwergplaneet erken en is na Haumea, die Hawaise godin van vrugbaarheid, genoem. 

Omdat twyfel bestaan oor of Haumea in hidrostatiese ewewig is, is dit egter dalk nie werklik ’n dwergplaneet nie. Dit lyk of dit dalk ’n uiters langwerpige vorm het, wat uniek is onder Trans-Neptunus-voorwerpe (TNV's). Die vorm is nog nie direk waargeneem nie, maar berekenings na aanleiding van sy ligkurwe dui op ’n ellipsoïdale vorm. 

Haumea se massa is omtrent van Pluto s’n en van dié van die Aarde. Tot onlangs is geglo sy swaartekrag is groot genoeg om hom rond te druk, maar berekenings dui daarop dat sy hoofas twee keer so lank as sy kort as is. Haumea se langwerpige vorm, vinnige rotasie en hoë albedo (van ’n oppervlak van kristalagtige waterys) is vermoedelik die gevolg van ’n reusebotsing, wat daartoe gelei het dat Haumea die grootste lid van ’n botsingsfamilie is wat verskeie groot TNV's en Haumea se twee bekende mane, Hiʻiaka en Namaka, insluit. Haumea is tans die derde grootste TNV, naas Eris en Pluto.

Met ’n skynbare magnitude van 17,3, is Haumea die derde helderste voorwerp in die Kuipergordel, naas Pluto en , en maklik deur ’n amateurteleskoop sigbaar. Omdat die planete en meeste klein Sonnestelselliggame ’n wentelvlak deel vanweë die protoplanetêre skyf waaruit hulle gevorm het met die ontstaan van die Son, het die meeste vroeë opnames van verafgeleë voorwerpe gefokus op hierdie vlak, wat die sonnebaan genoem word. Nadat die streek naby die sonnebaan goed verken was, was latere opnames gemik op voorwerpe met groter baanhellings. Tydens dié opnames is Haumea eindelik ontdek, met sy groot baanhelling en huidige posisie ver van die sonnebaan.



</doc>
<doc id="39344" url="https://af.wikipedia.org/wiki?curid=39344" title="Magaliesburg">
Magaliesburg

Magaliesburg is 'n dorp in die weste van Gauteng, Suid-Afrika. Die dorpie is onder die Witwatersrand-bergreeks geleë, maar die Magaliesberg is na die noordekant sigbaar. Dit is vernoem na "Mogale", hoofman van die Po wat in die gebied gewoon het toe die Voortrekkers in die vroeë 1800's hier aangekom het.

Die dorp en omgewing is 'n gewilde vakansie- en naweek-bestemming vir inwoners van Pretoria en Johannesburg. Die dorp word deur talle vakansie-plekkies aan die voet van die Magaliesberg omring wat geleentheid vir ontsnapping aan stedelinge bied. Spesiale stoomtreine word per geleentheid vanaf Johannesburg gereël. Die kransaasvoël broei ook in die Magaliesberg.

Naas toerisme is landbou die distrik se vernaamste ekonomiese aktiwiteit. Tabak, sitrus en verskeie ander subtropiese vrugte word in die gebied verbou.

Die oudste myn in Gauteng is in Magaliesburg geleë. Goud is meer as 100 jaar gelede by die Blaauwbank-myn ontdek.

Die Magalies Gliding Club is net buite die dorp.




</doc>
<doc id="39345" url="https://af.wikipedia.org/wiki?curid=39345" title="Goldfish">
Goldfish

Goldfish is 'n elektronika- en dance-musiekgroep vanuit Kaapstad (Suid-Afrika) en bestaan uit Dominic Peters en David Poole. Hulle skep dance-musiek met elemente van jazz en Afrika-musiek en kombineer regstreekse instrumente soos die kontrabas, saxofoon, sintetiese klaviere, dwarsfluit en stem met samplers, effekte en sintetiseerders. Hulle het al vele internasionale elektronika-handelinge se konserte geopen, waaronder Basement Jaxx, Fatboy Slim, Mr Scruff, Audio Bullys, Paul van Dyk, Pete Tong, en Stereo MC's. In 2009 het hulle 'n rekord gestel deur agt nominasies vir die Suid-Afrikaanse Musiektoekennings te ontvang, vir onder andere Beste Duo of Groep en Album van die Jaar. Hulle het die toekennings vir die Beste Vervaardiger en Beste Dance-album ontvang.




</doc>
<doc id="39352" url="https://af.wikipedia.org/wiki?curid=39352" title="AirBaltic">
AirBaltic

Air Baltic Corporation (airBaltic) is die nasionale lugredery van Letland wat in 1995 as 'n aandelemaatskappy gestig is. Die hoofaandeelhouers sluit die Letlandse staat (52,6 persent) en "Baltijas aviācijas sistēmas SIA" (42,6 persent) in. In 2017 het airBaltic sowat 3,5 miljoen passasiers vervoer. Air Baltic bied tans regstreekse vlugte vanuit sy drie hooflughawens, Riga (Letland), Tallinn (Estland) en Vilnius (Litaue), aan. 

Air Baltic bedien ook die Litause mark nadat alle inheemse lugrederye hul bedrywighede moes staak.

Air Baltic se vloot het in Januarie 2019 uit die volgende vliegtuie bestaan:


</doc>
<doc id="39354" url="https://af.wikipedia.org/wiki?curid=39354" title="Kūlgrinda">
Kūlgrinda

Kūlgrinda is 'n Litause musiekgroep wat hulle op rituele polifoniese religieuse musiek toespits. Die groep is in 1990 deur Inija en Jonas Trinkūnas (1939−2014), leiers en hoëpriesters van Litaue se Baltiese geloofsgemeenskap Romuva, in die lewe geroep. Die ander groeplede is jongmense tussen die ouderdom van 17 en 25 jaar.

Die groep tree gereeld in tradisionele 10de tot 12de eeuse Litause kleredrag op wat volgens argeologiese vondse gerekonstrueer is. Die naam Kūlgrinda is afgelei van tradisionele Litause klippaaie wat dikwels ook onder water deur moerasgebiede en mere geloop het en in die voor-Christelike tydperk as heilige inisiasiepaaie beskou is.

Kūlgrinda se musikale repertoire sluit tradisionele liedere, himnes, sutartinės (ou polifoniese volksliedere), gebede en danse in wat met Middeleeuse instrumente soos tromme en doedelsakke begelei word. Kūlgrinda het in die afgelope jare 'n aantal albums opgeneem en vrygestel, waaronder


Kūlgrinda word gereeld uitgenooi om by funksies en feestelikhede in Litaue op te tree.


Media (MP3-snitte en video's)


</doc>
<doc id="39360" url="https://af.wikipedia.org/wiki?curid=39360" title="Emídio Brasileiro">
Emídio Brasileiro

Emídio Silva Falcão Brasileiro (* 19 Februarie 1962 in Irará, Brasilië is 'n skrywer, navorser, onderwyser en redenaar binne die Brasiliaanse spiritistiese beweging.

Emídio Brasileiro is die skrywer van 'n aantal spiritistiese en opvoedkundige werke. Sy eerste boek, "Um dia em Jerusalém" ("Een Dag in Jerusalem") wat in 1988 verskyn het, het ook in die buiteland belangstelling gewek en is na Spaans en Italiaans vertaal.
Brasileiro het daarnaas die eerste spiritistiese Akademie van Lettere in die Brasiliaanse deelstaat Goiás in die lewe geroep.

Gegradueer in Regte van die Federale Universiteit van Goiás, met 'n nagraadse graad in Opvoedkundige Beplanning aan die Universiteit Salgado de Oliveira (Rio de Janeiro), ook 'n meestersgraad in Opvoedkundige Wetenskappe aan die Universiteit Portugeessprekende en Geesteswetenskappe en Portugese Technologies (Lissabon) en 'n doktorsgraad in die regte van die outonome Universiteit van Lissabon toe hy die teorie van Quantum Justisie ontwikkel. Saam met sy Brasiliaanse Marislei vrou, dit is verantwoordelik vir die meeste navorsing oor seksuele gedrag van die bevolking (1992-1994).





</doc>
<doc id="39362" url="https://af.wikipedia.org/wiki?curid=39362" title="Joseph Smith">
Joseph Smith

Joseph Smith, Jr. (* 23 Desember 1805 in Sharon, Windsor County, Vermont; † 27 Junie 1844 in Carthage, Illinois) was die stigter van die Heiliges van die Laaste Dae, 'n godsdienstige stroming wat ook as Mormonisme bekend staan, en het in die 1830's en 1840's 'n beduidende invloed op die religieuse en politieke lewe in die Verenigde State uitgeoefen.

Met sy beweerde vertaling van 'n aantal goue plate, wat hy van 'n engel ontvang het en waarin Jesus van Nasaret se besoek aan die inheemse volke van Amerika (Indiane) beskryf word, het hy 'n eerste groep aanhangers aangetrokke. Die vertaling van die teks het in 1830 as die Boek van Mormon verskyn, en in dieselfde jaar het Smith sy eie geloofsgemeenskap, die Kerk van Jesus Christs van die Heiliges van die Laaste Dae, gestig.

In die 1830's het Smith oorwegend in Kirtland in die deelstaat Ohio gebly wat as hoofkwartier van sy kerk gedien het. Eers nadat die koste vir die oprigting van 'n groot tempel handuit geruk en konflikte binne die geloofsgemeenskap na vore getree het, het Smith met sy aanhangers na Missouri verhuis. Spanninge met teenstanders van sy geloof het in 1838 tot onluste gelei waarna later as "Mormone-oorlog" verwys is. Smith en sy aanhangers het hulle vervolgens in Nauvoo, Illinois gevestig waar hulle met die oprigting van 'n tweede tempel begin het. Die beweging het intussen ook aanhangers uit Europa gelok.

Aantygings oor die beweging se poligamiese praktyke en beweerde pogings om 'n religieuse outokratie te vestig het skerp kritiek van 'n plaaslike dagblad uitgelok, tog het Smith daarin geslaag om hierdie kritiese stemme te onderdruk. Smith is kort daarna deur 'n menigte felle teenstanders van sy beweging vermoor.

Smith het steeds 'n omstrede persoonlikheid gebly. Terwyl sy aanhangers hom as 'n profeet beskou en sommige van sy openbarings as heilige skrifte gekanoniseer het wat aan die Christelike Bybel gelykgestel word, verwys kritici na die gebrek aan aregologiese bewyse vir sy bewerings en kritiese analises van sy tekste wat hom as die skrywer daarvan identifiseer.

Nogtans sluit Smith se religieuse erfenis 'n aantal religieuse organisasies met miljoene aanhangers in waarby die spektrum van konserwatiewe soos die "Kerk van Jesus Christus van die Heiliges van die Laaste Dae" (tans die grootste organisasie binne die Mormonisme) tot meer liberale gemeenskappe soos die Community of Christ kan strek.



</doc>
<doc id="39376" url="https://af.wikipedia.org/wiki?curid=39376" title="Langkloof">
Langkloof

Die Langkloof, ook bekend as die Vrugteroete, is 'n vallei in Suid-Afrika wat lê tussen die Kamanasie- en Kouga-berge in die noorde, en die Outeniqua-, Langkloof-, Kareedouw- en Tsitsikamma-berge in die suide. Die dorpe Herold ('n klein nedersetting noord van George) en Humansdorp lê in die Langkloof se omtrek. 'n Lang strek heuwels wat parallel met die Langkloof loop en binne die kloof lê, verdeel die kloof in noordelike en suidelike afdelings. Die suidelike gedeelte heet die Klein Langkloof en is die hoof appelproduserende deel. Die naam "Langkloof" is in 1689deur Isaq Schrijver aan die gebied gegee en is deur 'n latere ekspedisie onder August Frederik Beutler in 1752 verder verken. Die area, wat vir 160 km langs die vallei strek, was eens die tuisgronde van die Boesmans en die Gonagua-hottentotte. Die gebied word sedert 1760 vir landbou bewerk en is vandag die tweede grootste vrugeproduserende streek in Suid-Afrika en spesialiseer dit in die verbouing van appels en pere, asook 'n verskeidenheid ander vrugtesoorte. Joubertina is die belangrikste dorp in die Langkloof. In 1807 het ds. W.A. Joubert van Uniondale 'n Nederduitse Gereformeerde plaaslike gemeenskap op die Langkloof-plaas gestig. Die predikant was totaal gekant teen alkohol en een van sy voorwaardes vir die gemeenskap was dat geen alkohol binne die dorp verkoop mag word nie. Die reël is vandag steeds van toepassing, maar aangesien die dorp vandag heelwat groter is, word alkohol wel op sekere plekke verkoop.

In die Langkloof word verskeie aktiwiteite beoefen, waaronder viertrekvoertuigroetes, perdry, hengel, en helikopterritte. Dit is ook die tuiste van vroeë Boesman-rotstekeninge en die Kouga-mummiedie enigste mummie wat ooit in die suidelike halfrond gevind is. Die Langkloof word deur die R62 provinsiale pad met die N2 nasionale pad verbind en hierdie roete loop deur die Langkloof-vallei met verskeie oornag-plekke langs die pad, van 'n geïsoleerde langkabine tot volle gastehuise.

Gedurende die guerilla-oorlogvoering van die Boeremagte in die Anglo-Boereoorlog het veral gedurende die jaar 1901 vir die Langkloof en sy mense betekenis gehad en is dit aan huis en haard gevoel.

Gedurende die nag van 15 Desember 1900 val generaal Pieter Kritzinger, kommandant Gideon Scheepers en kommandant W. Fouché die Kaapkolonie naby Aliwal-Noord met sowat 300 manskappe binne op aandrang van genl. De Wet. Dit was die begin van die guerilla-oorlogvoering wat vir byna een en 'n halwe jaar in die Kaapkolonie sou voortwoed.

Kmdt. Scheepers se doel was om die suidelike Karoo te deurkruis en die Engelse soveel skade as moontlik te berokken, veral deur spoor-, telegraaf- en posverbindings te ontwrig.

Uniondale was teen hierdie tyd 'n belangrike wamakerysentrum, veral vir die volstruisbedryf in die Klein Karoo en Oudtshoorn. Gedurende die oorlog is die aanvraag na waens so groot dat die bedryf nie gou genoeg kan produseer nie en is op burgerlikes se perdekarre en ossewaens beslag gelê. Die inwoners moes maar met donkiekarretjies met ploegwieletjies hul reise en togte meemaak.

Op die oggend van 20 Januarie 1901, terwyl die Nagmaaldiens aan die gang is, ry Scheepers en sy kommando Uniondale binne. Die dorp was reeds goed beleër en 'n stelsel van sewe militêre forte was in aanbou rondom die dorp (een is steeds staande en is 'n Nasionale Monument). Omdat bykans almal in die kerk was, het die kommando nie veel moeite gehad om die landdroskantoor te omsingel, die magistraat te arresteer en die tronk oop te sluit sodat die Afrikanergevangenes vrygelaat kon word nie.

Die landdros is hierna opgesluit, die Union Jack gestryk en die Vierkleur in die plek daarvan gehys. Scheepers het hierna op en af in die hoofstraat gery met die Union Jack aan sy perd se stert vasgemaak voordat hy al die rekords in die landdroskantoor gaan verbrand het. Vir hierdie bravade het een van die toeskouers, 'n veraf familielid, 'n paar honderd pond aan die kommando geskenk om voorraad te koop.

Op 27 Januarie het die kommando vir Avontuur beset en die poskantoor beskadig. Daarna het Scheepers weer teruggetrek om sy operasies veral in die Kamdeboo voort te sit. Dit was hierdie insident wat daartoe gelei het dat die vesting op Knysna laat bou is: "News of the attacks by Boer commandos on Willowmore and Avontuur in January 1901 resulted in the declaration of Martial Law in Knysna and the immediate formation of a Town Guard about 70 strong, which set pickets at the entrances to the town and at the gaol every night."

Vroeg in Augustus bevind die kommando homself op die plaas Veerenkraal naby Steytlerville ten noorde van die Baviaanskloof regoor Sewefontein, waar Scheepers besluit om suidwaarts oor die bergreekse te trek om so na as moontlik aan die see te kom, en kom die Langkloof tussen 14 en 18 Augustus binne.

In die Baviaanskloof volg 'n skermutseling aan die bek van Moordenaarskloof waarna die kommando verder af in die kloof versit en Scheepers met sy sowat 240 burgers in wat vandag bekend is as Kommandokloof, die Kougabergreeks aandurf.

Bo-op Kounek, die blyplek van 'n ander interessante groep swart boere, sien baie van hulle waarskynlik vir die eerste keer die see en kom in Doringboom die Kougavallei binne. Hiervandaan beweeg die "Willeboere" soos die plaaslike bevolking hulle noem, weswaarts in die rigting van Hoeree. Michiel Daniel Vosloo het by die kommando aangesluit. 

Op hierdie stadium het die dorp Joubertina nog nie bestaan nie, maar gevestigde gemeenskappe met poskantore het reeds op Kareedouw, Twee Rivieren, Krakeelrivier, Misgund, Haarlem, Avontuur en Uniondale. Behalwe die sterk Britse mag wat op Uniondale gestasioneer was, was daar ook 'n Engelse kamp op die walle van die Waboomsrivier waar Tulpieskraal vandag is. Sewe lede van hierdie garnisoen onder leiding van Markotter is op hierdie tydstip deur verspieders van die Boere gevang, waaronder ook 'n Boerespioen was.

Op 14 Augustus het Scheepers se kommando van Hoeree se rigting op Krakeel toegesak en die poskantoor afgebrand en op Misgund is die winkel en drankwinkel van Stone afgebrand. Langklowers praat vandag nog van hierdie statige dubbelverdiepinghuis as die ‘Droë Hotel’.

Op Ongelegen wou 'n Britse mag uitspan en hul perde in die boer se koeistalle laat rus. Na hy meer as eek keer volstrek weier om toe te gee, dreig hul hom dat sy naam in rooi ink in die wetboek geskryf sal word. "Julle kan dit in wit hondemis skryf as julle wil!" was sy antwoord. Volgens oorlewering is die garnisoen gedweë verder na hul basis, Uniondale.

Net voordat die kommando, wat nou aangegroei het tot 270 man, Avontuur weer binnegeval het, is hulle aangeval deur 'n Engelse mag wat oor die berg vanaf Uniondale opgetrek het. Die Ierse doktor R. Morrow vertel "The Boers and rebels, under the then notorious Scheepers, were looked upon as a merciless crowd." 

Scheepers het dadelik teruggevuur, in drie seksies verdeel en die Engelse teruggedryf in die poort af en teen die berg uit. 'n Hewige geveg het op die plase Bellevue en Gold Diggings ontstaan waar onder andere kmdt. Piet van der Merwe en veldkornet Piet du Plessis gewond is. Kort na die geveg het 'n agterryer genaamd Gesiggie op kostelike wyse vir Engelse wat in die bossies weggekruip het, gehensop en gevange geneem. Albei leërs het gewondes in hul geledere gehad. Om sy waardering aan die Boere te laat blyk omdat hul na 'n paar gewonde Britse soldate gekyk het, het die bevelvoerder die Boere genooi om veldambulanstoebehore by hul basis te Uniondale te gaal haal en dit is toe so gedoen. 

'n Gedenkteken is gedurende die herdenkingsfees op hier, nou De Hoop, opgerig.

Na hierdie geveg het die kommando verder in die Langkloof op beweeg in die rigting van Calitzdorp en het daar geen verdure gevegte in die Langkloof plaasgevind nie. Hierna is heelparty boere van die omgewing gearresteer en het op aanklagte van verraad verskyn. Sommige is skuldig bevind en moes tronkstraf uitdien, terwyl ander ontslaan is en van Uniondale af moes terugstap na hul plase in die Langkloof en die Kouga. Scheepers word op 10 Oktober 1901 op die plaas Koppieskraal naby Prins Albert só siek dat hy agtergelaat moes word ten einde Britse mediese hulp te kry. Hy word op 18 Januarie 1902 deur 'n vuurpeleton te Graaff-Reinet tereggestel. Hulde is deur die Langkloof aan hom gebring en ook op die verskeidenheidskonsert van 31 Mei 1999 om die Herdenking in die Langkloof mee af te vuur toe Uniondale se predikant Jan Albert van der Berg ""n Swaard in die Sand: Die lewe en dood van Gideon Scheepers"" deur Johannes Meintjies voorgelees het

In die omgewing van Humansdorp is 'n aanvang geneem met die bou van 'n fort en boere van die kontrei is gedwing om met hul waens grondstowwe aan te ry.

Die goedkeuring van die smalspoortrein in die Langkloof is reeds in 1897 gedoen, maar moes eers uitgestel word weens die oorlog. Die getal vlugtelinge wat na die kusstede gestroom het met die uitbreek van die oorlog en die daarmee gepaardgaande werkloosheid het veroorsaak dat baie van hulle waarskynlik ingespan is om die spoor vroeër te begin bou was wat beplan was. Reeds in 1900 het die uitgrawings in Humewood begin en op 1 November 1905 is die lyn amptelik oopgestel tot op Humansdorp. In November 1906 het die trein tot op Krakeelrivier geloop en op 4 Januarie 1907 is die volle trajek tot op Avontuur oopgestel.

Die spoorlyn gaan oor die Van Stadenskloofbrug.





</doc>
<doc id="39389" url="https://af.wikipedia.org/wiki?curid=39389" title="Sannieshof">
Sannieshof

Sannieshof is 'n dorp geleë in Ngaka Modiri Molema-distriksmunisipaliteit in die Noordwesprovinsie van Suid-Afrika.

In 1920 het die dorp begin as 'n poskantoor vir die plaaslike boere. Sannieshof is vernoem na die eerste posmeester Johan Voorendijk se vrou Sannie, maar in 1928 is die dorp hernoem na Tielman Roos, 'n parlementslid van Lichtenburg. Die naam Roosville het nie byval gevind by die plaaslike gemeenskap nie en die oorspronklike naam is weer in 1952 herstel.

Die dorp lê 1 389 meter bo seevlak. Die N14 nasionale pad gaan deur die dorp.



</doc>
<doc id="39401" url="https://af.wikipedia.org/wiki?curid=39401" title="Makemake">
Makemake

Makemake, amptelik (136472) Makemake, is die derde grootste dwergplaneet in die Sonnestelsel en een van die grootste Kuipergordelvoorwerpe (KGV's). Makemake het 'n deursnee wat gelykstaande is aan ongeveer driekwart van Pluto s'n en het een bekende natuurlike satelliet, S/2015 (136472) 1. Die dwergplaneet het 'n uiters koue gemiddelde temperatuur van -243,2 °C (of 30 Kelvin), wat daarop dui dat sy oppervlak met metaan-, etaan- en moontlik stikstofysse bedek is.

Makemake is oorspronklik deur 'n sterrekundige span onder leiding van Michael Brown op 31 Maart 2005 ontdek, maar die ontdekking is eers op 29 Julie 2005 aangekondig. Die dwergplaneet is genoem na die mitologiese god Makemake, wat in die geloof van die Rapa Nui (die inwoners van Paaseiland) die god van die mensdom en vrugbaarheid is.

Op 26 April 2016 het sterrekundiges wat waarnemings van die Hubble-ruimteteleskoop van April 2015 bestudeer het, die ontdekking aangekondig van ’n maan met ’n deursnee van ~175 km (vir ’n aangenome albedo van 4%) wat op ’n afstand van ≥21 000 km van Makemake af om hom wentel, met ’n wentelperiode van ≥12 dae (indien die wentelbaan rond is). Dit het die voorlopige naam S/2015 (136472) 1 gekry, maar word ook MK 2 genoem.

Die meeste ander groot Trans-Neptunus-voorwerpe, Eris, Haumea en Pluto, het minstens een natuurlike satelliet elk.

In April 2019 was Makemake 52,5 AE van die Son af, amper so ver as wat dit kan kom in sy wentelbaan. Dit volg ’n soortgelyke wentelbaan as : met ’n groot baanhelling van 29° en ’n gemiddelde eksentrisiteit van sowat 0,16. Tog is Makemake se wentelbaan effens verder van die Son in terme van beide sy semihoofas en perihelium. Sy wentelperiode is 308 jaar, meer as Pluto se 248 jaar en Haumea se 285 jaar. Makemake en Haumea is albei op die oomblik ver van die sonnebaan – teen ’n hoek van amper 29°. Makemake kom nader aan sy afelium in 2033, terwyl Haumea sy afelium vroeg in 1992 bereik het.

Makemake is ’n klassieke Kuipergordelvoorwerp, wat beteken sy wentelbaan is ver genoeg van Neptunus s’n af om oor die bestaan van die Sonnestelsel stabiel te bly. Anders as plutino's, wat Neptunus se baan kan kruis vanweë hulle 2:3-baanresonansie met die planeet, het klassieke voorwerpe periheliums verder van die Son, onaangeraak deur Neptunus se versteurings. Makemake het ’n resonansie van naby 11:6 met Neptunus.



</doc>
<doc id="39415" url="https://af.wikipedia.org/wiki?curid=39415" title="Datum van oprigting">
Datum van oprigting

Die datum van oprigting of datum van inkorporasie van 'n instelling is die datum waarop die instelling aandring as die moment van oorsprong daarvan. Die kriteria wat die datum van oprigting definieer is soms swak gedefinieer, alhoewel elke instelling geneig is om 'n rigiede definisie aan te neem van die datum van oprigting daarvan.

A regering of 'n nasionale staat mag die datum van vestiging daarvan definieer as:
Selfs meer definisies is moontlik gegewe die geskiedenis en kultuur van elke nasie.

'n Universiteit mag op soortgelyke wyse die datum van vestiging daarvan definieer as:
Selfs meer variasies van die definisie van die datum waarop 'n universiteit opgerig is kan oorweeg word deur die beheerliggaam van 'n universiteit of deur die uitvoerende personeel daarvan.

Die datum van oprigting van 'n instelling word dus intern beslis deur die instelling self of deur 'n normatiewe gesag daarbuite. 
Vir alle instellings wat binne 'n spesifieke tipe van soortgelyke instellings val, as die datum van oprigting nie deur dieselfde gesag beslis word deur dieselfde kriteria te gebruik nie, kan variasies van die datum van oprigting dus ontstaan.


</doc>
<doc id="39419" url="https://af.wikipedia.org/wiki?curid=39419" title="Organisasie sonder winsoogmerk">
Organisasie sonder winsoogmerk

'n Organisasie sonder winsoogmerk (afgekort OSW, ook organisasie sonder winsbejag of -motief, of Artikel 21-maatskappy) is 'n organisasie wat nie die wins daarvan onder aandeelhouers of eienaars verdeel nie, maar dit aanwend ter bereiking van die doel van die organisasie. Voorbeelde van OSW's sluit in liefdadigheidsorganisasies, vakbonde, en publieke artistiese organisasies. Die meeste regerings en regeringsagentskappe voldoen aan die definisie, alhoewel hulle in baie lande as 'n aparte tipe organisasie beskou word en nie kwalifiseer as NWO's nie.


Enkele voorbeelde van organisasies sonder winsoogemerk:


</doc>
<doc id="39420" url="https://af.wikipedia.org/wiki?curid=39420" title="Heelal">
Heelal

Die heelal word gedefinieer as alles wat fisies bestaan: ruimte en tyd in hul geheel; alle vorms van materie, energie en momentum, asook die fisiese wette en konstantes wat hulle bepaal.

Huidige interpretasies van sterrekundige waarnemings dui daarop dat die heelal ongeveer 13.73 miljard (13.73×10) jaar oud is en dat die radius van die waarneembare heelal ten minste 46.5 miljard ligjare (diameter = 93×10 = 8.80×10 meter) is. Die radius van die heelal word soos volg bepaal: volgens berekeninge is die verste waarneembare sterre ongeveer 13.73 miljard ligjaar ver. Dit beteken egter nie dat dit die heelal se radius is nie - dit is slegs die afstand na die sterre toe die lig by hulle weggetrek het 13.73 miljard jaar gelede. Indien aanvaar word dat die heelal steeds versnellend uitbrei (kyk Donker materie) is die heelal in werklikheid vandag al baie groter as 13.73 miljard ligjaar. Die berekende syfer is 46.5 miljard ligjaar (of 93 miljard ligjaar in diameter). Die heelal se radius is dus 46.5 - 13.73 = 32.8 miljard ligjaar groter as wat waargeneem word.
In werklikheid weet ons nie of die heelal nou nog uitbrei nie. Op die beste lei ons af dat die heelal 13.73 miljard jaar gelede (in tyd soos daar gemeet, nie in aardse tyd nie) nog aan die uitbrei was – vandaar die rooiverskuiwing van die verste hemelvoorwerpe. Maar op hierdie tydstip mag die heelal besig wees om te krimp, vir al wat ons weet. Dit is nie seker of die heelal 'n einde het of oneindig is nie. Vir die Oerknalmodel word aangeneem dat die heelal oneindig groot is.

Volgens die heersende wetenskaplike model van die heelal, bekend as die Oerknal, het die heelal uitgesit vanuit 'n uiters warm, digte fase bekend as die Planck-epog, waarin al die materie en energie in die waarneembare heelal gekonsentreer was. Sedert die Planck-epog is die heelal al besig om uit te sit tot sy huidige vorm, moontlik met 'n kort periode (minder as 10 sekondes) kosmiese inflasie: 'n tyd waarin die heelal eksponensieel uitgebrei het (dus sou dit verdubbel het, dan weer verdubbel het, ens.). Daar is 'n aantal onafhanklike eksperimentele metings wat hierdie teoretiese uitsetting ondersteun en ook die Oerknal in die algemeen ondersteun. Onlangse waarnemings het aangedui dat hierdie uitsetting versnel, as gevolg van (die teoretiese) donker energie en dat die meeste materie en energie in die heelal wesenlik verskil van dít wat ons op Aarde kan waarneem en dus nie direk waargeneem kan word nie. 'n Eenvoudige voorbeeld hiervan is die feit dat enige sterre wat vanaf die Aarde waargeneem word nie lyk soos dit op daardie oomblik in die werklikheid lyk nie, maar soos dit in die verlede gelyk het: die sterre (en ander hemelliggame) is só ver van die aarde af dat dit hulle ligjare neem om die Aarde te bereik. As mens die hemelruim met die blote oog waarneem, sien mens dus hoe die sterre jare gelede gelyk het.

Eksperimente en waarnemings suggereer dat die heelal in die hele loop van sy bestaan deur dieselfde fisiese wette en konstante beheer is.



</doc>
<doc id="39438" url="https://af.wikipedia.org/wiki?curid=39438" title="Om gay te wees: straf of seën?">
Om gay te wees: straf of seën?

Om gay te wees: straf of seën: antwoorde op die alledaagse lewensvrae van gays in Suid-Afrika is 'n boek deur die Suid-Afrikaanse skrywer Hendrik Pretorius. Na sy legitimasie as proponent tot die bediening binne die NGK op 18 November 1988, het Pretorius sy eerste en omstrede werk "Om gay te wees: straf of seën?" gepubliseer wat gebaseer was op sy tesis getiteld Homoseksualiteit in Konteks. Hierdie publikasie was die eerste Gay Bevrydingsteologie wat in Afrika gepubliseer is en het die grondslag gevorm van die Teologie van die Hofnar.

Hierdie publikasie het tot openbare omstredenheid gelei wat gedryf was deur mediadekking vir jare tussen Prof. Johan Heyns, die NGK en Hendrik Pretorius gedurende die tydperk 1990 tot 1994, ŉ konflik wat direk daartoe gelei het dat Pretorius die kerk se anti-gay dogma as sonde verklaar het. Midde die omstredenheid is Heyns in ŉ onopgelosde sluipmoordaanval vermoor by sy huis in Waterkloofrif, Pretoria.

In apartheid Suid-Afrika, waarin die protesstem hoofsaaklik opgegaan het rondom rasse politiek, het hierdie boek ŉ seksuele kleur aan protesoptrede gegee in Suid-Afrika wat ŉ media-warrelwind opgejaag het op 12 Augustus 1990: "Hendrik Pretorius has truly set the cat among some very disapproving pigeons in the Ned Geref Church, with the publication of a book, ‘Om gay te wees: straf of seën?’ (Being Gay: Punishment or Blessing?). And by coming out of the closet this week, he has filled NGK traditionalists with fear and alarm".





Die boek spreek die volgende temas aan:

Mariechen Waldner (Rapport)</br>
Neels Jackson (Beeld)</br>
Marion Duncan (Sunday Times)</br>
Carolyn McGibbon (The Weekend Argus – Cape Argus)</br>
Marieta Roos (Huisgenoot)</br>
Dessa Salter(You)</br>
Michael Shafto (Sunday Star)</br>
Nomavenda Mathiane (Sunday Star)</br>
Mary Rose (You)</br>
Charlotte Bauer (The Weekly Mail)</br>
Liesl Louw (Beeld)</br>
Lizél Louw (Transvaler)</br>
Theunis Engelbrecht (Beeld)</br>
Sandra Coetzee (Transvaler)</br>

Shaun de Waal (The Weekly Mail)</br>
Johan Bruwer (De Kat)</br>
Christelle de Jager (Vrye Weekblad)</br>
William Pretorius (Exit)</br>
Adam Streicher (Die Perdeby)</br>
Wiida Basson (Beeld)</br>
Ian Stiff (The Pretoria News)</br>
Hester van der Merwe (Transvaler)</br>
Alet van der Westhuizen (Beeld)</br>
Magda Theron (Beeld)</br>
Alida Britz (Transvaler)</br>
Prof PJ de Bruyn (Die Kerkblad)</br>
Prof Ernst Marais (Die Voorligter)

Ruda Landman (Carte Blanché)</br>
Riaan Cruywagen (SABC News)</br>
Antoinette van Niekerk (SABC)

Lisa Hnatowicz</br>
Adéle Hamblin</br>
Nicolene Olckers</br>
Justin Sholk</br>
Phyllis Green</br>
Robyn Ryan</br>
Willem de Lange

SABC Radio - Monitor</br>
SABC TV</br>
MNET – Carte Blanche

De Kat</br>
You</br>
Huisgenoot</br>
Highveld Style: Standard bank National Arts Festival</br>
Die Voorligter</br>
Die Kerkblad

Rapport</br>
Sunday Times</br>
Sowetan</br>
Sunday Star</br>
The Weekly Mail</br>
The Weekend Argus / Cape Argus</br>
Beeld</br>
Transvaler</br>
Vrye Weekblad</br>
Exit</br>
Die Perdeby</br>
The Citizen</br>
The Pretoria News</br>
Die Kerkblad</br>
Die Kerkbode


</doc>
<doc id="39451" url="https://af.wikipedia.org/wiki?curid=39451" title="Arthur M. Keppel-Jones">
Arthur M. Keppel-Jones

Arthur M. Keppel-Jones (1909–1996), historikus, is bekend vir verskeie geskiedkundige en politieke boeke oor Suidelike Afrika. In van sy politieke werke oor Suid-Afrika wat in die 1940–1950's publiseer is, ontleed hy die waarskynlike gevolge van die destydse rassebeleid, en ontwikkel 'n federale alternatief daarvoor.

Keppel-Jones het grootgeword in 'n familie van Britse afkoms. Hy het studeer aan die Universiteit van Kaapstad, en ook aan Universiteit van Oxford met 'n Rhodes-beurs. Hy het gewerk o.a. aan die Universiteit van die Witwatersrand en aan Natal Universiteit. In 1959 het hy met sy gesin emigreer na Kanada, waar hy werk tot en met sy aftrede aan Queen's Universiteit in die Ontario provinsie.

In die openbare sfeer het hy bekendheid verwerf met sy distopiese roman, "When Smuts Goes" (1946), waarmee hy skets hoe die toekoms in Suid-Afrika sou verloop as die Nasionale Party aan bewind kom. Onder meer voorspel hy in hierdie roman dat dit net 'n kwessie van tyd is dat die NP aan bewind kom, dat hul alle nie-blankes van die kiesersrol sal skrap, dat 'n Republiek uitgeroep sal word, die groeiende onrus onder die swart bevolking, internasionale eenkanting wat uitloop op 'n oorlog, die val van die blanke regering, verval insluitende 'n "plaag".

In 'n daaropvolgende boek "Friends or Foes? A point of view and a programme for racial harmony in South Africa" (1950) stel hy oplossings voor om die kommerwekkende tendense om te keer. Sy uitgangspunt is dat die keiharde rassepolitiek in Suid-Afrika te wyte is daaraan dat elk van die verskeie bevolkingsgroepe verstaanbaar ten byna alle koste wil verhoed om deur een of meer van die ander bevolkingsgroepe domineer te word. 'n Federale bestel sou volgens hom hierdie oorlewingsvrese grootliks uit die weg ruim. Sy voorstel sluit in dat die land in kleiner eenhede opgedeel word, met party federale state in Engelssprekende Suid-Afrikaner-, ander in die Afrikaner-, Indiese – of Swart bevolkingsgroepe se beheer, en een in gemengde beheer. In elkeen, behalwe laasgenoemde, van sy federale eenhede is die betrokke bevolkingsgroep in die meerderheid, alhoewel minderhede in 'n spesifieke staat beskerm sal word deur die federale grondwet en die feit dat hulle bevolkingsgroep in 'n ander staat 'n meerderheid is. Die eerste helfte van die boek diagnoseer die oorsake van die probleme en herinner die leser aan die onverdedigbare onregverdighede van die destydse rassebeleid; die tweede helfte is 'n gedetailleerde federale program met grondwet, federale kaart, en oorgansmaatreëls.

Ander boeke sluit in:



</doc>
<doc id="39453" url="https://af.wikipedia.org/wiki?curid=39453" title="Benguela">
Benguela

São Felipe de Benguela, meer bekend as net Benguela (vroeër "Benguella"), is 'n groot hawestad in die weste van Angola, suid van Luanda in Suider-Afrika. Die stad het 'n bevolking van 513 000 en 'n oppervlakte van 2 100 km² (810,8 myl²). Benguela is ook die hoofstad van die Benguela-provinsie, en was voor 1975 (onafhanklikheid) "Benguella" genoem.

Die Benguela-stroom is na die stad vernoem.


</doc>
<doc id="39467" url="https://af.wikipedia.org/wiki?curid=39467" title="Poort van die Daeraad">
Poort van die Daeraad

Die Poort van die Daeraad (Litaus Aušros Vartai), dikwels ook die ""Spits Poort"" (Pools "Ostra Brama", Wit-Russies "Вострая Брама", Litaus: "Aštria broma") genoem, is een van die beduidendste kulturele en argitektoniese monumente in die Litause hoofstad Vilnius en 'n belangrike bedevaartsoord vir Rooms-Katolieke, Ortodokse en Ruteense Grieks-Katolieke Christene. Die poort is in 1514 in die Renaissance-styl uitgevoer en tans die enigste van Vilnius se oorspronklik nege stadspoorte wat bewaar gebly het. Die poort is nog steeds met dele van die historiese stadsmuur verbind.

Die poort se kant wat na die binnestad toe wys beskik oor 'n trap wat na 'n galery in die boonste verdieping lei. Hier is 'n kapel opgerig wat vir sy ikoon van die Barmhartige Moeder van God (Latyn: "Mater misericordiae", Pools: "Matka Boża Miłosierna", Wit-Russies: "Маці Міласэрнасьці") bekend staan. Aan hierdie ikoon, wat in Oos-Europese tale ook "Moeder van God in die Poort van die Daeraad" (Litaus: "Aušros Vartų Dievo Motina") of "Moeder van God in die Spits Poort" (Wit-Russies: "Маці Божая Вастрабрамская") genoem word, word wonderdadige krag toegeskryf. Hierdie Moeder van God word as beskermheilige van die Litauers en Wit-Russe beskou, maar ook deur Poolse pelgrims vereer.

Die buitekant van die poort is in sy opperste gedeelte van 'n reliëf voorsien wat die wapen van die Grootvorstedom Litaue wys, die sogenaamde "Vytis" (Litaus) of "Pahonia" (Wit-Russies "Пагоня") – 'n wit ruitersfiguur teen 'n donkerrooi agtergrond wat 'n wapenskild met die kenmerkende Litause kruis met twee dwarsbalke dra. Hierdie wapen het ook as voorbeeld vir die Republieke van Litaue en Wit-Rusland (tot en met 1995) gedien.

Daar is verskillende teorieë oor die oorsprong van die poort se naam. Dit het van oudsher as die "Spits Poort" bekend gestaan. Maar ook vir hierdie benaming word verskillende etimologiese verklarings aangevoer. Dit verwys moontlik na die vroeëre Gotiese toringspitse, terwyl sommige deskundiges beweer dat dit moontlik na 'n stadsbuurt van Vilnius verwys, die sogenaamde "Spits Ent" (Pools: "Ostry Koniec"), of na 'n klein straatjie wat aan die binnekant van die poort steeds nouer word.

Die huidige naam is eers teen die begin van die 20ste eeu in Litause koerante gebruik, maar dit verwys beslis nie na die oostelike hemelstreek nie aangesien die poort nie na die ooste wys nie.

'n Alternatiewe naam is "Medininku-poort" (Pools: "Brama Miednicka", Wit-Russies: "Медніцкая Брама") aangesien die pad vanuit die poort na Medininkai loop, 'n nedersetting wat sowat dertig kilometer van Vilnius af geleë is.

Teen die begin van die 16de eeu, toe die Tatare Oos-Europa binnegeval het, is Vilnius volgens 'n gemeenskaplike besluit, wat deur die biskop en die stadsraad geneem en deur grootvors Aleksandras goedgekeur is, met 'n stadsmuur versterk. Hierdie muur is reeds in Oktober 1503 deur die biskop plegtig ingewy.

Die Spits Poort, wat deel uitgemaak het van die stadsmuur se mees bedreigde oostelike gedeelte, het tussen 1503 en 1522 in die Gotiese boustyl ontstaan, saam met vyf verdere stadspoorte (die stadsmuur is uiteindelik van altesaam nege poorte voorsien). Enkele jare ná sy voltooiing is bo-oor die oorwelfde poort 'n fasade met vyf skietgate en sierelemente in die Renaissance-styl bygevoeg wat tans deur die Vytis, die amptelike wapen van die Grootvorstedom Litaue, bekroon word.

In die tydperk tussen 1621 en 1626 het vlakby die poort se binnekant 'n Karmeliete-klooster ontstaan. Die ikoon van die Barmhartige Moeder van God, wat in 1652 na Vilnius geneem is, is in die Spits Poort bewaar. In hierdie periode was daar nog geen kapel ter beskikking nie, en die heilige beeld is slegs deur vensterluike teen reën en vogtigheid beskerm. Eers in 1671 het die Karmeliete-monnike 'n houtkapel rondom die ikoon opgerig. In daardie jaar het die aantal wonderlike genesings, wat aan die ikoon toegeskryf, met 'n eed bevestig en in die kronieke vermeld is, reeds sewentien beloop.

Tydens die Sweedse besetting van Vilnius in 1702 is 'n verbod op die openbare aanbidding van asook vergaderings voor die beeld geplaas. Gedurende die herverowering van die stad is die ikoon deur 'n koeël beskadig.

Toe 'n brand die poort in 1706 verwoes het, het hierdie kapel onbeskadig gebly. Maar nadat 'n verdere brand in 1715 byna die hele stad verwoes het en ook die houtkapel deur vuur geraak is, is in 1722 'n nuwe steenkapel gebou wat intussen verskeie kere herbou en gerestoureer is. Sedert die beduidende herkonstruksie in die periode tussen 1830 en 1840 dien die kapel in die Poort van die Daeraad as 'n geslote galery wat toegang tot die Sint-Theresa-kerk verleen. Die laaste beduidende restourasiewerk is in 1993 net voor 'n besoek gedoen wat pous Johannes Paulus II aan Litaue gebring het.

Vilnius se stadsmuur is op bevel van die tsaristiese regering tussen 1799 en 1802 afgebreek, tog is die Poort van die Daeraad vanweë sy religieuse betekenis nie aangeraak nie. Voor die uitbreek van die Tweede Wêreldoorlog vanaf sonop tot sononder is liturgieë in die poort se kapel gevier, terwyl saans 'n litanie en himnes ter ere van Maria gesing is. Tydens hierdie kerkdienste het skare gelowiges in die kapel en selfs op straat byeengekom. Talle pelgrims het veral op Pinkstersondag en op 16 November, wanneer die fees van die Moeder van Genade gevier word, 'n tog na Vilnius onderneem. Mans, wat by die Poort van die Daeraad verbygestap het, het gewoonlik hul hoede gelug, selfs al was hulle nie self aanhangers van die Rooms-Katolieke geloof nie.

In die Sowjettydperk was die poort daarnaas 'n gewilde bedevaartsoord vir Wit-Russiese gelowiges, wat in hul eie land van alle heiligdomme ontneem is. Pous Johannes Paulus II, wat op 4 September 1993 die Rosekransgebed in die Poort van die Daeraad gebid het, het vertel dat hy ná sy gebed voor die beeld van die Geseënde Jonkvrou Maria van Aušros Vartai in die Sint-Pieterskerk, wat hy kort ná sy inhuldiging gebid het, steeds die wens gekoester het om voor die oorspronklike ikoon in Vilnius te bid.

Kerkleiers op die hoogste vlak, wat in die poort gebid het, sluit die hiërarge van die Russies-Ortodokse en die Litause Rooms-Katolieke Kerk, Alexej II, die Patriarg van Moskou en die hele Rusland, en Audrys Juozas Bačkis, aartsbiskop van die aartsbisdom Vilnius, in wat op 28 Julie 1997 'n besoek by die ikoon afgelê het.

Die ikoon word vandag steeds deur 'n groot aantal pelgrims besoek. Die belangrikste religieuse fees, die dag van die Geseënde Jonkvrou Maria, Moeder van Genade, word op 16 November gevier.

Die Ikoon van die Barmhartige Moeder van God word in Litaue en Wit-Rusland by die beduidendste heiligdomme gereken. Aan hierdie heilige beeld word wonderdadige krag toegeskryf, terwyl dit ook een van min afbeeldings van 'n Madonna in die kunsgeskiedenis is waar Maria sonder Jesus-kind uitgebeeld word (en ook die enigste van vyf ikone in Litaue met 'n bekroonde Moeder van God sonder kind). Kopieë van hierdie ikoon word onder meer in die Sint Pieterskerk in Rome (Vatikaanstad) en die Sint Severinuskerk in Parys vertoon.

Volgens 'n ou tradisie is twee ikone aan die Poort van die Daeraad aangebring, een aan die buitekant (wat die Verlosser uitgebeeld het) en een met die Geseënde Jonkvrou aan die binnekant. Die monumentaliteit van die laasgenoemde dui daarop dat dit vanuit 'n bepaalde afstand bekyk moes word en volgens 'n destydse Europese tradisie juis vir die stadspoort geskilder is.

Die skepper van die kunswerk is tans nie bekend nie. Sommige deskundiges skryf die werk aan die Krakause Meester Lukasz toe wat in 1624 'n soortgelyke heilige beeld vir die Krakause Sakramentskerk geskilder het. Daar is ook ander teorieë oor die oorsprong van die ikoon – moontlik het die Litause grootvors Algirdas (Pools: "Olgierd") die skildery van die Krim-skiereiland saamgebring.

Die openbare verering van die beeld het tydens die oorlog met Rusland tussen 1655 en 1661 begin. Die burgers van Vilnius het Maria destyds in hul gebede om bemiddeling in die konflik versoek. Daar word beweer dat inwoners snags 'n verskyning van die beeld van Maria van Aušros Vartai in die hemel oor Vilnius raakgesien het. Sedert 1765 word die beeld in liedere vereer.

Sedert die 17de eeu word wonderdadige krag aan die ikoon toegeskryf, tog het die Rooms-Katolieke Kerkowerhede in daardie eeu nog geen kommentaar op hierdie soort berigte gelewer nie. Eers in die volgende eeu het sowel die biskoppe van Vilnius asook die pouse in Rome die beeld se wonderdadige eienskappe erken. Danksy berigte, wat deur Karmeliete- en Jesuïete-monnike versprei is, het die ikoon vinnig bekendheid buite Vilnius verwerf. Die Vilnius-akademie, 'n Jesuïete-instelling, het die Jonkvrou van die Poort in 1676 tot sy beskermheilige verklaar. In 1773 het pous Clemens XIV aan pelgrims, wat by die Poort van die Daeraad bid, die vergewing van sondes verleen.

Volgens 'n eerste wetenskaplike ondersoek, wat in 1927 deurgevoer is, dateer die ikoon uit die tweede helfte van die 16de eeu en is waarskynlik deur 'n Italiaanse meesterskilder geskep.

Die ikoon met 'n grootte van 165 x 200 sentimeter, wat op eikehoutplate met 'n dikte van twee sentimeter geskilder is, is in 1671 uit dankbaarheid vir Maria se beskerming volgens 'n Litause en Poolse tradisie met 'n goue plaat beskerm waarby slegs die gesig en hande van die Moeder van God vrygelaat is. Die plaat is deur plaaslike juweliers geskep. Maria sit met 'n bekroonde geboë hoof met stralekrans, haar hande op haar bors gevou. Die silwerhalfmaan benede die Madonnafiguur is 'n votiefgeskenk uit die jaar 1849.

Die Moeder van God dra op haar hoof twee silwerkrone wat met goud oortrek is – een is volgens die Barok-, die ander in die Rokoko-styl uitgevoer. Die Madonnafiguur se plegtige bekroning het in 1927 volgens 'n dekreet van pous Pius XI plaasgevind en is deur belangrike kerklike en politieke persoonlikhede soos die Poolse president Józef Piłsudski bygewoon. Pous Pius XI het aan die skildery destyds ook die eretitel "Maria, Moeder van Genade" toegeken. In 1928 is die ikoon in 'n beskermende houer geplaas. Tydens sy besoek aan Litaue het pous Johannes Paulus II op 4 September 1993 hier gebid.

Die Poort van die Daeraad en veral die ikoon van die Barmhartige Moeder Gods is verskeie kere deur Poolse, Litause en Wit-Russiese digters en skrywers in hul werke besing en beskryf.




</doc>
<doc id="39468" url="https://af.wikipedia.org/wiki?curid=39468" title="Shtetl">
Shtetl

Shtetl (Jiddisj שטעטל, soms ook sjtetl, uitgespreek "sjtetl"; meervoudsvorm שטעטלעך, "shtetls"; vergelyk die Duitse diminutief "Städtlein", "stadjie") is 'n term wat voor die Tweede Wêreldoorlog gebruik is om na nedersettings (dikwels markdorpe) in Oos-Europa met 'n groot Joodse Jiddisjsprekende bevolkingsaandeel te verwys.

Joodse shtetls was gewoonlik dorpe of klein stede, soms ook stadsdele, met 'n Joodse bevolking van tussen 1 000 en 20 000. Groter stede met beduidende Joodse gemeenskappe soos Lemberg (Lvov) of Czernowitz is daarenteen "sjtot" (שטאָט) - vergelyk Duits "Stadt" - genoem. In geografiese opsig was shtetlech in Oos-Pole, veral Galisië, maar ook in Oekraïne, Wit-Rusland en Litaue gekonsentreer.

Anders as in die groot stede van Oos-Europa is Joodse bewoners in die shtetls nie net geduld nie, maar ongeag die pogroms wat soms plaasgevind het, in 'n groot mate aanvaar. Hulle kon hulle hier tuis voel "soos in die heilige stad Jerusalem", aangesien hierdie stadjies nie as ghetto's beskou is nie.


</doc>
<doc id="39472" url="https://af.wikipedia.org/wiki?curid=39472" title="Lys van sluipmoordslagoffers in Suid-Afrika">
Lys van sluipmoordslagoffers in Suid-Afrika

Hierdie is 'n onvolledige lys van mense wat dood is in sluipmoord-aanvalle, of wat vermoor is, in Suid-Afrika.



</doc>
<doc id="39473" url="https://af.wikipedia.org/wiki?curid=39473" title="Johan Heyns">
Johan Heyns

Johan Adam Heyns (27 Mei 1928 – 5 November 1994), was 'n invloedryke Afrikaner Calvinistiese teoloog en moderator van die algemene sinode van die Nederduitse Gereformeerde Kerk (NGK). Hy is vermoor by sy huis in Waterkloofrif, Pretoria. Alhoewel sy moord nooit amptelik opgelos is nie, word dit algemeen aanvaar dat dit direk verwant was tot sy kritiek ten opsigte van apartheid. Nelson Mandela het aan hom hulde gebring as 'n martelaar vir sy land en 'n kryger vir vrede.

Johan Adam Heyns is gebore op die plaas "Bloemkraal" te Tweeling in die Oranje-Vrystaat, Suid-Afrika.

Sy vader, Flip Heyns, wou gehad het dat hy 'n sendeling word, maar weens finansiële redes kon hy nie en het eerder 'n boer geword. Sy moeder, Maria Beukes, is met die Tweede Vryheidsoorlog as krygsgevangene verban en oorsee gestuur na Saint Helena. Haar huwelik met Flip Heyns was haar tweede huwelik. Aangesien haar eerste huwelik geen kinders opgelewer het nie, het Maria aan God 'n belofte gemaak dat, as sy met 'n seun geseën word, sy hom sal grootmaak vir diens aan God. Alhoewel sy nooit aan Heyns enigiets oor die belofte vermeld het tot ná sy legitimasie as predikant nie, het hy later in sy lewe toegegee dat sy moeder 'n belangrike rol gespeel het in sy keuse om 'n geestelike te word.

Om 'n Afrikaner te wees was iets wat Heyns na aan die hart gelê het sedert sy skooldae. Sy toetrede tot die politiek het vroeg reeds begin en hy het 'n leier van 'n jeuggroep in die Ossewabrandwag geword toe hy op laerskool was. (Tydens vakansies het hy vergaderinge gehou en toesprake gelewer – 'n aktiwiteit wat deur die hoofmeester gestaak is.) Alhoewel sy vader die leier van die plaaslike Nasionale Party was en Johan 'n belangstelling in politiek gehad het, het hy egter nooit by die heersende party aangesluit nie. Alhoewel hy 'n sterk pro-nasionale standpunt gehuldig het, was sy sieninge getemper deur sy vermoë om 'n unieke kritiese perspektief te handhaaf – 'n eienskap wat later 'n kenmerk van sy werk sou word.

Sy familie het tydens sy hoërskooljare na Potchefstroom verhuis en 'n losieshuis aldaar bedryf. Sy liefde vir die Bybel en sy geloof in God het verskeie teologiestudente, wat tuisgegaan het aan die Heyns-woning, opgeval. Op skool was Heyns 'n gemiddelde student, en het weinig belangstelling in die ter sake onderwerp getoon. Hy het egter 'n aanleg getoon vir debat en onafhanklike denke rakende komplekse aangeleenthede – na een sodanige bespreking (rakende Darwin se ewolusieteorie) het een teologiestudent aan Heyns se ouers opgemerk dat Heyns besig was om sy sinne te verloor.

Johan Heyns het sy voorgraadse studies voltooi aan die universiteit in Potchefstroom, toe nog bekend as die Potchefstroomse Universiteit vir Christelike Hoër Onderwys, waar hy 'n lewenslange vriendskap gesmee het met Hendrik Stoker, die Suid-Afrikaanse Calvinistiese denker en sentrale verdediger van die Filosofie van die Kosmonomiese Idee. Stoker se idees het 'n beslissende invloed gehad op die res van sy akademiese loopbaan.

Heyns het sy opleiding as predikant aan die Universiteit van Pretoria voltooi en besluit om sy doktorale studies voort te sit aan die Vrye Universiteit. Hy behaal sy PhD onder supervisie van G. C. Berkouwer in 1953 met 'n tesis getiteld "Die Grondstruktuur van die Modalistiese Triniteitsbeskouing".

In 1961 behaal hy 'n tweede PhD (in filosofie) onder die toesig van Stoker. Sy tesis was getiteld "Die Teologiese Antropologie van Karl Barth vanuit Wysgerig"-"Antropologiese Oriëntering".

In 1954, na voltooiing van sy teologiese studies in Amsterdam, is Heyns georden as leraar en het hy as predikant gedien in die Ysterplaat gemeente van die NGK. Aan die einde van 1960 het hy oorgegaan na Rondebosch as studenteleraar, waar verskeie Afrikanerpolitici onder sy skape getel het (onder andere Hendrik Verwoerd, John Vorster, en PW Botha).

Heyns se akademiese loopbaan het begin toe hy in 1966 as dosent in dogmatiek aangestel is aan die Universiteit Stellenbosch. In 1971 het hy A.B. du Preez as professor opgevolg aan die Universiteit van Pretoria waar hy gebaseer was tot en met sy aftrede in 1993.

Tydens sy diens as professor aan die NGK vir bykans 20 jaar, het hy ongelooflike invloed uitgeoefen op die kerk. Hy sal onthou word vir 'n lang lys publikasies asook die verskeie posisies wat hy beklee het tydens sy lewe. Dit het daartoe bygedra dat hy erken word as een van die belangrikste teoloë in die NGK.

In die 1980’s en 1990’s het Heyns 'n sentrale figuur geword in die stryd om verandering van die NGK se siening van Apartheid, wat gelei het tot die kerk se teoretiese verwerping van die siening. In 1982 het Heyns openlik die siening dat Apartheid die wil van God is verwerp, en het 'n beroering veroorsaak tydens die sinode van daardie jaar deur openlik veelrassige huwelike voor te staan. Vir langer as 'n jaar is hy uitgesluit uit die hiërargie van die kerk, maar herverskyn in 1986 toe hy verkies is as moderator – die hoogste posisie in die kerk. Hy het onmiddellik begin om die kerk te oortuig dat Apartheid nie Bybels gefundeerd kan word nie.

Volgende op die NGK Sinode van 1986 het tien-duisende kerklidmate en gemeentes weggebreek om die Afrikaanse Protestantse Kerk te vorm. In September 1989, 'n tydstip waarop die regering voor die voet alle vreedsame protesoptogte onderdruk het, het NGK onderhandelinge, gelei deur Heyns, die regering daartoe oortuig om vreedsame optogte toe te laat. Dit was die eerste beweging in die rigting van vreedsame konfrontasie weg van die gewapende stryd benadering.

In 1990 het die NGK, by monde van Heyns, Apartheid as 'n sonde verklaar. Sy teologiese bydraes het 'n groot invloed gehad op die verandering van die Afrikanerregering.

Op Saterdagaand, 5 November 1994, het Heyns kaart gespeel met sy vrou en drie kleinkinders (toe onderskeidelik 2, 8 en 11 jaar oud) in hulle huis in Pretoria. Hy is op slag gedood toe 'n onbekende aanvaller, wat 'n .303 kaliber geweer gebruik het, hom met 'n enkele skoot deur 'n oop venster doodgeskiet het. Die koeël het sy nek binnegedring en sy kop naby sy oë verlaat en 'n gat gelaat so groot soos 'n mens se vuis.

Alhoewel die polisie nie wou spekuleer oor 'n moontlike motief nie, was baie daarvan oortuig dat hy deur ekstremiste vermoor is. Kort ná die aanval het 'n sekretaresse van Die Burger, 'n Afrikaanse koerant, dreigemente ontvang dat drie ander Afrikaanssprekende kabinetministers volgende aan die beurt is. Die persoon het aan die sekretaresse gesê dat hy reeds alles verloor het weens regstellende aksie: “Ons behoort...ek behoort aan geen organisasie nie. En dit sal nie die laaste een wees nie.” Soortgelyke dreigemente het gevolg wat daarop gedui het dat Madiba ook 'n teiken was.


Heyns se moordenaar het min leidrade gelaat, en tot nog toe is niemand in hegtenis geneem nie.




</doc>
<doc id="39477" url="https://af.wikipedia.org/wiki?curid=39477" title="Titanic (rolprent)">
Titanic (rolprent)

Titanic is 'n Amerikaanse romantiese rolprent van 1997 wat oor die sinking van die RMS "Titanic" handel en deur James Cameron geregisseer, geskryf, medevervaardig en medegeredigeer is. Kate Winslet vertolk die rol van Rose DeWitt Bukater en Leonardo DiCaprio die rol van Jack Dawson — twee lede van verskillende sosiale klasse wat op mekaar verlief raak aan boord van die skip se noodlottige nooiensvaart. Die hoofkarakters en die sentrale liefdesverhaal is fiktief, maar sommige karakters (soos lede van die bemanning) is op werklike mense gegrond. Gloria Stuart speel die ouer Rose, wat die verhaal vertel.

Die vervaardiging van die rolprent het in 1995 begin toe Cameron beeldmateriaal van die werklike wrak van die RMS "Titanic" verfilm het. Hy het die liefdesverhaal gesien as 'n manier om die gehoor by die ware tragedie van die skip te betrek. Die moderne tonele is by die "Akademik Mstislav Keldysh" verfilm en die res van die tonele op 'n herskepping van die skip wat by Playas de Rosarito, Baya California, gebou is. Cameron het ook van skaalmodelle en rekenaargeskepte beelde gebruik gemaak om die sinkingstoneel te herskep. "Titanic" was indertyd die duurste rolprent en het ongeveer VS$ 200 miljoen gekos met befondsing van Paramount Pictures en 20th Century Fox.

Die rolprent sou aanvanklik op 2 Julie 1997 uitgereik word, maar naproduksie-vertragings het die rolprent se uitreiking tot 19 Desember 1997 vertraag. Nadat die nuusmedia hiervan te hore gekom het, het hulle geglo dat "Titanic" 'n mislukking sou wees en dat die rolprent Fox en Paramount daarmee saam sou kelder. Met sy uitreiking was die rolprent egter 'n enorme kritiese en finansiële sukses, is dit vir veertien Academy-toekennings benoem en het dit elf, onder meer beste rolprent, gewen. Dit het die rolprent met die hoogste bruto inkomste tot dusver geword, met 'n wêreldwye totaal van VS$1,8 miljard. Dit het steeds die sesde grootste bruto inkomste tot dusver in Noord-Amerika, met inflasie ingereken.

In 1996 verken skattejagter Brock Lovett (Bill Paxton) en sy span die wrak van die RMS "Titanic", op soek na 'n halssnoer met 'n waardevolle blou diamant, genaamd die Heart of the Ocean (Afrikaans: "Hart van die Oseaan"). Onsuksesvol in hul soektog na skatte, ontdek hulle egter 'n skets van 'n jong dame wat naak op 'n sofa terugleun en die Heart of the Ocean dra. Die datum op die skets is die datum waarop die "Titanic" gesink het. Die eenhonderd en een jaar oue Rose Dawson Calvert (Gloria Stuart) kom van die ontdekking van die skets te hore en nader gevolglik vir Lovett om hom in kennis te stel dat sy die dame in die skets is. Sy en haar kleindogter Elizabeth "Lizzy" Calvert (Suzy Amis) besoek Lovett en sy skeptiese span op sy reddingskip. Gevra of sy weet waar die halssnoer is, roep sy ou herinneringe aan boord die "Titanic" op en onthul sy die eerste keer dat sy Rose DeWitt Bukater is, 'n passasier van wie daar tot in daardie stadium aanvaar is dat sy in die tragedie omgekom het.

In 1912 gaan die gegoede 17-jarige Rose (Kate Winslet) aan boord van die skip in Southampton, Engeland met haar verloofde Caledon "Cal" Hockley (Billy Zane), die seun van 'n Pittsburghse staalmagnaat, en haar moeder, Ruth DeWitt Bukater (Frances Fisher). Beide Cal en Ruth beklemtoon die belangrikheid van Rose se verlowing met Cal, aangesien die huwelik die uitwissing van die Dewitt-Bukater-skuld te weeg sou bring; alhoewel Rose en haar moeder uiterlik as gegoed voorkom, is hulle in werklikheid bankrot. Rose word radeloos en gefrustreer deur haar verlowing met die beheersugtige Cal en die druk wat haar moeder op haar skouers plaas om met die huwelik voort te gaan en poog sy gevolglik selfmoord deur van die agterskip af te spring. Voordat sy die sprong kan onderneem, benader swerwer en kunstenaar Jack Dawson (Leonardo DiCaprio) haar, en oorreed hy haar om nie te spring nie. Aanvanklik glo Cal, sy vriende en die skeepsbemanning dat Jack Rose wou verkrag nadat hulle haar skreeue gehoor het. Sy verduidelik dat Jack haar lewe gered het en kamoefleer haar selfmoordpoging deur aan te voer dat sy gegly het toe sy oor die reëling geleun het om die skroewe (propellers) te besigtig. Jack ondersteun die bewering, alhoewel Hockley se kneg en voorheen Pinkerton-agent, Spicer Lovejoy (David Warner), nie oortuig is nie. Jack en Rose sftel 'n voorlopige vriendskap op met haar danke aan hom vir sy bevestiging, en hy deel verhale van sy awonture met sy reise en sketse, met haar. Hul vriendskaplike band verdiep nadat hulle 'n stywe en formele eersteklasdinee verlaat en by 'n veel lewendiger party met Ierse dans, musiek en aal in die derdeklas aansluit.

Cal word van Rose se manewales in die tussendek ingelig en gooi 'n ontbyttafel omver in 'n vlaag van woede toe hy haar die volgende oggend verbied om weer met Jack te ontmoet. Rose besluit egter om hom en haar ma te trotseer nadat sy aanskou hoe 'n vrou haar sewejarige dogtertjie aanmoedig om haar soos 'n betaamlike dame aan tee te gedra, en vra sy vir Jack om haar naak te skets terwyl sy slegs die Heart of the Ocean, haar verlowingsgeskenk van Cal, dra. Daarna hardloop hulle speels vir Lovejoy weg en gaan hulle benededeks na die skip se vragruim. Hulle klim in William Carter se Renault en gaan voort met seksuele omgang, voordat hulle na die skip se voorwaartse dek gaan. Rose besluit om met aankoms in New York Stad die skip met Jack te verlaat. Hulle aanskou dan die skip se noodlottige botsing met 'n ysberg. Nadat hulle die toevallige gesprek van die uitkyke aanhoor oor hoe ernstig die botsing is, sê Rose vir Jack dat hulle haar moeder en Cal moet gaan waarsku. In tussen ontdek Cal Rose se naakskets en uittartende boodskap in sy kluis en stel hy Jack vir die diefstal van die Heart of the Ocean op deurdat Lovejoy die juweel in Jack se sak plaas. Nadat sy leer dat Cal beplan om Jack vir die dood benededeks agter te laat, hardloop Rose weg van Cal en haar moeder om Jack van gevangenskap in die kaptein se kantoor te red.

Jack en Rose keer na die boonste dek terug. Cal en Jack wil beide Rose se veiligheid verseker en, alhoewel hulle vyande is, oorreed hulle haar om 'n reddingsboot te betree. Maar nadat sy besef dat sy haar liefde nie kan verlaat nie, spring Rose terug op die skip en herverenig sy haar met hom op die skip se eersteklas trappehuis. Cal word met woede gevul — hy neem Lovejoy se pistool en jaag Jack en Rose afwaarts met die dekke en in die oorvloede eerstaklas dineesalon in. Wanneer Cal se ammunisie opraak, besef hy dat hy die Heart of the Ocean in sy mantel wat hy oor Rose geplaas het, vergeet het. Cal verlaat Lovejoy en keer na die sloepedek terug, waar hy Collapsible A betree terwyl hy voorgee asof hy na 'n verlate kind omsien, en nadat die beampte wat hy vroeër omgekoop het om hom 'n plek in 'n reddingsboot te verseker, die geld in sy gesig terugegooi het. Nadat Jack en Rose na die boonste dek terugkeer, is al die reddingsbote reeds weg en hulle beland in die yskoue Atlantiese Oseaan se waters wanneer die skip sink. Jack en Rose is in staat om aan 'n gekerfe eikepaneel te klou, maar dit kan net een persoon ondersteun. Jack sterf 'n kouedood, maar Rose word, met vyf ander oorlewendes, gered wanneer Vyfde Offisier Harold Lowe met Reddingsboot 14 terugkeer.

Rose word deur die RMS "Carpathia" na New York geneem, waar sy haar naam as Rose Dawson opgee. Met haar aanneem van Jack se van, lei sy almal om te glo dat Rose DeWitt Bukater tydens die tragedie gesterf het. Sy sien Cal ook vir die laaste keer op Carpathia se dek terwyl hy na haar soek (sy verduidelik hy sou homself later doodskiet ná die Wall Street-ineenstorting van 1929 waartydens hy alles verloor het). Nadat sy haar verhaal klaar vertel het, gaan die ouderlike Rose na die agterskip van Lovett se skip. Nadat sy op die reëling trap, word dit duidelik dat sy steeds die Heart of the Ocean in haar besit het. Sy laat die diamant in die water val en stuur dit om by die oorblyfsels van die belangrikste gebeurtenis in haar lewe aan te sluit. Die rolprent eindig met 'n skoot van Rose in haar warm bed, nes Jack aan haar gesê het sy uiteindelik sou sterf. Rondom haar is foto's van haar terwyl sy al die dinge doen wat sy gesê het sy in haar lewe nog met Jack sou gaan doen het. Die finale skoot van die rolprent is 'n visioen van die jong Rose wat met Jack aan die Grand Staircase verenig word en deur die slagoffers van die "Titanic" toegejuig word soos hy haar soen.




































Verskeie bemanningslede van die "Akademik Mstislav Keldysh" verskyn in die rolprent, insluitende Anatoly Sagalevich, die skepper en loods van die "Mir"-duikbote. Anders Falk, wat 'n dokumentêr oor die rolprent se stelle vir die Titanic Historical Society verfilm het, het in die rolprent as 'n Sweedse immigrant gekamee wat Jack Dawson ontmoet wanneer hy sy kajuit betree. Ed en Karen Kamuda, toe onderskeidelik President en Visepresident van die Society, was ook ekstras in die rolprent.

James Cameron was deur skeepswrakke, insluitende die RMS "Titanic", gefassineer en daarom het hy 'n verkorte draaiboek vir 'n rolprent geskryf. Hy het die sinking van die "Titanic" as "soos 'n groot roman wat werklik gebeur het" beskryf. Hy het egter gevoel dat die gebeurtenis met die verloop van tyd in 'n blote morele verhaal verander het, en het die maak van die rolprent beskryf as om die gehoor in 'n ervaring van lewendige geskiedenis te plaas. Cameron het 'n liefdesverhaal as die boeiendste deel van 'n storie beskryf. Aangesien die aangename Jack en Rose hul liefde laat bloei het en dit uiteindelik vernietig is, sou die gehoor die verlies betreur. Laastens het Cameron 'n moderne raming van 'n romanse met 'n bejaarde Rose geskepm wat die geskiedenis tasbaar en pynlik maak. Die karakter van die skattejagter Brock Lovett verteenwoordig die mense wat nooit met die menslike element van die tragedie verbind het nie. Cameron wou die mense wat in die tragedie omgekom het, eer, en hy het ses maande aan navorsing bestee om tot 'n volle begrip te kom van wat gebeur het. Hy het ook 'n tydlyn van al die "Titanic" se bemanning en passasiers geskep.

Hy het met 20th Century Fox ontmoet en hulle oorreed om 'n rolprent te maak gebaseer op die publisiteit wat verdien sou word deur die wrakstuk self te verfilm, waarna hy 'n duikekspedisie na die wrak van die "Titanic" gereël het wat oor twee jare sou plaasvind. Die manskap het in 1995 twaalf keer in die Atlantiese Oseaan na die wrak geduik, en in elf uit hierdie twaalf geleenthede verfilm. Daarna het Cameron met die skryf van die draaiboek aangevang. Harland and Wolff die RMS "Titanic" se bouers, het hul privaatargiewe aan die manskap oopgestel en daardeur bloudrukke wat eens verlore gedink is, met hulle gedeel. Produksieontwerper Peter Lamont se span het vir artefakte uit die era gesoek om die skip se interieur te modelleer, maar as gevolg van die nuutheid ten tyde van die skip se ondergang moes elke rekwisiet opnuut vervaardig word. Fox het 40 ha waterfront suid van Playas de Rosarito in Meksiko verkry, waar hulle op 31 Mei 1996 'n nuwe ateljee begin bou het. 'n 64 megaliter tenk is vir die eksterieur van die wederopgeboude skip gebou, wat 270 grade oseaanuitsig verskaf het. Die skip is tot volle skaal gebou, maar Lamont het sommige oorbodige dele van die superstruktuur en die voordek verwyder sodat die skip in die tenk kon pas, met die oorblywende dele wat met digitale modelle gevul is. Die reddingsbote en stoomtorings is met tien persent verklein. Die bootdek en A-dek was werkende stelle, maar die res van die skip was net staalplate. Aan die binnekant was 'n 15,24 m hysplatform wat gebruik is om die skip te laat kantel in die sinkingtonele. Oorhoofs was 'n 49 m hoë toringkraan op 180 m van spoorweg, wat as 'n gekombineerde konstruksie-, beligtings- en kameraplatform gedien het. Nadat die sinkingtonele geskiet is, is die skip uitmekaar gehaal en vir skrootmetaal verkoop om begrotingskostes te help dek.

Die hedendaagse tonele is op die "Akademik Mstislav Keldysh" in Julie 1996 geskiet. Dit was tydens een van hierdie skote wat iemand fensiklidine (fenielsikloheksielpiperidine, PCP) oor die rolprentmanskap se aandete gestrooi het, wat uitwerkings op verskeie persone insluitende Cameron gehad het, en 'n aantal dosyn hospitaal toe gestuur het. Die persoon wat die poets gebak het, is nooit gevang nie. Prinsiepfotografie vir "Titanic" het in September 1996 by die nuutgeboude Fox Baja Studios aangevang. Die boonste agterdek is op 'n skarnier gebou wat binne 'n paar sekondes van nul tot negentig grade kon styg vir die tonele waar die agterskip tydens die sinking styg. Ten bate van die veiligheid van die waagkunstenaars is baie van die rekwisiete van skuim of rubber vervaardig. Teen 15 November het hulle die tonele geskiet waar die passasiers die skip betree. Cameron het besluit om die stuurboord te bou omdat 'n studie van weerdata getoon het dat die toringrook deur 'n oorheersend noord-na-suid-wind geblaas sou word. Probleme sou egter ontstaan by die verfilming van die skip se vertrek uit Southampton, aangesien dit geskiedkundig aan die bakboord gedok is. Cameron het hierdie probleem opgelos deur die skrif op rekwisiete en kostuums te laat omkeer, en wanneer iemand in die draaiboek na regs geloop het, moes hulle tydens verfilming na links loop — in die postproduksie is die rolprentbeeld omgekeer sodat die skrif en rigtings korrek vertoon het.

Die verfilming van "Titanic" was vir alle betrokkenes 'n moeisame ervaring. Die verfilmingprogram sou aanvanklik 138 dae duur, maar dit het tot 160 dae vermeerder. Baie rolspelendes, insluitende Kate Winslet, het verkoue, griep of nierinfeksies opgedoen omdat hulle ure in koue water bestee het. Sommige het bedank en drie waagkunstenaars het hul bene gebreek, maar na 'n ondersoek deur die Screen Actors Guild ('n vakbond vir rolprentakteurs in die Verenigde State) is besluit dat die stel nie inherent onveilig was nie. Cameron het nooit erken dat hy sy stelle soos 'n militêre veldtog bestuur het nie, maar hy het tog gebieg: "Ek is veeleisend, en ek eis veel van my manskap. In terme daarvan om ietwat militaristies te wees, dink ek daar is 'n element daarvan wanneer duisende ekstras en groot logistieke hanteer word en mense veilig gehou moet word. Ek dink 'n mens moet 'n taamlik streng metodiek hê wanneer 'n groot aantal mense bestuur word." Nadat sy amper verdrink het, 'n elmboogbeen versplinter het en griep gekry het, het Winslet besluit dat sy nie weer met Cameron gaan werk nie tensy sy "'n klomp geld" gaan verdien nie.

'n 19 megaliter tenk is gebruik om die interieur in die water te dompel. Om die Grand Staircase te dompel, is 340 kl water op die stel gestort. Die trappestel is onverwags deur die krag van die vallende water uit sy staalversterkte fondasies geruk, maar gelukkig is niemand in die voorval beseer nie. Die 227 m lange eksterieur van die RMS "Titanic" is halfpad in die water laat sak, maar aangesien dit die swaarste gedeelte van die skip was, het dit as 'n skokabsorbeerder teen die water gewerk. Om die stel in die water te kry, het Cameron die grootste gedeelte van die stel leeggemaak en sommer self van die wandeldekvensters stukkend geslaan. Nadat die eetsaal in die water gesink is, is drie dae bestee om Lovett se afstandbeheerde voertuig te verfilm soos wat dit die wrak in die hede ondersoek. Die postsinking-tonele in die ysige Atlanties is in 'n 1,3 megaliter tenk geskiet waar die effek van gevriesde lyke geskep is deur 'n poeier op akteurs te plaas wat kristaliseer wanneer dit aan water blootgestel word, en daarby is waks op hare en klere gesmeer.

Cameron wou die grense van spesiale effekte met hierdie rolprent verskuif, en het Digital Domain aangestel om die deurbrake in digitale tegnologie, wat die regisseur in "The Abyss" en "Terminator 2: Judgment Day" aangepak het, verder te vorder. Vorige rolprente oor die RMS "Titanic" het water in slowmotion geskiet, wat nie ten volle realisties gelyk het nie. Hy het hulle aangemoedig om hul 14 m lange skaalmodel van die skip te skiet asof "ons 'n advertenise vir die White Star Line maak". Ná die tyd is digitale water en rook bygevoeg, asook ekstras wat op 'n bewegingsvasleggingsverhoog vasgelê is. Visueleëffekte-oorsiener Rob Legato het die gesigte van verskeie akteurs, insluitende homself en sy kinders, vir die digitale ekstras en waagkunstenaars geskandeer. Daar was ook 'n 20 m lange model van die agterskip wat herhaaldelik in twee gebreek kon word, en dit was ook die enigste miniatuurmodel wat in water gebruik is. Vir tonele wat in die skip se enjins afgespeel het, is beeldmateriaal van die SS "Jeremiah O'Brien" se enjins met miniatuur ondersteuningsrame en akteurs wat teen 'n groenskerm verfilm is, saamgestel. Om geld te spaar, was die Eersteklas Sitkamer 'n miniatuurstel wat in 'n groenskerm-agtergrond ingekorporeer is.

Gedurende die eerste toneelsamestelling het Cameron die beplande einde verander, wat resolusie aan Brock Lovett se storie sou gee. In die oorspronklike weergawe van die einde sien Brock en Lizzy Ou Rose by die reëling op die agterskip staan. Hulle vrees dat sy oor gaan spring, maar dan onthul sy dat sy die Heart of the Ocean al die tyd by haar gehad het, maar dit nooit verkoop het nie omdat dit gaar te veel aan Cal herinner. Sy vertel Brock dat daar nie 'n prys op die lewe geplaas kan word nie en gooi die diamant in die oseaan, nadat sy hom toelaat om dit aan te raak. Brock aanvaar dat skatte waardeloos is en lag oor sy eie onnoselheid. Rose gaan daarna slaap, waarna die rolprent op dieselfde manier eindig as in die finale weergawe. In die redigeerkamer het Cameron besluit dat die gehoor op hierdie punt nie meer in Brock Lovett geïnteresseerd sou wees nie en het sy resolusie uitgesny, sodat Rose alleen is wanneer sy die diamant in die water laat val. Hy wou ook nie die gehoor se melankolie ná die "Titanic" se sinking onderbreek nie.

Die weergawe wat in die eerste toetsvertoning gebruik is, het 'n rusie tussen Jack en Lovejou ingesluit wat plaasvind nadat Jack en Rose na die oorvloede eetsaal vlug, maar die toetsgehore het nie van hierdie deel gehou nie. Die toneel is geskryf om meer spanning aan die rolprent te verskaf, en sou Cal wys waar hy aan Lovejoy 'n valse aanbod maak dat hy die Heart of the Ocean kan kry indien hy dit by Jack en Rose kan afneem. Lovejou sit die paartjie vervolgens in die Eersteklas eetsaal agterna. Net soos hulle wil ontsnap, merk Lovejoy op hoe Rose se hand teen die water klap wanneer dit van die tafel afglei waaragter sy wegkruip. Uit wraak daarvoor dat hy hom vir die diefstal van die halsnoer geraam het, val Jack Lovejoy aan en slaan sy kop teen 'n glasvenster. Dit verklaar dan ook die wond op Lovejoy se kop wat gesien kan word wanneer hy in die voltooide weergawe van die rolprent sterf. Die toetsgehore het nie van hierdie toneel gehou nie, aangesien dit volgens hulle onrealisties sou wees vir 'n mens om sy lewe te waag vir rykdom, en om hierdie rede asook as gevolg van tydsbeperkings en deur inagneming van die rolprent se natuurlike tempo, het Cameron hierdie toneel uitgesny. Verskeie ander tonele is om eenderse redes gesny.

Paramount Pictures en 20th Century Fox het die rolprent gefinansier en het van James Cameron verwag om die film vir vrystelling op 2 Julie 1997 gereed te hê. As gevolg van produksievertragings het Paramount die vrystellingsdatum na 19 Desember 1997 uitgestel. Die rolprent het op 1 November 1997 by die Tokio Internasionale Rolprentfees gepremière waar reaksie deur die "New York Times" as "flou" beskryf is.

Die bywoning in Noord-Amerika was goed vandat dit op 19 Desember 1997 daar begin draai het. Teen die einde van die eerste naweek het bioskoopkaartjies begin uitverkoop. Die rolprent het met 'n brutoïnkomste van VS$8 658 814 op die eerste dag gepremière en met VS$28 638 131 oor die eerste naweek uit 2 674 bioskope, wat 'n gemiddeld van omtrent VS$10 710 per bioskoop verteenwoordig. Teen Nuwejaarsdag het "Titanic" meer as VS$120 miljoen verdien en in gewildheid toegeneem met bioskope wat steeds uitverkoop het. Die film se grootste enkele verdienste in een dag het op Saterdag 14 Februarie (Valentynsdag) 1998 gebeur toe dit meer as ses weke ná die debuut in Noord-Amerika VS$13 048 711 verdien het. Nadat dit vrygestel is het dit vir vyftien aaneenlopende weke op die nommereen-posisie op die loketranglyste van die VSA en Kanada gebly, wat vandag nog 'n rekord vir enige rolprent is. Teen Maart 1998 was dit die eerste rolprent wat wêreldwyd meer as $1 miljard verdien het. Die rolprent het vir byna tien maande in Noord-Amerikaanse teaters gedraai voordat dit uiteindelik op Donderdag 1 Oktober 1998 met 'n totale plaaslike bruto van VS$600 788 188 en 'n oorsese bruto van VS$1 248 025 607 gesluit het. Die rolprent het 'n totaal van VS$1 848 813 795 verdien en hou dit vandag nog die rekord vir die rolprent met die hoogste brutoïnkomste in die aangetekende geskiedenis.




</doc>
<doc id="39478" url="https://af.wikipedia.org/wiki?curid=39478" title="Leonardo DiCaprio">
Leonardo DiCaprio

Leonardo Wilhelm DiCaprio (* 11 November 1974) is 'n Amerikaanse akteur en rolprentvervaardiger wie se loopbaan afgeskop het met sy rol in die televisiesitkom "Growing Pains" en vinnig na rolprente oorgeslaan het. Sy kritiese deurbraakrolprentvertoning het in "This Boy's Life" gekom en is gou deur "What's Eating Gilbert Grape" gevolg. Sy vertolking van die rol van die verstandelik gestremde broer van Johnny Depp (in die titelrol) het hom nominasies vir die Golden Globe en Academy-toekennings vir "Beste Ondersteunende Akteur" besorg. Hy het roem verwerf vir sy vertolking van Jack Dawson in "Titanic" en het in verskeie ander suksesvolle rolprente verskyn, insluitende "Romeo + Juliet", "Catch Me If You Can", en "Blood Diamond;" hy is vir laasgenoemde vir die Academy-toekenning vir "Beste Akteur" genomineer.

'n Verdere Academy-nominasie het gekom vir sy rol as Howard Hughes in "The Aviator", deur Martin Scorsese geregisseer. Hy het voortgegaan om met Scorsese in rolprente soos "Gangs of New York" en "The Departed" te werk. Hierdie samewerkingsvennootskap is vergelyk met die vroeëre werksverhouding tussen Scorsese en akteur Robert de Niro, wat ook rolle in Scorsese se rolprente tydens sy vroeë loopbaan vertolk het. DiCaprio het daarbenewens nog ook twee Bafta-nominasies, drie Screen Actors Guild-nominasies, en 'n Silver Bear-toekenning ontvang.

In 2016 het DiCaprio die Oscar vir "Beste Akteur" gewen vir sy rol in "The Revenant". 


</doc>
<doc id="39481" url="https://af.wikipedia.org/wiki?curid=39481" title="John Mayer">
John Mayer

John Clayton Mayer (Engelse uitspraak: [ˈmeɪ.ər], * 16 Oktober 1977) is 'n Amerikaanse musikant. Hy is oorspronklik van Connecticut waar hy Berklee College of Music bygewoon het voordat hy in 1997 na Atlanta, Georgia verhuis het en waar hy sy vaardighede verfyn het en 'n aanhangersbasis begin opbou het. Sy eerste twee ateljeealbums, "Room for Squares" en "Heavier Things", het kommersieel wel gevaar en multiplatinumstatus bereik. In 2003 het hy 'n Grammy-toekenning vir Best Male Pop Vocal Performance vir "Your Body Is a Wonderland" ontvang.

Mayer het sy loopbaan afgeskop deur hoofsaaklik akoestiese rockmusiek op te voer, maar het mettertyd 'n verskuiwing in die rigting van die blues-genre ondergaan en het in 2005 met bekende blues-kunstenaars soos B.B. King, Buddy Guy en Eric Clapton saamgewerk. Hy het ook die John Mayer Trio gevorm. Die blues-invloed word op die album "Continuum" (September 2006) duidelik. Op die 49ste Jaarlikse Grammy-toekenningsfunksie in 2007 het Mayer toekennings vir Best Pop Vocal Album (vir "Continuum") en Best Male Pop Vocal Performance (vir "Waiting on the World to Change") ontvang.

Mayer se loopbaanvooruitsigte brei ook uit na onvoorbereide komedie, ontwerp, en skryf; hy het al dele vir tydskrifte geskryf, mees noemenswaardig vir die "Esquire"-tydskrif. Hy is ook by filantropiese aktiwiteite betrokke deur sy Back to You-fonds en sy bemoeidheid met aardverwarming.



</doc>
<doc id="39482" url="https://af.wikipedia.org/wiki?curid=39482" title="Kate Winslet">
Kate Winslet

Kate Elizabeth Winslet (gebore 5 Oktober 1975) is 'n Engelse aktrise en soms ook sangeres. Sy word geken vir die diverse karakters wat sy oor haar loopbaan vertolk het, maar sy is miskien die meeste bekend vir haar kritiesgeloofde vertolkings as Marianne Dashwood in "Sense and Sensibility", Rose DeWitt Bukater in "Titanic" (1997), Celementine Kruczynski in "Eternal Sunshine of the Spotless Mind", Sarah Pierce in "Little Children", April Wheeler in "Revolutionary Road", en Hanna Schmitz in "The Reader" (2008).

Winslet is al vir ses Academy-toekennings genomineer en het die Academy-toekenning vir Beste Aktrise gewen vir haar rol in "The Reader" (2008). Sy het toekennings ontvang van die Screen Actors Guild, British Academy of Film and Television Arts, en die Hollywood Foreign Press Association, en is ook vir 'n Emmy-toekenning genomineer. Op die ouderdom van 22 het sy die jongste aktrise geword om twee Oscarnominasies te ontvang; op die ouderdom van 33 het sy die jongste akteur van beide geslagte geword om ses nominasies te ontvang. David Edelstein van die "New York Magazine"-tydskrif prys haar as "die beste Engelssprekende rolprentaktrise van haar generasie". 



</doc>
<doc id="39489" url="https://af.wikipedia.org/wiki?curid=39489" title="Aberdeen, Skotland">
Aberdeen, Skotland

Aberdeen (Skots: "Aiberdeen", Skots-Gaelies: "Obar Dheathain") is 'n stad aan die ooskus van Skotland, Verenigde Koninkryk. Die stad het veral begin ontwikkel toe Aberdeen van koning David I van Skotland (1124–53) die status van "Royal Burgh" verkry het. Het drie katedrale, waarvan die oudste, St. Machar's, dagteken uit die 14de eeu. Die stad het twee universiteite. Die Universiteit van Aberdeen is in 1495 gestig en die Robert Gordon University het in 1992 die status van universiteit verkry. Dit is ook 'n visseryhawe en het in die jare 70 en 80 gefloreer as hoofkwartier en vervoersentrum van die oliebedryf in die Noordsee. Bevolking van sowat 220 000.


</doc>
<doc id="39490" url="https://af.wikipedia.org/wiki?curid=39490" title="Aberdeen, Hongkong">
Aberdeen, Hongkong

Aberdeen (Chinees: 香港仔, "Xiāng Gǎng Zǎi", letterlik "Klein Hongkong") is 'n klein nywerheidsdorp aan die suidwestelike kus van Hongkong, bekend om sy bootmense en drywende restaurante. Aberdeen het 'n bevolking van 171 110 in 2005 gehad.


</doc>
<doc id="39491" url="https://af.wikipedia.org/wiki?curid=39491" title="Aberdeen (dubbelsinnig)">
Aberdeen (dubbelsinnig)

Aberdeen kan na die volgende plekke verwys:









</doc>
<doc id="39494" url="https://af.wikipedia.org/wiki?curid=39494" title="Ian Scheckter">
Ian Scheckter

Ian Scheckter (gebore 22 Augustus 1947, Oos-Londen, Suid-Afrika– ) is 'n voormalige renjaer wat onder andere tussen 1974 en 1977 aan altesaam 20 renne in die Formule Een-wêreldkampioenskap deelgeneem het.

Hy het sy Formule Eendebuut by die Suid-Afrikaanse Grand Prix op 30 Maart 1974 gemaak. Hy kon gedurende sy Formule Eenloopbaan van twintig wedrenne geen bestuurderskampioenskappunte aanteken nie en die beste posisie waarin hy kon eindig was 'n tiende plek. Hy het sy Formule Eenloopbaan as 'n lid van die Gunstonspan begin. Hy het in 1975 vir Williams aan die Sweedse Grand Prix en Hollandse Grand Prix deelgeneem.

In 1977 het hy vir die "Team Rothmans International"-span in 'n "March" gejaag en was vir die volle seisoen ingeskryf. Ian Scheckter se finale Grand Prix sou die Japannese Grand Prix in 1977 wees, maar weens sy Suid-Afrikaanse paspoort is hy verhoed om Japan te besoek.

Ná sy Formule Eenloopbaan het hy na Suid-Afrika teruggekeer om die plaaslike Formula Atlantic-reeks vir 'n paar seisoene te oorheers. Hy was die Formula Atlantickampioen vanaf 1976 tot 1979, en weer in 1983 en 1984. 

Ian Scheckter is die ouer broer van die 1979 Formule Eenwêreldkampioen Jody Scheckter, en die oom van die Indy Racing League-renjaer Thomas Scheckter.


</doc>
<doc id="39498" url="https://af.wikipedia.org/wiki?curid=39498" title="Arctic Monkeys">
Arctic Monkeys

Arctic Monkeys is 'n Engelse musiekgroep vanuit High Green, 'n voorstad van Sheffield. Die groep is in 2002 gevorm en bestaan teenwoordig uit Alex Turner (voorsang en kitaar), Jamie Cook (kitaar), Nick O'Malley (baskitaar en agtergrondsang), en Matt Helders (tromme en agtergrondsang).

Arctic Monkeys het met hul eerste enkelsnit, "I Bet You Look Good on the Dancefloor", trefferlyssukses behaal toe daardie snit nommer-een op die VK-enkelsnittrefferlys bereik het. Die groep se debuutalbum, "Whatever People Say I Am, That's What I'm Not", wat in Januarie 2006 vrygestel is, het die album in Britse musiekgeskiedenis geword wat die vinnigste verkoop is. Dit het Oasis se "Definitely Maybe" in hierdie opsig verbygesteek en is vandag nog die snelste verkoopde album vir 'n musiekgroep. Dit is krities ook geprys en het die Mercury-prys in 2006 en die BRIT-toekenning in 2007 vir Best British Album gewen. Dit is ook vir die Grammy-toekenning vir Best Alternative Music Album genomineer, maar het dit aan Gnarls Barkley se "St. Elsewhere" verloor. Die groep se tweede album, "Favourite Worst Nightmare", is op 23 April 2007 vrygestel, het meer as 225 000 kopieë in die debuutweek verkoop, en is vir die Mercury-prys van 2007 genomineer. Die groep het ook die toekennings vir Best British Album en Best British Group by die 2008 BRIT-toekennings ontvang.

Arctic Monkeys het aanvanklik bekend geword deur middel van demo-opnames wat deur aanhangers vervaardig is. Hulle word onthou as een van die eerste handelinge wat openbare bekendheid verwerf het via die internet, met kommentators wat aangedui het dat die groep die moontlikheid van 'n verandering in die manier waarop nuwe groepe bemark, voorstel. Die groep het uiteindelik 'n platekontrak met die onafhanklike uitgewer Domino Records gesluit.





</doc>
<doc id="39501" url="https://af.wikipedia.org/wiki?curid=39501" title="Palatalisasie">
Palatalisasie

Palatalisasie is die verandering van 'n nie-palatale klank in 'n palatale klank. Meestal gebeur dit onder invloed van 'n ander aangrensende palataal. Palatalisasie is sowel in die taalgeskiedenis asook in die sinkrone fonetiek normaal.

Die velare "k"/ "g" verander mees in die palato-alveolare voor die klinkers "i" en "e". Dit gebeur in die geskiedenis van bykans alle Romaanse tale uit Latyn en in vele Slawiese tale. 


</doc>
<doc id="39503" url="https://af.wikipedia.org/wiki?curid=39503" title="Klaipėda">
Klaipėda

Klaipėda [ˈklaɪpɛdə] (Duits: "Memel") is die derde grootste stad van Litaue met 'n oppervlakte van 98,35 vierkante kilometer en 'n bevolking van 149 015 in 2018. Die stad beskik oor Litaue se enigste see- en veerboothawe en fungeer sodoende as die land se maritieme poort na die wêreld.

Klaipėda se stadsgebied strek oor 'n lengte van meer as 15 kilometer langs die Koerse Haf se monding in die Oossee. Die stad het sy oorsprong in 'n Koerse nedersetting, maar het sy stadstatus volgens die Lübeckse Reg in 1258 onder die Duitse naam Neu-Dortmund gekry. Klaipėda is in 1323 deur die Litause grootvors Gediminas verower, tog was hierdie eerste Litause heerskappy kortstondig, en Klaipėda het as Memel eeue lank 'n Duitse stad gebly. 

In 1923 het Litause troepe die stad verower, tog het Hitler Litaue in 1939 gedwing om Memel en sy omgewing, die Memelland, weer aan die Duitse Ryk af te staan. Die stad is tydens die Tweede Wêreldoorlog grotendeels verwoes, terwyl sy oorspronklike bewoners verdryf is. Ná die oorlog het immigrante uit verskillende dele van die Sowjetunie hulle hier gevestig, en tans is nog sowat 30 persent van die bevolking Russiessprekendes. Die Universiteit van Klaipėda is in 1990 gestig. Klaipėda is daarnaas die hoofkwartier van Litaue se oudste brouery.

Die einde van die Tweede Wêreldoorlog het ingrypende uitwerking op die stad en sy identiteit gehad, en baie kulturele bande met die verlede is verbreek. Klaipėda was - ná die verwoestende bombarderings van Oktober 1944 en die Duitse Weermag se beleid van verskroeide aarde (Duitse magte het tydens hulle terugtog talle geboue opgeblaas) - teen die einde van Januarie 1945 niks meer as 'n "labirint van ruïnes" nie. Volgens opnames was 28 persent van alle geboue as gevolg van oorlogshandelinge vernietig, 'n verdere 36 persent ernstig beskadig. Die lang lys van verlore boukunswerke sluit die oudste kerke (die Gereformeerde, Jakobus- en Apostelkerk), die ou raadsaal en die sogenaamde "Elefantenspeicher" ("Olifantstoorhuis") - 'n groot vakwerkstoorhuis met 'n kenmerkende skilddak asook hele historiese buurte soos Bommelsvitte naby die hawe in. Groot getalle burgerlikes het die stad op 30 Julie 1945 verlaat.

Tot die einde van die Tweede Wêreldoorlog was Klaipėda se bevolking merendeels van Duitse afkoms - so was byvoorbeeld ook alle straatname in Duits. Toe die Rooi Leër die stad in 1945 ingeneem het, was daar nog minder as vyftig bewoners wat agtergebly het. Die meeste inwoners van Klaipėda en sy omgewing het gevlug.

In teenstelling met die Kaliningrad-oblast is die oorspronklike Protestantse en Duitssprekende bevolking van die voormalige Memelland nie deur die Sowjet-owerhede verdryf nie, al was inwoners van Duitse afkoms aan diskriminasie blootgestel en het minder regte geniet as immigrante uit ander dele van die Sowjetunie. Duitsers is eers in 1947 toegelaat om die Sowjet-burgerskap te aanvaar.

In 1958 het Duitssprekende bewoners die kans gekry om die Sowjetunie wettig verlaat, en sowat 6 000 van hulle het geëmigreer. Gelykertyd het steeds meer Russiessprekende immigrante hulle in Klaipėda begin vestig, en alhoewel baie van hulle intussen weer na Rusland teruggekeer het, is die Litause Oosseekusstreek nog steeds een van die gebiede met 'n hoë persentasie Russiessprekendes.

Die oorwegende meerderheid van die huidige stadsbewoners is nogtans etniese Litauers, veral Žemaite, wat uit ander landsdele gekom het om hulle hier te vestig. 

Die seehawe van Klaipėda is verreweg die grootste in Litaue - die land se tweede hawe in Šventoji (Palanga-munisipaliteit) speel geen beduidende rol nie, terwyl die hawe in Būtingė hoofsaaklik as olieterminaal fungeer. 

Die Klaipėda-hawe is meestal dwarsdeur die jaar ysvry en hanteer veral Russiese ru-olie wat na bestemmings elders in Europa verskeep word. Veerbote van die redery "DFDS Seaways" verbind Klaipėda met Kiel en Sassnitz in Duitsland en Karlshamn in Swede. Daar is ook 'n gereelde veerbootdiens van Klaipėda na die spits van die Koerse Skoorwal, terwyl 'n voormalige watersloot van die ou kasteel tans as jaghawe dien.


</doc>
<doc id="39509" url="https://af.wikipedia.org/wiki?curid=39509" title="Lys van Suid-Afrikaanse atletiekrekords">
Lys van Suid-Afrikaanse atletiekrekords

Die artikel bevat 'n lys van atletiekrekords in Suid-Afrika:



</doc>
<doc id="39510" url="https://af.wikipedia.org/wiki?curid=39510" title="James Horner">
James Horner

James Roy Horner (14 Augustus 1953–22 Junie 2015) was 'n Amerikaanse komponis en dirigent van orkestrale en rolprentmusiek. Hy word geken vir sy integrasie an korale en elektroniese elemente in vele van sy rolprentklankbane, en vir sy gereelde gebruik van Keltiese musikale elemente. Horner het twee Academy-toekennings ontvang vir sy klankbaan en snitkomposisies vir die rolprent "Titanic" in 1997.


</doc>
<doc id="39512" url="https://af.wikipedia.org/wiki?curid=39512" title="Takloban">
Takloban

Die Stad Takloban (Wáray-Wáray: "Siyudad han Tacloban", Tagalog: "Lungsod ng Tacloban", Cebuano: "Dakbayan sa Tacloban", Vereenvoudigde Chinees: "独鲁万", Tradisionele Chinees: "獨魯萬") is 'n Filippynse hawestad en hoofstad van die Filippynse provinsie Leyte, suidoos van Manila. Dit is die eerste stad in die Oostelike Wizajas om as 'n hoogs verstedelikde stad verklaar te word. Met 'n jaarlikse inkomste van meer as PhP500 miljoen word dit as 'n eersteklasstad geklassifiseer. Takloban is een van die stede met die laagste armoedevoorkoms in die Filippyne. Die stad was die setel van die Filippynse Gemenebesregering vanaf 20 Oktober 1944 tot 27 Februarie 1945.


</doc>
<doc id="39513" url="https://af.wikipedia.org/wiki?curid=39513" title="RMS Olympic">
RMS Olympic

Die RMS "Olympic" was die vlagskip van die "Olympic"-reeks van luukse-passasierstoomskepe (die ander eenhede was die RMS "Titanic" en die RMS "Britannic") wat deur die Belfast-gebaseerde werf "Harland and Wolff" vir "White Star Line" vervaardig en deur hulle bedryf is. Anders as die skip se susterskepe, het dit 'n lang, suksesvolle loopbaan gevolg (1911 tot 1935) en het dit later as die "Ou Staatmaker" bekend begin staan.


</doc>
<doc id="39514" url="https://af.wikipedia.org/wiki?curid=39514" title="Bratsk">
Bratsk

Bratsk (Russies: Братск) is 'n stad in die Irkoetsk-oblast in die ooste van Rusland met 'n geraamde bevolking van 238 825 (2014). Die Bratskdam is naby geleë.



</doc>
<doc id="39515" url="https://af.wikipedia.org/wiki?curid=39515" title="Ververing">
Ververing

Ververing is die natuurlike verskynsel by voëls om een maal per jaar (of in sommige gevalle meer as een maal per jaar) hulle verekleed te verwissel deur ou vere met nuwe vere te vervang. Dit kan 'n geleidelike proses wees waarin vere een vir een vervang word - of soms kan 'n sekere deel van die liggaam (bv die vlerk) se vere almal tegelyk vervang word. Voëls kan nooit alle vere tegelyk vervang nie, aangesien die vere hulle moet beskerm en warm hou.

Die ververingsproses kan in verskeie fases verloop en is gewoonlik simmetries. Dit beteken dat die voël weerskante van 'n denkbeeldige middellyn dieselfde vere op dieselfde tyd vervang. So sal byvoorbeeld penveer 2 op die linker- en regtervlerk tegelyk vervang word.

Hoewel vere 'n belangrike rol in die vliegvermoë van 'n voël speel, is dit nie die enigste belangrike funksie nie. Daar is immers voëls wat nie kan vlieg nie, maar wat ook nie sonder vere kan voortbestaan nie. Vere dien ook om die liggaamstemperatuurte beheer. Voëls is warmbloedige diere met 'n hoe liggaamstemperatuur (37,8- 44,6 °C) wat bestendig moet bly, ongeag die temperatuur in die omgewing. 

Vere is slegte geleiers van hitte en het ŉ luglaag wat die liggaam isoleer. Wanneer 'n voël dus byvoorbeeld in besoedelde water beland en sy vere met olie besmet word, kleef die vere aanmekaar vas en verloor hulle hul isolasievermoë. Die voel se liggaamstemperatuur daal dan tot hy uiteindelik vrek. 'n Voël se vere speel ook 'n belangrike rol in kamoeflering en paring, en veral om die mannetjie opvallend te maak. 

Die aantal vere van 'n voël hang van die betrokke spesie, die jaargety en die klimaat af. "Archilochus colubris", of die robynkeelkolibrie, het 940 vere in die Noord-Amerikaanse somer, terwyl "Cygnus columbianus", 'n Europese swaan, in die winter meer as 25 000 vere het, Die vere kan ook volgens hulle bepaalde funksies geklassifiseer word. Alie vere bestaan egter uit ŉ skag met sytakkies, wat weer in fyner sytakkies (radii) vertak. 

Die basis van die skag (calamus) is hol en die res (rachis) is met murg gevul. Die donsvere (plumulae) beheer die voël se warmte-isolasie. Dit het 'n baie kort skag met los baardjies wat oor die hele liggaam versprei is, in teenstelling met die dekvere, wat net in bepaalde veerkontoere (pterilae) groei en nie in die gebiede daarbuite (apteria) voorkom nie. 

Pikkewyne, volstruise en ander loopvoëls is volkome met dekvere bedek. Die funksie van dekvere is om die liggaam vaartbelyn te maak en om 'n luglaag onder die vere te bewerkstellig. Die baardjies van die vere is voorsien van hakies, waarmee hulle onderling (soos ŉ ritssluiter) aan mekaar vashaak en sodoende 'n aaneenlopende veervag vorm. 

Die dekvere het dikwels 'n vals skag met donsagtige baarde. Die derde veertipe, die penveer, kom voor in die vlerke (vlerkpenvere of remiges) en in die stert (rectrices of stertpenvere). Die vere het nie vals skagte nie en vorm 'n aaneenlopende vlak wanneer dit uitgesprei word. Hierdeur word die sweefvermoë vergroot. Daar word 2 soorte vlerkpenvere onderskei, naamlik die handpenvere (wat aan die vingers van die vlerk geheg is) en die armpenvere (wat aan die arm van die vlerk geheg is).

Die voëls is kaal of het 'n donsbedekking wanneer hulle uitbroei. As die voël kaal uitbroei, kry hy spoedig 'n donskleed, en oor die donskleed groei later die onvolwasse verebedekking. Die kleed het reeds penvere en dekvere, maar verskil in kleur en patroon van die volwasse kleed. Die volwasse kleed lyk nie die hele jaar lank dieselfde nie omdat die voëls verveer en die ou vere deur nuwes vervang word. Sommige voëls se somers- en winterskleed verskil ook van mekaar. 

Hulle verveer dus 2 keer per jaar, maar net gedeeltelik in die lente. Verder kan ander voëls (onder meer die Europese spreeu (Sturnus vulgaris) van voorkoms verander sonder om te verveer omdat die uiteinde van die vere 'n buitengewone kleur het wat verdwyn namate die veresoom afslyt. Kraanvoëls (familie "Gruidae") se penvere word net een keer per jaar vervang. Die sneeuhoender ("Lagopus mutus") en die yseendmannetjie ("Clangula hyemalis") verveer 3 keer per jaar: die sneeuhoender verveer gedeeltelik in die herfs, terwyl die yseendmannetjie ŉ broeikleed, 'n winterskleed en ŉ sogenaamde eklipskleed- die natuurlike kamoefleerkleed - het. 

Die kleed is donkerder en stem baie ooreen met die van die wyfie. Ververing geskied gewoonlik stelselmatig oor 'n tydperk van 1 tot 2 maande en die voel is nooit heeltemal sonder vere nie. Die wyfies van die neushoringvoëls (familie "Bucerotidae") verloor hulle vere egter feitlik gelyktydig, maar dit hou geen gevaar in nie omdat hulle in die broeityd verveer wanneer hulle op hul neste sit. Die ververingsproses word beheer deur die skildklierhormoon tiroksien, wat op sy beurt deur die hipofise beïnvloed word. 

Die tiroksien bevorder die groei van nuwe vere in spesiale sakkies in die huid (veerfollikels), waardeur die ou veer uitgestoot word. 'n Horingagtige veerspoel vorm in die veerfollikel en word deur 'n dun veerskede omhul. In die spoel is 'n uitstulping van die leerhuid wat voorsien is van talle bloedvaatjies, wat weer vir die voorsiening van voedingstowwe verantwoordelik is. Die vere groei buitengewoon vinnig: 'n veer groei gemiddeld 5 mm per dag, terwyl 'n mens se vingernael, wat ook van keratien gevorm word, ongeveer 0, 1 mm per dag groei. 

Die enigste vere wat nooit vervang word nie, is die poeierdonsvere van onder meer reiers (familie "Ardeidae") en sperwers (subfamilie "Accipitrinae"). Die vere groei voortdurend aan die basis, terwyl die punt verpoeier. Die poeier neem nie water op nie en is by visetende voëls van nut omdat dit help om die vis slym uit die verekleed te verwyder. Wanneer die somerkleed afgewerp word om vir 'n winterskleed plek te maak, word die penvere eerste vervang. 

Daarna volg die stertpenvere en die liggaamsvere. Die penvere word in 'n vaste volgorde vervang. Sommige voëls verloor hulle penvere byna gelyktydig en kan dan vir 'n rukkie nie vlieg nie. Dit is byvoorbeeld die geval by eendmannetjies (familie "Anatidae") wanneer hulle 'n eklipskleed kry. Pikkewyne (familie "Spheniscidae") verveer gelyktydig op verskillende plekke en kan dan ŉ tyd lank nie swem nie. Gedurende die tyd bly hulle op land en kan hulle gevolglik nie kos in die hande kry nie. 

Die pikkewyne verloor dan sowat die helfte van hulle liggaamsmassa. Baie voëls verloor die vere aan die onderkant van hulle liggame wanneer hulle broei sodat die eiers regstreeks met die hitte van die liggaam in aanraking kan kom.

Die Kolgans ("Alopochen aegyptiacus") is 'n voorbeeld van 'n voël waarvan die primêre vlugvere op die vlerk almal tegelyk vervang word. Dit beteken dat hierdie voël vir bykans 'n maand of twee nie kan vlieg nie en dus grondgebonde is. Die voëls moet dus op 'n veilige plek bly waar hulle nie maklik die prooi van roofdiere sal wees nie. Daar moet ook genoeg kos in die omgewing wees, aangesien hulle nie kan vlieg om te gaan kos soek nie. Gedurende hierdie periode is die Kolgans dus baie kwesbaar.

Die Hofsanger ("Phylloscopus trochilus") is 'n somerbesoeker aan Suider-Afrika. Hierdie klein voëltjie (hulle is skaars 11 cm lank met 'n massa van gemiddeld 8,6 g) migreer uit Europa om in Suider-Afrika die somer deur te bring. Die geweldige afstande wat hulle moet aflê gedurende migrasie bring groot slytasie op die vere mee. Dit beteken dat hulle twee keer per jaar verveer om die verslete vere te vervang – in die somer in Suider-Afrika en dan ook weer in die noordelike somer in Europa as hulle in hulle broeigebiede is.



</doc>
<doc id="39531" url="https://af.wikipedia.org/wiki?curid=39531" title="Galileo Galilei">
Galileo Galilei

Galileo Galilei (15 Februarie 1564 – 8 Januarie 1642) was 'n Italiaanse fisikus, wiskundige, sterrekundige en filosoof wat 'n groot rol in die Wetenskaplike Revolusie gespeel het. Sy prestasies sluit die ontwikkeling van die teleskoop en die daaropvolgende sterrekundige waarnemings in. Hy was ook 'n ondersteuner van Nicolaas Copernicus se teorieë. Daar is na Galileo verwys as die "vader van moderne waarnemende sterrekunde", die "vader van moderne fisika", en die "vader van (moderne) wetenskap". Volgens die Britse teoretiese fisikus Stephen Hawking was "Galileo, miskien meer as enige ander persoon, verantwoordelik vir die geboorte van moderne wetenskap".

Die eerste teleskoop en mikroskoop het heel waarskynlik in Nederland ontstaan iewers tussen 1590 en 1610. Hierdie kennis het gou reeds na ander lande versrpei, en teen 1610 het Galileo reeds sy eie teleskope en mikroskope in Italië gebou. Die lensstelsel wat hy gebruik het, het verskil van die van die Nederlandse uitvinders, en hoewel dit doeltreffend gewerk het, was Galileo se mikroskope maar taamlik onhanteerbaar. 

Galileo is ook een van die wetenskaplikes wat die fondamente vir kinematika (ook genoem "bewegingskuns"), die studie van beweging, gelê het. Onder sy bydrae tot sterrekunde was die teleskopiese bevestiging van die fases van Venus, die ontdekking van Jupiter se vier grootste mane: Kallisto, Europa, Ganimedes en Io (ook bekend as die "Mane van Galilei" ter ere aan hom) en die waarneming en analise van sonvlekke. Galileo het ook bydraes tot toegepaste wetenskap en tegnologie gelewer en die ontwerp van die kompas verbeter.

Galileo se ondersteuning van Copernicus se teorieë was omstrede tydens sy leeftyd, waartydens 'n groot meerderheid filosowe en sterrekundiges die geosentriese siening dat die Aarde bewegingloos in die middel van die heelal is aangehang het. Ná 1610 het Galileo Copernicus se teorie, dat die Son in die middel van die heelal is en dat die Aarde daarom wentel, openlik ondersteun en hy is sterk verset deur sommige filosowe en geestelikes. Twee geestelikes het hom selfs by die Romeinse Inkwisisie van 1615 aangekla en, alhoewel hy van alle klagtes verontskuldig is, het die Rooms-Katolieke Kerk in Februarie 1616 die teorie nietemin as "vals en in kontras met die Heilige Skrif" verklaar. Na waarskuwings het Galileo ingestem om sy ondersteuning van die teorie te staak, maar het sy sienings later weer 'n keer verdedig in sy bekendste werk, "Dialogo sopra i due massimi sistemi del mondo" ("Dialoog rakende die twee vernaamste wêreldstelsels"), wat in 1632 vrygestel is. As gevolg van hierdie boek is hy deur die Inkwisisie verhoor, geforseer om sy meningsuitings terug te trek en tot lewenslange huisarres gevonnis.




</doc>
<doc id="39536" url="https://af.wikipedia.org/wiki?curid=39536" title="Nicolaas Copernicus">
Nicolaas Copernicus

Nicolaas Copernicus (Duits: "Nikolaus Kopernikus", Pools: "Mikołaj Kopernik"; * 19 Februarie 1473, † 24 Mei 1543) was die eerste sterrekundige wat 'n omvattende heliosentriese kosmologie (in teenstelling met 'n geosentriese kosmologie) bewoord het, waarvolgens die son, en nie die aarde nie, die middelpunt van ons sonnestelsel is.

Reeds op jeugdige ouderdom het hy albei sy ouers verloor en het sy oom, 'n Katolieke priester, die jong Nicolaas aangeneem. Sy oom het hom na die Universiteit van Krakof in Pole gestuur, waar hy die teologie, wiskunde en sterrekunde bestudeer het. Later is hy na Italië, waar hy in Bologna in die regte en in Padua in die geneeskunde gestudeer het. Na tien jaar het sy oom, wat intussen 'n biskop geword het, Nikolaas na Pole laat terugkom om sy sekretaris te word.

Sy boek, "De revolutionibus orbium coelestium" ("Oor die omwentelings van die hemelliggame"), is in 1543, kort voor sy dood, gepubliseer en word dikwels beskou as die beginpunt van moderne sterrekunde en die bepalende openbaring wat die Wetenskaplike Revolusie teweeggebring het. Sy heliosentriese model, waarin die Son in die middel van die heelal is, het getoon dat die beweging van hemelliggame verklaar kon word sonder dat die Aarde in die middel van die heelal hoef stil te staan. Sy werk het verdere wetenskaplike ondersoek aangespoor en 'n mylpaal in die geskiedenis van moderne wetenskap geword, waarna vandag dikwels verwys word as die Koperniese Revolusie.

Kopernikus tel onder die grootse veelweters van die Renaissance en was 'n wiskundige, sterrekundige, geneesheer, geleerde van die klassieke, vertaler, kunstenaar, Roomse geestelike, regsgeleerde, goewerneur, militêre leier, diplomaat en ekonoom. Tussen al sy verantwoordelikhede was sterrekunde nie veel meer as 'n stokperdjie nie, alhoewel dit juis in dié vakgebied was wat hy sy stempel op die wêreld afgedruk het.



</doc>
<doc id="39539" url="https://af.wikipedia.org/wiki?curid=39539" title="Berg">
Berg

'n Berg is 'n groot landvorm wat bo die beperkte omliggende gebied strek en gewoonlik 'n piek bo-aan vorm. Hulle kom dikwels in groepe voor, met gebroke terrein wat 'n aanhoudende wisseling van dale, bergkruine en losstaande pieke toon. Indien die landvorm nie baie hoog of steil is nie, word dit 'n heuwel genoem, alhoewel die presiese verskil tussen 'n heuwel en 'n berg van land tot land en kultuur tot kultuur verskil. Landvorms wat wel hoog is, maar nie 'n gebroke terrein het nie, word 'n plato genoem.

Berge ontstaan in hoofsaak deur die plooing van die aardkors as gevolg van spanning wat daarin ontwikkel. Daar is vier maniere waarop berge kan ontstaan:

Die kenmerkende gebroke terrein van 'n bergreeks beteken dat daar baie dale en kruine is wat as gevolg van die hoë ligging afgesluit van omliggende gebiede is en unieke diere en plantegroei huisves. Die aanpassings wat die lewensvorme in hierdie gebiede moes maak vertoon opmerklike verskille in vergelyking met die fauna en flora in die laer liggende streke. 'n Voorbeeld hiervan is verdwergde plante wat naby aan die oppervlak groei met stewige wortelstelsels, om sodoende beskerming teen die wind te bied.

'n Berg bestaan nie vir altyd nie. Baie sterk kragte in die aardkors veroorsaak dat berge gevorm - word op plekke waar miskien voorheen geen berge was nie. Maar sodra 'n berg gevorm het - eintlik al solank die berg besig is om te vorm, want die bergbouingsproses verloop oor baie honderdduisende jare - span wind en weer saam om die nuut gevormde berg te vernietig. 

Reënwater en gesmelte sneeu word besige bergstroompies wat altyd maar sand en klippe wegspoel, en party berge word deur ysgletsers afgeskuur soos deur 'n reuse-rasper. Wanneer water vries, sit dit sowat 10 % in volume uit, en kan dus groot druk uitoefen indien die ys in klein barsies in die vaste rots vorm. Sodoende help dit mee om selfs die grootste berge en die hardste klip te verbrokkel. 

Reënwater het koolsuurgas in oplossing, en is dus 'n flou suur (koolsuur) wat kalksteen geredelik oplos. Kalksteenberge kan dus deur reënwater vernietig word bloot deur oplossing. Enige fyn stof en sand word deur die wind weggewaai en tydens kwaai windstorms skuur die sand-belaaide wind die rotse van die berge nog verder af. Die swaartekrag van die aarde help ook om berge te vernietig deur grondstortings en rotsstortings. 

In warm woestynstreke kan ook die daaglikse groot temperatuurswisselinge meehelp om die gesteentes van berge te verbrokkel. Die buitenste deel van die rotse sit gedurende die warm dag uit, en krimp gedurende die nag in, en mettertyd breek op hierdie manier skille en skerwe van die rotse af, gereed om later weggespoel en weggewaai te word. Dis dus duidelik dat 'n hele paar prosesse saamwerk om berge te vernietig. Afhangende van die klimaat, plek en die gesteentesoort, is sekere van hierdie verweringsprosesse soms belangriker as ander, met die gevolg dat sekere berge gouer as ander verweer. 

Daar sou vandag op aarde geen berge meer gewees het nie as aardkorskragte nie van tyd tot tyd nuwe berge gevorm het nie. Van die belangrikste “nuwe" berge is die Alpe, die Himalajas, die Andes en die Rockies.

Instrumente wat gebruik word om die hoogte van berge te bepaal, is die teodoliet, die hoogtemeter (aneroïed) en die barometer. Die teodoliet is 'n teleskoop met fyn kruisdraadjies binne-in, wat verbind is aan 'n sensitiewe waterpas en 'n akkurate gradeboog. Met hierdie instrument kan die hoogte (en ook afstand) bepaal word van bergspitse wat nie met gerief bereik kan word van die plek waar die instrument opgestel is nie. 

Die hoogtemeter (aneroïd) en die barometer (ook bekend as ŉ weerglas) meet veranderinge in lugdruk. Omdat atmosferiese druk laer word hoe hoër ons bo seevlak gaan, en omgekeerd, is dit 'n manier om hoogte te meet. Die barometer dui die lugdruk in millimeter kwik aan, maar die hoogtemeter se skaal is vir ons gerief so bereken dat dit die lugdruk regstreeks aandui as meter bo seespieël. Albei instrumente word beïnvloed deur daaglikse weersomstandighede en moet sorgvuldig geyk word wanneer mens akkurate hoogtebepalings wil doen.

Grond absorbeer hitte. Die oppervlak van die aarde absorbeer die hitte van die son en straal dit dan terug die lug in. Wanneer die lug baie dig en vogtig is, soos op die vlaktes, kan dit die hitte vir 'n lang tyd behou. Hoe hoër ons egter gaan, hoe dunner en droër word die lug. 

Die dun lug is nie in staat om hitte te absorbeer nie en die temperatuur daal dus. Daarbenewens is daar min grondoppervlakte op die bergspitse om die hitte van die son te absorbeer en weer uit te straal. Dit verduidelik die aanwesigheid van gletsers op berge in die tropiese streke, op voorwaarde dat die berge hoër as 4 300 m is.



</doc>
<doc id="39540" url="https://af.wikipedia.org/wiki?curid=39540" title="Regatta">
Regatta

Regatta (afgelei van die Italiaanse "regata"; oorspronklik ontleen aan Venesiaans) is 'n term wat gebruik word om 'n wedvaart of 'n reeks wedvaarte te beskryf. In die algemeen beskryf die term 'n reeks roei-, seil-, seiljag- en gondelwedvaarte, maar in sommige gevalle word die term ook gebruik om sommige kragbootresies te beskryf. 

'n Regatta gaan gewoonlik gepaard met sosiale en bemarkingsaktiwiteite. Alhoewel 'n regatta meestal 'n amateur kompetisie is, is 'n regatta gewoonlik baie goed georganiseerd met reëls wat die skedule en prosedure van die regatta uit een sit. 'n Regatta word gewoonlik aangebied deur 'n klub, dorp, seil assosiasie of selfs 'n universiteit of skool.

Die oudste regatta wat nog steeds jaarliks plaasvind is Cowes Week in Engeland wat sedert 1826 aangebied word.


</doc>
<doc id="39544" url="https://af.wikipedia.org/wiki?curid=39544" title="Krater">
Krater

Krater kan na een van die volgende verwys:




</doc>
<doc id="39545" url="https://af.wikipedia.org/wiki?curid=39545" title="Wolk">
Wolk

'n Wolk is 'n sigbare massa vloeistofdruppels of bevrore kristalle wat in die atmosfeer hang, bo die oppervlak van die aarde of ander hemelliggaam. Die term word ook gebruik om na sigbare massas in die ruimte wat deur swaartekrag aangetrek word te verwys, soos interstellêre wolke en nebulae.

Op die aarde bestaan wolke tipies uit waterdamp, wat klein druppel of yskristalle vorm, gewoonlik 0,01 mm in deursnee. Wanneer biljoene druppeltjies of kristalle saamgegroepeer is, is hulle sigbaar as wolke.

Die grootte van die waterdruppels le tussen ongeveer 0,01 en 0,1 mm en die aantal wissel naastenby om 500 per cm. Wolke word in die onderste lae van die atmosfeer (troposfeer) aangetref en hulle maksimale hoogte hang af van die geografiese breedte waaroor hulle voorkom. 

Bokant die poolgebiede is die hoogte ongeveer 8 km en bokant die trope ongeveer 18 km bo die aardoppervlak. By die vorming van waterdruppels in die atmosfeer geld sekere vereistes, naamlik dat daar genoeg kondensasiekerne aanwesig moet wees en dat die waterdamp deur oorversadiging die doupunt en daarna kondensasie moet bereik. (By sneeuvorming is daar in werklikheid sprake van kristallisasie.) 

Aangesien kondensasiekerne in die lug (in die vorm van stof-, roet-, soutdeeltjies, ensovoorts) in oorvloed aanwesig is, word wolkvorming in wese bepaal deur die prosesse wat tot oorversadiging lei. Dit word in hoofsaak bewerkstel lig deur die afkoeling van voghoudende lug as gevolg van uitstraling of opstyging.

Die aarde koel snags as gevolg van warmteuitstraling (veral by onbewolkte toestande) sterk af. Die vogtige lug bokant die aarde kan dan redelik maklik die doupunt bereik en die waterdamp dan kondenseer. Op die koudste dele van die aardoppervlak kan dou, en by temperature benede die vriespunt ryp, gevorm word. 'n Interessante feit is dat ryp nie bevrore dou is nie. 

Wanneer die waterdamp naby die oppervlak kondenseer, word warmte vrygestel wat 'n stabiliserende uitwerking op die temperatuur het, en dit is onwaarskynlik dat die druppels sal vries. By rypvorming (in die koue, droë winterseisoen) is die lug so droog dat die temperatuur ver moet daal voordat kondensasie plaasvind. Die waterdamp gaan by hierdie temperatuur direk oor in yskristalle en ryp word gevorm. In die lug word dikwels druppeltjies gevorm wat as mis sigbaar word. 

Indien daar wind waai, word die lug deur turbulensie oor 'n dikker laag versprei en die gemiddelde afkoeling is te klein, sodat daar nie kondensasie plaasvind nie. Mis kan ook gevorm word wanneer koue lug bokant 'n warmer wateroppervlak lê. Die waterdampmolekules wat uit die water verdamp, kondenseer in die kouer lug daarbo en word as mis sigbaar. Die proses stem ooreen met stoomvorming by warm water.

Verreweg die belangrikste faktor by wolkvorming is afkoeling deur opstyging. Sodra lug styg, verminder die druk daarop en dit sit uit, waardeur die energie (in die vorm van warmte) uit die lug self vrykom. Die lug koel met ander woorde adiabaties af en kondensasie kan gevolglik plaasvind. Wanneer lug daal, styg die druk daarop en die lug verwarm adiabaties (sonder dat dit warmte uit die omgewing opneem) en die toestande vir wolkvorming verswak. 

Horisontaal bewegende lug kan omhoog gestu word wanneer dit ŉ hindernis soos 'n ry heuwels of ŉ bergreeks teëkom. Met die styging sal die lug afkoel en kan kondensasie wolke (reliëfbewolking) en mis tot gevolg hê. Die windkant van die bergreeks is daarom dikwels in wolke gehul en daar val dan ook relatief baie reën, soos byvoorbeeld aan die seekant van die Drakensberg. Aan die lykant van die berg is die lug wat oor die kruin styg en aan die ander kant afdaal, warmer, en die wolke verdwyn, hoewel die lug ook reeds droër is as gevolg van die neerslag aan die reënkant. 

Die droë, warm lug het trouens dikwels die onaangename warm bergwinde tot gevolg. In die Alpe staan hierdie wind as die fohn bekend, en in Noord-Amerika as die Zhinook. Lug kan ook styg wanneer dit oor 'n ander lugmassa gestoot word. Hierdie verskynsel word algemeen aangetref by frontvlakke. Warm, ligte lug gly teen die koue, swaar lug op en die bewolking wat hierdeur ontstaan, heet frontale bewolking. 'n Ander moontlikheid vir styging le in die plaaslike verwarming van lug aan die aardoppervlak, waar dit onstabiel raak en opstyg (konveksiestroming). 

Ook tydens hierdie styging kan die doupunt bereik word. By voortgesette styging van die lug kan die wolke uitgroei tot stapelwolke (konveksiebewolking). Wanneer twee luglae oor mekaar stroom, word golfbewegings in die grensvlak tussen die lae veroorsaak en dit het stygende en dalende lugbeweging tot gevolg. Wanneer die lug vogtig genoeg is, kan die doupunt in die stygende lug bereik word sodat uitgerekte wolkvorme ewewydig met die grensvlak ontstaan.

Een van die oudste wolkklassifikasies is deur die Britse meteoroloog Luke Howard (1772- 1864) opgestel. Hy het die wolke verdeel in cirrus, cumulus, nimbus en stratus, en die klassifikasie word steeds gevolg, al word daar deesdae meer gelet op die ontstaanswyse van die wolke as op die hoogte waarop hulle gevorm word. In die huidige indeling word daar 4 families onderskei; elkeen is weer onderverdeel in 2 of 3 wolkgeslagte. 

Die geslagte word op hulle beurt verdeel in ondergeslagte, soorte en variëteite. Hierdie klassifikasie word gevind in die Wolkatlas van die Wêreldmeteorologie-organisasie (WMO).Die eerste familie word gevorm deur die hoë wolke (oor die algemeen bokant 6 km), met die geslagte cirrus, cirrocumulus en cirrostratus. Hulle is meestal yl, wit van kleur en werp geen skaduwee nie. 

Cirruswolke (voerwolke) vorm afsonderlike wit wolke met ŉ vliesige struktuur wat uit yskristalle bestaan. Die cirrocumuluswolke (klein skaapwolkies) vorm 'n laag of bank cirrusagtige wolke. Die laag bestaan uit afsonderlike wit vlokke of baie klein ronde wolkies, wat min of meer in rye of golfies gerangskik is. Cirrostratus het die voorkoms van 'n veselagtige, ligte wit sluier. 

Die son en maan bly deur hierdie wolke sigbaar en dit werp geen skaduwee nie. Die wolke word gekenmerk deur 'n stralekrans wat in die sonlig gevorm word. Die tweede wolkfamilie bestaan uit die middelbare wolke, wat oor die algemeen op 'n hoogte van tussen 2 en 6 km aangetref word. Hulle is digter as die hoë wolke en gee 'n ligte skaduwee. 

Die geslagte altocumulus en altostratus behoort tot hierdie familie. Altocumulus (groot skaapwolke) lyk baie na cirrocumulus, maar is baie digter in die middel as aan die rand. Net soos die cirrocumulus is die afsonderlike elemente dikwels in rye of golwe gerangskik. Altostratus bestaan uit ŉ draderige of veselagtige wolksluier met 'n gryserige of blouerige kleur. 

Dit bedek gewoonlik groot gedeeltes van die hemel en vertoon soos, matglas wanneer die son of maan daardeur skyn. Die verskil ten opsigte van cirrostratus kan op sy eenvoudigste beskryf word as baie digter. Die lae wolke, gewoonlik laer as 2 km, vorm die derde familie, met die geslagte nimbostratus, stratocumulus en stratus. Die nimbostratus (reënwolk) is donkergrys en vormloos. Dikwels val daar gelykmatige sneeu of reën uit die wolke. 

Hieronder kan los flarde voorkom (fractostratus). Die stratocumulus (gelaagde stapelwolke) lyk op die altocumulus, maar die vlakke of bolle is donkerder. Veral in die winter en die voorjaar bedek hulle dikwels die hele hemel. Stratus (laagwolk) is 'n eweredige grys wolklaag, waaruit dikwels fyn motreën val. Die vierde en laaste familie omvat wolke wat sterk in 'n vertikale rigting ontwikkel is. Hulle word meestal aangetref in die luglaag wat op ŉ hoogte van 500 tot 6 000 m geleë is en daarbinne kom die geslagte cumulus en cumulonimbus voor. 

Die cumulus (stapelwolk) bestaan uit afsonderlike, digte wolke met ŉ koepelvormige bokant en 'n redelik horisontale ondervlak. Teen die son in gesien, is die wolk donker met ŉ ligte omranding. Uit hierdie wolke val daar geen of slegs ligte neerslag. Die cumulonimbus (onweers – of aambeeldwolk) is 'n uitgebreide wolkmassa met aansienlike vertikale afmetings en het die vorm van berge, torings of 'n aambeeld. Die bokant is dikwels sterk afgeplat, waardeur dit die kenmerkende voorkoms van 'n aambeeld vertoon, Die onderkant is gewoonlik baie danker. Hierdie wolkmassas gaan gepaard met hael en reën, sneeu en dikwels ook met donder en weerlig.

Die hoë wolke, ook bekend as Familie A, bevat die Cirrocumulus-, Cirrus- en Cirrostratus-wolke.
Die middelwolke, ook bekend as Familie B, bevat die Altostratus- en Altocumulus-wolke.
Die lae wolke, bekend as Familie C, bevat die Cumulus-, Stratocumulus-, en Stratuswolke.
Daar is ook vertikale wolke (Familie D), wat hoog bo hulle basisse strek. Soos die Cumulonimbus- (wat met swaar reëns en donderstorms geassosieer word; vandaar donderwolk), die Cumulus- en die Pyrocumulus-wolke. Pyrocumulus-wolke word met veldbrande of vulkaniese aktiwiteite geassosieer. Nimbostratus is 'n stratiforme wolk met' n groot dikte en produseer neerslag soos ander vertikale wolke
Sommige wolke kan bo die troposfeer gevind word en nog ander wolke vorm as gevolg van 'n wisselwerking met 'n spesifieke geografiese eienskap



</doc>
<doc id="39546" url="https://af.wikipedia.org/wiki?curid=39546" title="Fairview, Oregon">
Fairview, Oregon

Fairview is 'n dorp in die noordweste van Oregon, in die Multnomah-distrik. 

In 2000 het die dorp 'n bevolking van 7 561 gehad: 76,21% wit, 3,04% swart of Afro-Amerikaans, 0,83% Amerikaanse inboorlinge, 3,44% Asiaties, 0,37% Pasifiese eilanders, 10,51% van ander rasse en 5,59% van twee of meer rasse. Spaans-Amerikaners of Latyns-Amerikaners van enige ras het 16,0% van die bevolking uitgemaak.


</doc>
<doc id="39550" url="https://af.wikipedia.org/wiki?curid=39550" title="Bekasi">
Bekasi

Bekasi is 'n stad in Indonesië op die Java-eiland. Bekasi is 'n voorstad van Jakarta.

Die stad het 'n treinstasi.

Die stad het 12 amptelike stadsbuurte.


</doc>
<doc id="39553" url="https://af.wikipedia.org/wiki?curid=39553" title="Manado">
Manado

Manado is 'n stad in Indonesië op die Celebes-eiland. Manado is die hoofstad van die provinsie Noord-Celebes (nieu naam in Indonesies "Sulawesi Utera").



</doc>
<doc id="39554" url="https://af.wikipedia.org/wiki?curid=39554" title="Seiljagvaart">
Seiljagvaart

Seiljagvaart is 'n ontspanningsport wat reeds beoefen word sedert die eerste seiljag gebou is. Om te seil is voorhistories, maar wedrenne met 'n seiljag het vermoedelik in Nederland in die 17de eeu begin.

’n Seiljag is ’n klein tot medium vaartuig met seile wat deur die wind aangedryf word en vir plesiertogte of wedvaarte aangehou word.

Voordat die Arabiere met hul bekende dhows en driehoekige seile en ook die Chinese met hul jonke (Engels: junk) van ’n kombinasie seile gebruik gemaak het om saam met én teen die wind te vaar, is gewoonlik roeispane gebruik om bote aan te dryf. Ander seile (meestal vierkantig) is voorheen op ’n eenvoudige grondslag gebruik om saam met die wind te vaar en twee groot spane is gebruik om die boot in die regte rigting te stuur. 

Namate seevarende nasies met ander in aanraking gekom het, hoofsaaklik vanweë handel, het hulle idees uitgeruil wat seilbote betref, insluitend verbeterde seile, maste, vorm en boumetodes. Dit was veral die geval in die 1500’s.

Die Nederlanders was in die laat 17de eeu die Europese voorlopers in die ontwikkeling van die seiljag. Dit is aanvanklik in die Nederlandse kanale gebruik en later as kusvaartuig toe dit vindingryk verbeter is om die seetoestande te hanteer.

Die seiljag is reeds in dié bloeijare van Nederlandse skeepsvaart op georganiseerde basis gebruik om op die water – hoofsaaklik op riviere, kanale en mere – mee te ding en dié vaartuig is gepas ’n “jagt” genoem. Dit het later tot die ontstaan van die Engelse verbuiging (yacht) van die woord gelei. 

Terwyl koning Karel II (1630-1685) van Engeland 10 jaar in ballingskap in Nederland was, is hy aan die jag en wedvaarte blootgestel en het ’n groot liefde daarvoor ontwikkel. Op pad terug na sy geboorteland om die troon te bestyg, het die Nederlandse stad Amsterdam aan die nuwe koning ’n Nederlandse seiljag ("Mar"y genoem) geskenk en hy het nie gras onder sy voete laat groei nie om twee replikas daarvan te bou. Dié seiljagte het hy gebruik om onder meer met sy broer, die hertog van York, en ander van die aristokrasie mee te ding. Die aristokratiese karakter van seiljagsport word gevolglik aan koning Karel II toegeskryf.

Van groot vaart en beweeglikheid van die eerste seiljagte wat aan die regattas deelgeneem het, was daar nie veel sprake nie: die bote was swaar, met swak hantering en gebruikmaking van die wind aan die orde van die dag. Maar die opwinding daarvan het die betrokkenes aangespoor om die jagte te verbeter deur onder meer ’n stabiliserende kiel en ’n slanker en ligter ontwerp. Die seile is gemaak om soos voëls se vlerke te lyk. 

Die Britte het op hul beurt daarop verbeter en die Britte (saam met die Amerikaners) het in die 18de en 19de eeue groot bydraes gemaak om die seiljag te verbeter. Die Iere het in 1720 in die Cork-hawe ’n seiljagklub (die Cork Water Club) gestig, wat wedvaarte gereël het, wedvaartregulasies ontwikkel het en die eerste was wat wedvaartvlae bekend gestel het. In Engeland het die seiljag-entoesiaste seiljagvaart verdere wind van agter gegee met die stigting van Cumberland Fleet in 1775, wat waarskynlik die eerste seiljagklub in Engeland was. Dié klub het onder meer wedvaarte op die Teemsrivier georganiseer.

Een van die seiljagfanatici wat sy naam in die geskiedenis van seiljagvaart verewig het, was Joshua Slocum, ’n Kanadese seekaptein wat in 1846 in Wilmot in Nieu-Skotland gebore is en reeds van 16-jarige ouderdom gereeld op die see gevaar het. Slocum het self bote gebou of omskep en hy was die eerste persoon ter wêreld wat stoksielalleen met ’n seiljag om die wêreld gevaar het. 

Slocum het dit vermag nadat hy ’n verwaarloosde klein boot in ’n seiljag van 10,9 meter ombou het en dit "Spray" gedoop het. Op 24 April 1895 het hy van Boston in Amerika vertrek en ná meer as drie jaar op die oseane in Newport ankergegooi. Dit was ’n ware pioniersvaart en het ’n standaard gestel wat verskeie ander in latere jare aangespoor het om dieselfde te vermag.

Hoewel die seiljag sy verskyning in Europa gemaak het en deur die Britte verbeter is, het die Amerikaners waardevolle ontwikkelingswerk in die ooste van hul land gedoen. So was van die heel vinnigste jagte in die koers van die 1850’s deur die bekende bootontwerper Donald McKay van Boston beplan en gebou. Rekords wat in McKay se vaartbelynde en snelvarende klippers opgestel is, het jare lank bestaan.

Die skoener was die gunsteling van die Amerikaners en hulle het baie seiljagte gebou wat goed op die oog was. Intussen het Amerika se seiljagte anders in voorkoms en hoedanighede begin lyk as die Britte s’n: laasgenoemde se jagte was swaarder, smaller en dieper gebou, terwyl die Amerikaners se seiljagte breër maar ligter, vlakker en vinniger was.

Die Britte het in werklikheid in 1851 van die Amerikaanse ontwerpe kennis geneem toe die Amerikaanse jag "America" loshande die wenner was in ’n resies met 16 Britse jagte om die Isle of Wight. Die trofee, die Victorian Cup, is saam geneem na Amerika en is later as die “America’s Cup” herdoop.

Hoewel seiljagte sedert sowat 1850 gereeld teen mekaar meegeding het, het die groter bote gewoonlik gewen en dit het daartoe aanleiding gegee dat sekere reëls neergelê moes word wat lengte en ander standaarde betref. Dit het ook tot ’n voorgee-bepaling gelei. Ná die Tweede Wêreldoorlog is byvoorbeeld bepaal dat seiljagte kleiner as 12 meter aan die bekende America’s Cup mag deelneem.

Dit is interessant dat die eerste transatlantiese wedvaarte vir seiljagte in 1866 van Sandy Hook in New Jersey aan die ooskus van Amerika na Engeland plaasgevind het. Dit is deur die Amerikaanse skoener "Henriëtta" in net minder as 14 dae gewen. Ander bekende wedvaarte is onder meer die One Ton Cup (in 1907 begin) en die Admiral’s Cup (sedert 1957). Australië se bekende Sydney to Hobart Classic en bekende langer wedvaarte soos die Kaap-na-Rio-wedvaart, Transpac en ander is ook oor die jare aangebied.

In Suid-Afrika het die Durbanse Regattaklub (later die Royal Natal Yacht Club genoem) in ongeveer 1858 met seilsport in die land begin. Die Royal Cape Yacht Club is twee jare later in die Kaap gestig.

Die eerste Kaap-na-Rio-wedvaart is in 1971 oor 3 500 seemyl gehou en is deur die Suid-Afrikaanse seiljag "Albatros" gewen, wat ’n uitstekende prestasie was omdat altesaam 59 seiljagte van 18 lande daaraan deelgeneem het.

Wat die Olimpiese Spele betref, is daar verskeie kategorieë waaraan die deelnemers oor die jare kon deelneem sedert seiljagsport sy debuut in 1900 by die Parys-spele gemaak het. Aanvanklik is die speles deur groot bote oorheers, maar sedert 1924 en veral van 1952 af was die neiging al hoe meer na kleiner bote met minder bemanningslede. Die amptelike naam is ook sedert die 2000-spele in Sydney, Australië, van “Yachting” na “Sailing” verander om ook ander soorte bote te akkommodeer. Die kategorieë vir seilsport was egter nie noodwendig dieselfde oor die jare nie. So sal die kategorieë by die Tokio-spele in 2020 weer eens anders daar uitsien as van sy voorgangers.




</doc>
<doc id="39555" url="https://af.wikipedia.org/wiki?curid=39555" title="Seiljagwedvaart">
Seiljagwedvaart

Seiljagwedvaart is 'n sport waarin meer as een seiljag of seilboot met mekaar meeding of as seiljagvaart mededingend is. Daar is 'n groot verskeidenheid seilbote en seiljagte wat gebruik kan word vir 'n wedvaart en 'n groot verskeidenheid tipe wedvaarte. Baie wedvaarte vind plaas op damme en mere en ander oor lang afstande oor die oseaan.



</doc>
<doc id="39556" url="https://af.wikipedia.org/wiki?curid=39556" title="Bedford, Oos-Kaap">
Bedford, Oos-Kaap

Bedford is 'n dorp in die Oos-Kaap, Suid-Afrika. Die dorp is tussen Cradock en Grahamstad geleë in die sogenaamde Smaldeel wat strek van Somerset-Oos tot by Fort Beaufort, en lê sowat 160 km van die Oos-Kaapse kus af.

Die dorp is in 1854 op die plaas Maasstroom uitgelê, aan die voet van die Winterberge. Die plaas het aan Sir Andries Stockenström behoort. Hy was die adjunk-goewerneur van die Oos-Kaap en het die dorp na sy vriend, die Hertog van Bedford vernoem.

Bedford het twee skole. Die Hoërskool Templeton is in 1865 gestig en bied onderrig in Afrikaans en Engels van gr. R tot gr.12. Die leerderkorps is driekwart swart en sowat 'n kwart bruin met net 'n hand vol wit leerders. Die Bedford Country School is Januarie 2009 begin om bekostigbare, Christelike gehalte-onderrig in Engels aan leerders van Bedford en die omliggende gebied te voorsien. Die skool strek van driejariges tot graaddries.

Die distrik is 2 600 km groot. Daar word met beeste, skape en perde geboer.





</doc>
<doc id="39560" url="https://af.wikipedia.org/wiki?curid=39560" title="Magelang">
Magelang

Magelang is 'n stad in die provinsie Midde-Java in Indonesië.

Magelang Utara (Noord-Magelang):

Magelang Tengah (Sentraal-Magelang):

Magelang Selatan (Suid-Magelang):

Nederlands-Indiese tyd:


</doc>
<doc id="39561" url="https://af.wikipedia.org/wiki?curid=39561" title="SAVAP2">
SAVAP2

SAVAP2 is die akroniem vir die tweede Suider-Afrikaanse Voëlatlasprojek. Dit volg op die eerste en baie suksesvolle atlasprojek wat van 1987-1991 plaasgevind het - algemeen bekend as SAVAP1. Die huidige projek is 'n gesamentlike onderneming van die Eenheid vir Dieredemografie (ADU) aan die Universiteit van Kaapstad, BirdLife South Africa en die Suid-Afrikaanse Instituut vir Biodiversiteit (SANBI).

Die doel van die atlasprojek is om die verspreiding van voëlspesies en hoe volop hierdie spesies in Suider-Afrika is, vas te stel. Die gebied wat deur hierdie projek gedek word is Suid-Afrika, Lesotho en eSwatini. Dit is die tweede projek van hierdie aard en het op 1 Julie 2007 begin en sal tot in 2011 volgehou word.

Veldwerk waardeur die data vir hierdie projek ingesamel word, word gedoen deur honderde vrywilligers. Hulle neem op eie koste en in hulle eie tyd deel aan die projek en samel so baie waardevolle inligting in om die bewaring van voëlspesies en hulle habitat in Suider-Afrika te help verseker.

Die onderstaande skakels lei na die Engelse webblaaie van die deelnemende vennote in SAVAP2:


</doc>
<doc id="39562" url="https://af.wikipedia.org/wiki?curid=39562" title="Neda">
Neda

Neda Agha-Soltan, (Persies: ندا آقا سلطان - Nedā Āġā Soltān; 1982 – 20 Junie 2009), was 'n jong Iranse vrou wat in die strate van Teheran aan betogings deelgeneem het teen die manipulasie van die Iranse presidentsverkiesings se uitslae deur president Mahmoud Ahmadinejad en die Opperste Leier ajatolla Ali Khamenei.

Sy is op 20 Junie 2009 doodgeskiet, moontlik deur die Basidzj. Die beelde van die sterwende vrou het via die internet en internasionale televisienuusdekking die wêreld geskok. Binne 'n dag het sy die gesig van die stryd vir vryheid en demokrasie in Iran geword.


</doc>
<doc id="39564" url="https://af.wikipedia.org/wiki?curid=39564" title="Sekretarisvoël">
Sekretarisvoël

Die sekretarisvoël ("Sagittarius serpentarius") is 'n groot, grondlewende roofvoël wat endemies aan Afrika is. Hierdie voëls word aan hulle unieke voorkoms gekenmerk: lang, kaal bene, met 'n statige houding en kuifvere met 'n swart punt. Gewoonlik word hierdie voëls in die oop grasvlaktes en savannes van Sub-Sahara Afrika gevind, waar hulle bedags aktief op jag is na prooi.

Die oorsprong van die naam "sekretarisvoël" is moontlik afkomstig van die kuifvere, wat die voëls soos outydse sekretarisse laat lyk, met penvere agter die ore. Daar is egter voorgestel dat "sekretaris" afkomstig is van die Arabiese "saqr et-tair" ("jagvoël"), wat by hierdie voël se eetgewoontes pas.

Die wetenskaplike naam is "Sagittarius serpentarius" (Latyns): "Sagittarius" beteken "boogskutter" en die spesienaam "serpentarius" beteken "betrekking hê op slange". Die "boogskutter" verwys moontlik na die kuifvere, wat herinner aan pyle wat bo 'n koker uitsteek, terwyl "serpentarius" waarskynlik na die slange in die voël se dieet verwys.

Hierdie groot voëls is uniek en behoort nie maklik met ander voëls verwar te word nie.

Hulle word tussen 90 en 150 cm hoog en kan tot soveel as 5 kg weeg. Wyfies is effens kleiner as mannetjies: mannetjies het 'n vlerkspan wat wissel tussen 1,26 en 1,65 m, terwyl wyfies se vlerkspan van 1,2 tot 1,32 m strek.

Bolangs is hulle grys en word ligter na onder. Op die agterkop en nek kom die kenmerkende lang swart vere voor. Hulle kan regop getrek word. Die dye en pens is swart en onder die stert is 'n massa wit donsvere; die swart dye laat dit lyk asof die voëls kortbroeke aan het. Vlugvere is swart en ondervlerke wit. Die twee kenmerkende lang stertvere is grys met 'n breë swart band en die verste puntjies is wit. Sekretarisvoëls het 'n kleinerige kop met 'n grys snawel en 'n geel-oranje neusvrat. Hulle oë kan wissel van donkerbruin tot geel, met kaal dele rondom die oë in 'n diep oranje kleur. Hulle liggaamsbou herinner aan 'n arend s'n, alhoewel hulle pienk, naakte onderbene glad nie soos dié van 'n arend lyk nie: met groot skubbe en kort tone wat in bot kloue eindig. Hulle lang bene is een van die sekretarisvoël se kenmerke. Die wyfies lyk soos die mannetjies (soms bietjie donkerder van kleur): daar is weinig geslagsdimorfie by sekretarisvoëls.

Jong voëls lyk op hulle ouers, met 'n paar uitsonderings. Die gesigsvel van 'n jong voël is 'n ligter geel as dié van 'n ouer voël, wat tot rooi-oranje kan verdonker. Hulle sentrale stertvere is ook korter en die punte van die skouervere is swart gekleur.

Sekretaris voëls word soms alleenlopend aangetref, maar meer dikwels saam met sy maat of in familiegroepe wat uit tot vyf voëls kan bestaan. Wanneer water en voedsel volop is, mag klein groepe naby mekaar woon, maar breek gewoonlik na 'n kort tyd weer op. Hierdie voëls is bedags aktief en sal na sonopkoms 'n uur of twee wag totdat die meeste dou van die gras verdamp het. Hulle spandeer die dag op soek na voedsel en sal laat in die middag na hulle nes terugkeer. Sekretarisvoëls loop eerder as wat hulle vlieg en loop elke dag gemiddeld tussen 20 en 30 km.

Wanneer hulle bedreig word, sal hulle hardloop en dan begin vlieg. Alhoewel hulle meestal loop, is hulle goeie vlieërs en vlieg hulle dikwels op groot hoogtes.

Sekretarisvoëls is normaalweg stil. Hulle het 'n skor, kwaak-agtige roep "korr-korr-korr" wat oor groot afstande gehoor kan word. Hierdie roep word ook in kombinasie met 'n gromgeluid tydens vlerksleep gebruik. 'n Sagter kwaakgeluid word by die nes gebruik, wanneer die kuikens gevoer word. Die kuikens het se roep begin as 'n sagte piep, maar ontwikkel namate tot 'n harder "tjok-a-tjok-a-tjok-a-tjok".

Die dieet van sekretarisvoëls bestaan hoofsaaklik uit insekte (87% - hoofsaaklik sprinkane, maar ook kewers, spinnekoppe, skerpioene, perdebye, ens.), paddas, klein soogdiere en knaagdiere (4%), akkedisse (3%), voëls (2%) – dit sluit kuikens en eiers in. Alhoewel sekretarisvoëls daarvoor bekend is dat hulle slange doodmaak en eet, word hierdie reptiele nie so dikwels geëet as wat oor die algemeen aangeneem word nie. Sommige waarnemers meen dat slange minder as 1% van hulle dieet uitmaak. Wanneer hulle wél slange vang, is dit oor die algemeen adders, kobras en ander giftige spesies.

Die algemene idee dat sekretarisvoëls hoofsaaklik van slange leef, is dus nie waar nie. Dalk het hierdie idee sy ontstaan te danke aan die Latynse spesienaam van die sekretarisvoël.

Sekretarisvoëls jag deur doelgerig deur die veld te stap op soek na kos en dan dikwels met hulle voete op gras en bossies te stamp om prooi op te jaag. Alle prooi word op die grond gevang en groter prooi word met harde houe van die pote doodgemaak. As prooi waargeneem word, sal hulle opgewonde die vlerke lig, versnel en dan die prooi inhaal. Kleiner prooi word gevang deur bloot te buk en die prooi met die snawel te vang. Groter prooi, waaronder slange, word met die voël se pote gestamp. 'n Sekretarisvoël sal 'n slang ook agter sy kop pik om die nek te breek of die slang katswink te slaan. Volgens oorlewering sal 'n sekretarisvoël 'n bewustelose slang optel, hoog die lug in vlieg en hom dan laat val, maar daar is nie betroubare aantekeninge van hierdie gedrag nie. Dooie of bewustelose slange sal heel ingesluk word, tensy dit te groot is: groot prooi word uitmekaar geskeur en dan stuk-stuk gevreet.

Na 'n voël gevreet het, sal hy homself ontlas. Die kuttels bestaan uit onverteerde kosreste: pels, bene of eksoskelette in. Soms word gras ook in die mis gevind; dit is nie duidelik of die gras toevallig saam met die prooi ingesluk word nie: dit is moontlik dat dit met opset ingesluk word om te verseker dat die kuttel nie uitmekaar val nie (veral in gevalle waar min pels ingesluk word). Verder is ook klippies in die mis waargeneem: hulle help om die eksoskelette van die groter ongewerweldes, byvoorbeeld krappe of groot skerpioene, op te breek.

Die sekretarisvoël kom wydverspreid in Sub-Sahara Afrika voor – maar vermy dig beboste gebiede naby die ewenaar, soos in die Demokratiese Republiek van die Kongo en Wes-Afrika. Die voëlspesie kom ook nie in Somalië, Sierra Leone en Liberië voor nie en ontbreek ook van die suidelike dele van Guinee, Ivoorkus, Ghana en Nigerië. In Suider-Afrika sal hulle ook nie in die droë westelike dele soos die Namibwoestyn en die suidelike dele van Mosambiek gevind word nie.

Sekretarisvoëls kan nomadies wees, aangesien droogtes, tekort aan voedsel, oorbeweiding deur vee en veldbrande die habitatte waarin hulle die meeste tuis is, verander. 'n Paartjie sal 'n gebied van 20 tot selfs 500 km verdedig, afhangend van die aantal sekretarisvoëls en voedselbronne in die omgewing. Sekretarisvoëls wat in die gebied oortree sal met krag uitgejaag word. Dit kan soms selfs gebeur dat hulle baie ver versprei van hulle gebiede van herkoms – daar bestaan 'n ringrekord van 'n voël wat 1 537 km vanaf die plek waar dit oorspronklik gering is weer opgemerk is. Hierdie voël is in die Sabi-Sand Wildreservaat in Mpumalanga gering en is minder as 4 maande later weer in die noorde van Namibië opgemerk.

Sekretarisvoëls verkies savannes en oop grasvelde met verspreide bome en struike, alhoewel hulle ook in semi-woestynagtige en lig beboste gebied sal woon. Hulle is veral lief vir "Akasia"-doringveld en "Combretum"-savanne. In Zimbabwe sal hulle in weivelde voorkom, langs landingstroke en ander gebiede met korter gras. Sekretarisvoëls verkies grasvelde waar die gras een meter of korter is, sodat hulle gesigsveld nie versper word nie. Hulle is ook algemeen naby landbougebiede wat volop aan prooi is. Hulle is afwesig in ruie bosvelde en klipperige heuwelagtige gebiede, asook ware woestyngebiede wat baie droog is.

Sekretarisvoëls is monogaam en daar word geglo dat hulle lewenslange maats kies. Hulle pronk op land en in die lug, terwyl hulle 'n krasgeluid maak. Wanneer hulle in die lug pronk, sweef hulle hoog in die lug. Die mannetjie sal na benede duik om die wyfie te beïndruk en, indien sy ook in die lug is, sal sy met haar kloue na hom toe draai. Hierdie manier van pronk is soortgelyk aan dié van ander roofvoëls. Op land sal die mannetjie en vroutjie met uitgestreke vlerke om mekaar dans. Kleiner groepe sekretarisvoëls sal soms by hierdie dans aansluit. Na die hofmaking vind paring gewoonlik op die grond plaas, alhoewel sommige paartjies ook in bome sal paar. Sekretarisvoëls paar dwarsdeur die jaar.

Die mannetjie en wyfie bou saam 'n groot nes op die plat kroon van 'n alleenstaande boom of groot bos. Heel dikwels word die nes op 'n Akasiaboom gebou, maar ander bome of groot bosse sal ook gebruik word. Die nes is in die vorm van 'n piering, met 'n deursnee van tussen 1,5 en 2,5 m en is tot 30–50 cm dik en gewoonlik 4-5m bo die grond. Die basis van die nes is stokke wat dik met gras, wol, mis en ander soortgelyke materiaal uitgevoer word. Die eiers word in 'n holte in die middel van die nes gelê.

'n Paartjie sal dieselfde nes van jaar tot jaar gebruik en gedurende die broeisiklus deurentyd verder aanbou. Indien die nes só groot word dat dit dreig om uitmekaar te val, of indien die boom dit nie meer kan ondersteun nie, sal die paartjie 'n nuwe nes begin. aar waar bome nie so volop is nie, word dieselfde nes soms gebruik vir opeenvolgende broeipogings. Dit mag soms gebeur die dat die nesstruktuur net as slaapplek gebruik word en nooit vir 'n werklike broeipoging nie.

Eiers word dwarsdeur die jaar gelê, maar daar is 'n piektyd tussen Mei en Oktober. Die broeisel bestaan gewoonlik uit 2 eiers, maar soms word 1 of 3 gelê en in uitsonderlike gevalle selfs 4 eiers. Eiers word met 'n interval van 2-3 dae gelê en die wyfie begin broei sodra die eerste eier gelê is. Die mannetjie sal haar soms op die nes aflos, maar meestal doen die wyfie die meeste van die harde werk terwyl die mannetjie vir haar kos sal aandra.

Die eiers is ovaalvormig met 'n kenmerkende skerper punt na die een kant. Hulle is wit tot bleek-blougroen en het 'n kalkerige tekstuur en soms kom klein bloedkleurige vlekkies op die eiers voor. Eiers wissel in grootte en wissel van 68x52 mm tot 92x61 mm, met 'n gemiddelde massa van 130 g. Die kuikens broei na 42 tot 46 dae uit, met 'n 2-3 dae interval tussenin. Daar is nie bewyse dat die groter kuikens die kleineres doodmaak nie (Kainisme), maar in groter broeisels (drie tot vier kuikens), vrek die kleinste gewoonlik van die honger, omdat die ouers 'n beperkte hoeveelheid voedsel kan aandra en die kleinste kuiken nie met sy groter broers en susters kan kompeteer nie.

Pasgebore kuikens is in vuil-wit dons gedek, met groot koppe wat lyk asof hulle amper te groot vir die kuikens se klein lyfies is. Na twee weke verkry hulle 'n dik laag grys dons en hul kenmerkende kuif verskyn na drie weke. Sekretariskuikens ontwikkel stadig: dit neem ses weke voor die kuikens op hulle eie voete kan staan. Teen sewe weke het hulle hulle volledige verekleed en sal hulle vlerke teen 60 dae begin oefen (soms klap hulle hulle vlerke genoeg om klein afstande bo die nes op te styg).

Die kuikens sal gemiddeld 85 dae (65-106 dae) in die nes bly, waarna hulle die nes sal verlaat en dan word hulle vir nog 'n verdere 62-105 dae deur die ouers versorg voordat hulle selfversorgend sal wees. Beide ouers bring kos na die nes toe in hulle kroppe. Hulle bring dit op in die nes en die kuikens vreet self vanaf dag 17. Ouer kuikens sal ongeveer 1 maal per uur kos ontvang. Jong voëls sal vir ongeveer 'n maand na die eerste vlug binne 'n paar honderd meter van die nes bly, voordat hulle dit verder sal waag. Oor die algemeen duld die ouers 'n jong voël vir twee maande, voor hulle hom uit hulle gebied weg sal jaag sodat hulle weer kan paar.

Sekretarisvoëls wat in gevangenis lewe kan ouer as 18 jaar word.

Die sekretarisvoël se voortbestaan is op wêreldwye verspreiding nie bedreig nie, maar in Suider-Afrika het die getalle skerp afgeneem en is die status van hierdie voëls "naby-bedreigd".

Met die verspreiding van die mens en die daarmee gepaardgaande inperking van natuurlike habitat, sal die wêreldwye bevolking van die sekretarisvoël waarskynlik afneem in die toekoms. Die koop en verkoop van sekretarisvoëls word deur CITES (Konvensie oor Internasionale Handel in Bedreigde Spesies van Wilde Fauna en Flora) gereguleer.

Die mens trek voordeel uit die sekretarisvoël, siende dat hy gelok word deur knaagdiere en insekpeste wat boere se gewasse kan beskadig. Hulle jag ook die slange wat self óók deur hierdie gediertes gelok word.

Alhoewel die sekretarisvoël nie Suid-Afrika se nasionale voël is nie, neem dit 'n prominente plek op die staatswapen in. Dit simboliseer waaksaamheid en militêre slaankrag, sowel as die opkoms en die trots van die moderne Suid-Afrika. Die goue kleur van die embleem op die landswapen assosieer dit ook met die son en die hoogste gesag van die land.

In Soedan kan die sekretarisvoël gesien word op die middelste wit baan van die presidensiële vlag. Daarbenewens vorm dit die hooffokus op die presidensiële seël en verskyn baie prominent op militêre kentekens in Soedan. Op die presidensiële vlag en seël is die kop na regs gedraai en die kenmerkende veerpenne op die agterkop is baie duidelik sigbaar. Die voël se vlerke is oopgesprei en 'n wit banier met die woorde "Al-Nasr Lana" (Arabies vir "Oorwinning behoort aan ons") is tussen die vlerke gespan.


"Hierdie artikel is gedeeltelik oorgeneem en vertaal uit die Engelse artikel " en is uit ander bronne bygewerk.


</doc>
<doc id="39565" url="https://af.wikipedia.org/wiki?curid=39565" title="Geslagsdimorfie">
Geslagsdimorfie

Geslagsdimorfie is die verskynsel in die natuur dat onderskeid tussen verskillende geslagte maklik op uiterlike voorkoms getref kan word. Dit kan wees op grond van vorm, grootte, kleur en/of gedrag.
Dekoratiewe dimorfie is een van die algemeenste soorte en kom veral voor by voëls en reptiele. Dit word hoofsaaklik gebruik vir mededinging om ’n maat se aandag. 

Die pou is ’n bekende voorbeeld waar mannetjies en wyfies drasties verskil. Die mannetjie gebruik sy helderkleurige vlerke om die wyfie se aandag te trek. Die wyfies self het ’n vaal, bruin kleur. Die dramatiese vlerke van die mannetjie kan egter ook ’n las wees; dit maak hom opvallend vir vyande en kwesbaar omdat dit keer dat hy vinnig kan vlieg. Ook by fisante kan duidelik tussen mannetjies en wyfies onderskei word vanweë hul kleur.

In baie spesies van insekte, spinnekopppe en roofvoëls en sommige soogdiere soos die gevlekte hiëna en blouwalvis, is die wyfies baie groter as die mannetjies. (Daar is ook gevalle waar mannetjies groter as wyfies is.)

Sommige spesies van die seeduiwel toon ook groot dimorfie. Die wyfies is van middelmatige grootte, terwyl die mannetjies baie klein en onderontwikkel is. Die mannetjie vind ’n wyfie en klou dan soos ’n parasiet aan haar vas; hy is nie veel meer as ’n spermvervaardigende liggaam nie. 

Ook by plante kom dit voor dat vroulike plante heelwat groter as manlike plante is, soos die mossoort "Dicranum" en die lewermos "Sphaerocarpos". 

Geslagsdimorfie by voëls kan wissel van groot uiterlike verskille tot geen duidelike uiterlike verskille nie.

Volstruise vertoon groot kleurverskille tussen die verskillende geslagte - die mannetjies swart en die wyfies vaalbruin. Die patroon is normaalweg dat die mannetjie helderder kleure as die wyfies het. Soms keer die patroon om, soos byvoorbeeld by die Kopereend waar die mannetjie valer en minder aantreklik is en die wyfie die helder wit kop vertoon. 

By roofvoëls is dit weer algemeen dat die wyfies heelwat groter en swaarder as die mannetjies kan wees. Op grond van liggaamsgrootte en massa kan die verskillende geslagte van mekaar onderskei word.

Kleiner voëls vertoon meestal weinig uiterlike eienskappe waarmee die verskillende geslagte van mekaar onderskei kan word. Daar is sulke klein verskille tussen die mannetjies en wyfies van byvoorbeeld koesters, lewerike, dat 'n mens nie sommer die geslag van die voël op uiterlike kenmerke kan bepaal nie.

Dieselfde kleurverskille kom ook by baie visse voor. Manlike guppies is byvoorbeeld ook kleurryk en die wyfies meestal grys. Wyfies verkies helderkleurige bo valer mannetjies.

By sommige visse is daar ook ’n groot verskil in die grootte van die twee geslagte. ’n Voorbeeld is "Lamprologus callipterus", waar die mannetjies tot 60 keer so groot soos die wyfies kan wees. Daar word geglo die mannetjies is so groot omdat hulle die leë skulpe versamel en verdedig waarin die wyfies broei. Die wyfies is klein sodat hulle in die skulpe kan pas.

In visse waar een dominante mannetjie met ’n klomp wyfies paar, speel grootte ook ’n belangrike rol. Wanneer daar ’n gebrek aan ’n dominante mannetjie in die sosiale hiërargie is, kan ’n wyfie in ’n mannetjie verander. Dit is onseker of wyfies skielik groter word wanneer hulle van geslag verander en of wyfies wat groter is, eerder van geslag sal verander as ’n klein wyfie. 

Die meeste plante is hermafrodities, maar sowat 6% het manlike en vroulike weergawes. By plante waar saad deur besoekers soos voëls oorgedra word, lyk hulle gewoonlik dieselfde sodat albei besoekers kan lok. Die orgidee "Catasetum" is ’n uitsondering. Manlike blomme dra hul stuifmeel met geweld oor aan die besoekende bye. Dié bye sal dan ander manlike orgideë vermy en eerder die vroulike blomme besoek, wat anders as die manlike weergawes lyk. So word kruisbestuiwing bevorder.

Sommige plante soos sekere malvaspesies ondergaan ’n reeksdimorfie. Hulle kan hul helmknoppe ná ’n dag of twee afwerp wanneer daar nie meer stuifmeel aan is nie en van kleur verander terwyl die stamper ontwikkel. Diere wat stuifmeel oordra, is daarop ingesteld om te let op die presiese voorkoms en kleur van die blomme wat hulle besoek. Dit bespaar hulle energie en moeite, terwyl die blom ook daarby baat vind. Blomme kan ook wanneer hulle bestuif is, van kleur verander om besoekers weg te hou.


</doc>
<doc id="39566" url="https://af.wikipedia.org/wiki?curid=39566" title="Port Elizabeth-konsentrasiekamp">
Port Elizabeth-konsentrasiekamp

Die konsentrasiekamp in Port Elizabeth het van Desember 1900 tot ongeveer November 1902 bestaan. Dit het gemiddeld 230 kinders en 86 vroue gehuisves en was met draad van 1,5 m hoog omhein. Die hutte was van sink en yster. Op dieselfde terrein was 'n aparte, omheinde kamp vir 32 mans, wat in tente gehuisves is. Vroeër is 'n terrein op die renbaan, dieselfde as vir Uitlandervlugtelinge, gebruik waar John Fox Smith die gesagvoerder was, maar die Boerebevolking is later na hierdie terrein, 'n voormalige Prins Alfredswag-regimentskampterrein, verskuif.

In hierdie sogenaamde “modelkamp” het slegs enkeles teenoor die duisende van ander kampe gesterf. Dit was hoofsaaklik Vrystaters uit Jagersfontein en Fauresmith wat hier aangehou is. Onder hulle was generaal, en later Eerste Minister, J.B.M. Hertzog se moeder, eggenote, drie skoonsusters en hul kinders. Hy sou later aan dr. J.P. Botha vertel: “My vrou moes die ontberings van die konsentrasiekamp in Port Elizabeth deurmaak. Ons oudste seun Albert is vier maande voor die aanvang van die oorlog gebore. Die genadige en bewarende hand van die Here het hulle ná die oorlog albei lewend aan my teruggegee.”

Die kamp is deur Britse militêre gesag vanuit Bloemfontein beheer. Dit was geleë aan die huidige Lennoxweg, digby die Mountweg-polisiekantoor, die terrein van die eertydse John Browndam, vandag die Kemsley Park SA Polisiesportterrein en die Oud-Greysportveld. Die vroue en groter meisies het hoofsaaklik self kos berei, orde gehandhaaf, skoongemaak, onderwys gegee, Bybelstudie gedoen, konsert gehou en ontspanning gereël. Talle het was- en strykwerk en kleremakery vir sommige van die 17 000 blankes van die dorp onderneem ten einde 'n ekstra inkomste te verdien. Die Britse beleid van “Verskroeide Aarde” het hierdie meestal goed versorgde families immers in groot geldelike ellende gedompel. Danksy die besondere rol wat me. Nellie Hauptfleisch, 'n vrywillige inwoner uit Stellenbosch, gespeel het, is die lot van die kampbevolking meer draaglik gemaak.

Eredienste is gereeld deur besoekende predikante gehou omdat die NG gemeente Port Elizabeth eers in 1907 gestig sou word. Van die gemeentes in die distrik en ander hulpgroepe het ekstra voedsel, klere en geld voorsien. Die getroue meelewing van die kerk het hierdie mense in elke opsig gedra. Dit bevestig dan ook die noue band tussen Afrikanervolk en kerk tot heil van albei.

Omstandighede was oorhoofs beter in hierdie kamp as in ander, wat een van die redes is waarom hierdie kamp en die nabygeleë Uitenhage-konsentrasiekamp, betreklik onbekend is. Emily Hobhouse, wat voor haar vertrek uit Engeland as sekretaresse vir die South African Conciliation Committee net van die Port Elizabethse kamp bewus was en nie die ander kampe ook nie, vertel in haar boek "Die Smarte van die Oorlog" dat die heer Rowntree, wat die kamp besoek het om aan die mense in Engeland te skryf en te vertel hoe goed die mense in die kampe behandel word, en sy vrou die aankoms van 'n groep Vrystaters dopgehou het: “Meestal moeders en kinders, baie met babatjies in die arms, baie kinders wat langsaan strompel en rok of hand vashou; die meeste van hulle afgemat, droewig, ernstig, met 'n uitdrukking van noodlydenheid in gesig en kleding tegelyk.” Hy vertel ook verder dat “Elkeen, selfs die kindertjies, iets in die hand gehad het, waarskynlik die kostelike of mees noodsaaklike, 'n waterfles, 'n ketel of 'n klein bondeltjie klere, hier en daar 'n sak met 'n bietjie eetware; een eensame vrou het 'n kat geliefkoos”.

Die New York Times haal in hul berig "The Alleged Ill-Treatment of Boer Women" 'n brief van eerwaarde T.J. Ferreira aan waarin hy aantygings van slegte behandeling van die “ballinge” deur die Britse leer teenstaan. Hy is self na die Port Elizabethse kamp, “vasberade om die agter die waarheid te kom” en dat hy in die kamp vertoef het. “Die kos was puik” erken hy, en gaan voort om die feesmaal van boud tot koffie te beskryf. Volgens Ferreira is die vroue en kinders “dol gelukkig, het geen rede tot klagte nie en is heel tevrede om hier aan te bly tot hul weer huistoe kan keer”.

Die Kamp het ook sy ontsnappers gehad. Hendrina Rabie-Van der Merwe was eers 'n suster in die Boereleër se Rooi Kruis, en nadat sy gevang is, is sy na Port Elizabeth se konsentrasiekamp gestuur. Sy vertel in haar boek, "Onthou!", hoe sy en 'n goeie vriendin, Hannie Marais, uit die kamp weggeloop het terwyl Hendrina soos 'n dogtertjie aangetrek was. Sy was korter as haar maat, dus was dit heel moontlik. Anderkant die hek was 'n plaat bome en hier het hulle haar rok se soom met sowat 12 duim ingerys sodat dit tot net onder haar knieë reik. Daarby dra sy 'n gekleurde bloes en 'n strooi matrooshoed. Ook word haar hare losgemaak. Sy het voorgegee dat sy 'n Engelse dametjie, Helen Taylor, was wat strooimeisie moes gaan wees en 'n permit na Humansdorp nodig gehad het. Die plan het gewerk, hoewel sy later weer gevang is. Sy het verskeie kere ontsnap, en is later eerder in tronke aangehou as in kampe.

Sarah Raal beskryf die toneel in die Kamp toe nuus van die oorgawe aangekondig is in haar boek, "Met Die Boere In Die Veld". Kampkommandant Richards, het kennis gegee dat almal om nege-uur voor sy kantoor moet wees. “Toe ons daar kom, staan hy op 'n kar, waarvoor twee muile ingespan is. Hy staan regop op die bankie van die kar, met 'n siprestak in sy hand. Toe nege-uur klaar geslaan het, sê hy net die woorde: “Dit is vrede, dit is vrede, die Boere het hulle land verloor.” Toe spring hy van die bankie af en gaan sit, trek die muile op en jaag weg. 'n Hele paar minute lank was daar 'n doodse stilte en toe het die vroue begin huil. Party het uitgeroep dat die kommandant lieg, ander het hul Bybels opgeskeur en die joiners het hul hoede in die lug gegooi en hoera geskree. Sarah het na haar tent toe gagaan om in haar kussing te huil.

A. Coetzee het ook later haar herinneringe aan die kamp in "Diaries Of The Concentration Camp At Port Elizabeth" die lig laat sien.

Vroeëre pogings wat aangewend is om 'n baken op die terrein staande te maak, is deur die negatiewe houding van sommige stadsraadslede verongeluk. Die Somerstrandse tak van die Dames Aktueel, bygestaan deur die Moederrapportryerskorps van die stad, wat hoofsaaklik ook die geld bygedra het, het nietemin die gedenkteken opgerig en dit is op 29 Oktober 1983 deur professor Marius Swart laat onthul om hierdie tydperk van swaarkry deur Afrikaners in die Stad te gedenk. Dit het sowat R4 500 gekos. Maritz en Maritz was die argitekte en die bou-aannemers Strydom, Basson en Tait.

Die simboliek in die gedenkteken beeld uit:

Mans, vroue en kinders het in gure weer op 11 Augustus 2001 'n ossewa deur gure weer vanaf die Kampterrein na die Nederduitsch Hervormde Kerk in Newtonpark getrek ter herdenking van die slagoffers van die konsentrasiekamp nie net in die stad nie maar oor die Republiek heen, en is gevolg deur 'n Volkspelevertoning. Die wa, die Hendrina Rabie-Van der Merwe, het 'n kis bevat met 'n groeteboodskapboek vir die herdenkingsgeleentheid in Bloemfontein.

Veertien mense het tydens die Tweede Vryheidsoorlog tussen November 1900 en April 1902 in die konsentrasiekamp gesterf. Met die uitsondering van twee betaalde graffies, onder andere dié van 'n broerskind van genl. Hertzog, is die grafte almal in die sogenaamde armlastige deel van die Noordeinde-begraafplaas, waar arm mense kosteloos begrawe is. Dit was 'n erg verwaarloosde hoekie van die begraafplaas; die graffies het nie eens grafstene gehad nie en was moeilik om van mekaar te onderskei.

Nadat vertoë gerig is, het die Stadsraad ingewillig om 'n stukkie grond van 6x2m af te staan, waar die meeste graffies moes wees, sodat daar 'n gedenkteken opgerig kon word. Die Afrikaanse Skakelkomitee het die leiding in dié verband geneem en op 10 Oktober 1959 is daar 'n gedenksuil en -steen op hierdie terrein onthul. Die het die hoogtepunt van die Krugerdagvieringe in Port Elizabeth uitgemaak.

Die latere minister dr. Albert Hertzog, wie as kindjie in 1901 in die kamp gebly het, se kleinneef, wie ook Albert Hertzog heet, het die gedenkplaat onthul. Benewens koorsang en 'n wydingsrede was daar 'n kransleggingsplegtigheid en 'n vlaghysingseremonie.

Die name van die kampslagoffers het op 'n granietgedenksteen verskyn, terwyl die gedenknaald op plaveisel van ruwe rivierklippe aangebring is. Daarmee het die Afrikaanse gemeenskap van Port Elizabeth 'n ereskuld vereffen.

Struktureel was hierdie gedenkteken egter meer van 'n tydelike aard. Mettertyd het behoefte al sterker posgevat om dit te vervang met 'n nuwe, permanente een.

Op 10 Oktober 1970, as deel van die Krugerdagviering, is die nuwe betongedenkteken wat teen 'n koste van R1 300 opgerig is, toe onthul. Die Afrikaanse Skakelkomitee het dit in samerwerking met die eertydse Nasionale Raad vir Oorlogsgrafte laat oprig. Die name, ouderdomme en sterfdatums van die kampslagoffers verskyn op 'n groot marmergedenksteen terwyl die woorde “Ons vir jou Suid-Afrika” prominent op die gedenkteken aangebring is.

Hierdie baken is simbolies van die offers wat vir die vryheid van 'n volk gebring is.

Die Raad vir Oorlogsgrafte is mettertyd by die Nasionale Monumentekommissie en in 1999 in die Suid-Afrikaanse Erfenishulpbronneagentskap se Grafte-eenheid ingelyf. Die gedenkteken blyk minimale skade deur vandale te loop, en behalwe die bronsplaat van die Oorlogsgrafte wat afgesteel is, is die enigste oogseer gebreekte drankbottels waar haweloses tussen die hoë betonmure skuiling teen die welbekende Port Elizabethse wind en weer beskutting soek. Die monument verkeer dus in 'n betreklike goeie toestand inaggenome dat dit in 'n openbare, munisipale begraafplaas staan.



</doc>
<doc id="39571" url="https://af.wikipedia.org/wiki?curid=39571" title="Soechoi Superjet 100">
Soechoi Superjet 100

Die Soechoi Superjet 100 (SSJ 100) is 'n twee-enjin-passasiersvliegtuig wat deur die Russiese vliegtuigvervaardiger "Sukhoi Aviation Corporation" ("Soechoi") vervaardig word. Die enkeldek-straler is oorspronklik as "Russian Regional Jet", kort "RRJ", bekend gestel en sal geleidelik ouer stralertipes soos die "Toepolef Tu-134" en "Jakovlev Jak-42", wat tans nog algemeen in die Russiese Federasie gebruik word, vervang.

Die SSJ is deur Soechoi in samewerking met westelike vennote, waaronder die Italiaanse vervaardiger "Alenia" en die Amerikaanse maatskappy "Boeing", ontwikkel. Die vliegtuig se ontwerp lyk baie op dié van Brasiliaanse "Embraer E-stralers", die Kanadese "Bombardier CSeries" en die "Dornier 728" (wat intussen gestaak is).

Die finale montering van die Soechoi Superjet 100-straler word by die vliegtuigvervaardigingsaanleg in Komsomolsk aan die Amoer gedoen, terwyl die SaM-146-enjins deur "PowerJet", 'n gemeenskaplike Frans-Russiese onderneming, ontwerp en vervaardig word. Die straler word deur "SuperJet International", 'n gemeenskaplike Italiaans-Russiese onderneming, bemark.

Op 21 April 2011 het die SSJ 100 sy eerste kommersiële passasiersvlug op die Armeense lugredery "Armavia" se roete tussen Jerewan en Moskou onderneem.

'n Russiese Soechoi Superjet 100-95-straler met 45 mense aan boord het op 9 Mei 2012 tydens 'n demonstrasievlug teen 'n spoed van 800 kilometer per uur teen 'n bergwand van die onaktiewe, 2 200 meter hoë Indonesiese vulkaan Salak vasgevlieg en ontplof. Reddingswerkers, wat die vliegtuigwrak op die volgende dag ontdek het, het geen oorlewendes gevind nie. Aan boord was naas drie Russiese vlieëniers en twee lugwaardinne Indonesiese sakemans en bestuurders van plaaslike lugrederye, joernaliste en amptenare van die Russiese ambassade in Indonesië. Die reddingspoging in die afgeleë terrein is deur swaar mis bemoeilik.

Die straler was sedert 3 Mei op 'n toer in Asië om verslaggewers en potensiële kopers te beïndruk en het voor die ramp demonstrasievlugte in Burma, Pakistan en Kazakstan onderneem. Djakarta in Indonesië was die vierde stop op die toer, voor Laos en Viëtnam.

Die vlug op 9 Mei was die tweede op dié dag en veronderstel om slegs vyftig minuut lank te wees. 21 minute nadat die vliegtuig in Djakarta opgestyg het, het die Russiese vlieënier en sy mede-vlieënier toestemming gevra om van 'n hoogte van 3 000 meter na 1 800 meter te daal. Dit was ná die ongeluk nie bekend hoekom hulle wou daal en of toestemming daarvoor verleen is nie. Die straler het onmiddellik daarna van die radar verdwyn. 'n Ooggetuie het van 'n ongewone geluid by een van die enjins berig.

Die vulkaan Salak word deur kenners as 'n gevaarlike omgewing vir vliegtuie beskryf wat hier dikwels erge turbulensies moet trotseer. Voor die Soechoi Superjet-ongeluk het reeds ses vliegtuie in die bergterrein neergestort.

Op 5 Mei 2019 moes Aeroflot-vlug 1492 op pad na Moermansk weens tegniese probleme kort na sy vertrek 'n noodlanding op Moskou se Sjeremetjewo-lughawe doen. Die straler se agterkant was in vlamme gehul toe dit neergestryk het. Dit was veral passasiers in die sakeklas wat met noodglyplanke uit die vliegtuig kon vlug. 41 van die altesaam 78 passasiers en bemanningslede is in die ongeluk dood nadat die deur in die straler se agterkant blykbaar nie meer betyds geopen kon word nie. In persberigte is passasiers gekritiseer wat hul handbagasie uit die vliegtuig saamgeneem het - iets wat tydens 'n noodsituasie streng verbode is omdat dit kosbare tyd kos.


</doc>
<doc id="39583" url="https://af.wikipedia.org/wiki?curid=39583" title="Kainisme">
Kainisme

Kainisme is die verskynsel, wat veral by voëls voorkom, dat ouer kuikens die jonger kuikens in die broeisel doelbewus doodmaak of uit die nes skop. Die rede daarvoor is om die beste kans op oorlewing te kan verkry. Met die ander kompetisie uit die weg, kan die oorblywende kuiken dan al die kos kry wat die ouers aandra. Die verskynsel kom veral by roofvoëls voor.


</doc>
<doc id="39585" url="https://af.wikipedia.org/wiki?curid=39585" title="Broeiparasiet">
Broeiparasiet

'n Broeiparasiet is 'n voël wat haar eiers in die nes van 'n gasheer lê, sodat die gasheer dit uitbroei en ook die kuikens versorg. Die parasiet is op geen manier betrokke by die grootmaak en versorging van die kuikens nie. Die verskynsel kan ook by sommige visspesies voorkom.

Die verskynsel van broeiparasitisme kom veral voor by die volgende spesies: Koekoeke, Heuningwysers, Rooibekkies en paradysvinke.

Soms lê die voël doodgewoon hulle eiers in die nes van een van hulle eie spesie, en ander kere word dit in die nes van 'n totaal ander spesie gelê.


</doc>
<doc id="39590" url="https://af.wikipedia.org/wiki?curid=39590" title=".de">
.de

.de is die Internettopvlakdomein vir Duitsland (".de" is die eerste twee letters van "Deutschland").

Die .de domeinname word deur "DENIC" (Deutsches Network Information Center) uitgegee. Hierdie domeinname word al sedert 1986 uitgereik.

.de is die op een na (net na .com) populêrste domeinnaam op die Internet.




</doc>
<doc id="39591" url="https://af.wikipedia.org/wiki?curid=39591" title=".be">
.be

.be is die Internettopvlakdomein vir België.

.be-domeinname word deur die "Belgische Eenwording vir Internetdomeinregistratie" (DNS Belgium) uitgegee, wat aanspreeklik is vir die topvlakdomein 'be'.

Hierdie topvlakdomein vir België is sedert 1989 aktief, en is deur "Pierre Verbaeten", professor van die departement rekenaarwetenskap van die "Katolieke Universiteit Leuven" geadministreer.
In 2000 word hierdie taak deur "DNS Belgium" oorgeneem.




</doc>
<doc id="39592" url="https://af.wikipedia.org/wiki?curid=39592" title=".zw">
.zw

.zw is die Internettopvlakdomein vir Zimbabwe.




</doc>
<doc id="39593" url="https://af.wikipedia.org/wiki?curid=39593" title=".ru">
.ru

.ru is die Internettopvlakdomein vir Rusland.




</doc>
<doc id="39594" url="https://af.wikipedia.org/wiki?curid=39594" title=".to">
.to

.to is die Internettopvlakdomein vir Tonga.




</doc>
<doc id="39595" url="https://af.wikipedia.org/wiki?curid=39595" title=".uk">
.uk

.uk is die Internettopvlakdomein vir die Verenigde Koninkryk.




</doc>
<doc id="39596" url="https://af.wikipedia.org/wiki?curid=39596" title=".su">
.su

.su is op 19 September 1990 as die Internettopvlakdomein vir die Sowjetunie toegewys. Alhoewel die Sowjetunie slegs vyftien maande later ontbind is, bly die .su-topvlak vandag steeds in gebruik. Dit word geadministreer deur die Russiese Instituut vir Openbare Netwerke (RIPN, of RosNIIROS in Russiese transkripsie).




</doc>
<doc id="39597" url="https://af.wikipedia.org/wiki?curid=39597" title=".bw">
.bw

.bw is die Internettopvlakdomein vir Botswana.




</doc>
<doc id="39601" url="https://af.wikipedia.org/wiki?curid=39601" title="Banten">
Banten

Banten (vroeër in Nederlands Bantam) is 'n stad in die provinsie Banten in Indonesië. Banten is die ou hoofstad van die sultanaat; Serang is nou die administratiewe hoofstad van die nuwe provinsie. Tot 2000 lê Banten in die provinsie Wes-Java.

Bantam was 'n belangrike handelsentrum tot in 1600. Batavia het vinnig die belangrikste stad geword. Die stad het reste van die paleis Surosowan, paleis Kaibon, moskee Agung Banten, fort Speelwijk en die Sjinese tempel Avalokiteshvara.


</doc>
<doc id="39602" url="https://af.wikipedia.org/wiki?curid=39602" title="Sabang">
Sabang

Sabang is 'n stad en lê in die provinsie Atjeh in Indonesië op die eiland Weh.



</doc>
<doc id="39603" url="https://af.wikipedia.org/wiki?curid=39603" title="Probolinggo">
Probolinggo

Probolinggo is 'n stad en lê in die provinsie Oos-Java in Indonesië.

"Nederlands-Indiese tyd": F.E. Meijer (1929-1937); L.A. de Graaff (1937-1940); L. Noë (1940-1942).



Die stad lê aan die voet van die vulkaan Bromo.


</doc>
<doc id="39604" url="https://af.wikipedia.org/wiki?curid=39604" title="Anna de Villiers">
Anna de Villiers

Anna Jacoba Dorothea de Villiers was 'n taalkundige, skrywer en opvoedkundige. Sy is op 24 Desember 1900 op Saxenburg, naby Kuilsrivier (distrik Stellenbosch) gebore en is op 1 November 1979 te Stellenbosch oorlede. Sy was die oudste van ses dogters en twee seuns van "George Jacob de Villiers" en sy vrou "Anna Johanna Jacoba Bester". Sy het nooit getrou nie.

Anna Johanna Dorothea de Villiers is op 24 Desember 1900 op die ou wynplaas Saxenburg naby Kuilsrivier in die distrik Stellenbosch gebore. Haar ouers is George Jacob de Villiers en Anna Johanna Jacoba Bester. Sy is die oudste van ses kinders en sy het vier susters en ’n broer. Haar eerste skoolopleiding ontvang sy deur Nederlands as voertaal, eers van ’n goewernante en later van ’n man wat deur haar vader in diens geneem word om sy kinders te leer aangesien die naaste skool te ver is. Daarna is sy vier jaar lank op skool op Laerskool Kuilsrivier en vervolgens gaan sy skool aan die Hoër Meisieskool Bloemhof in Stellenbosch, waar sy in 1918 matrikuleer.

Sy sit haar studie voort aan die Universiteit van Stellenbosch, waar sy die B.A.-graad in 1921 en ’n Hoër Sekondêre Onderwysdiploma in 1922 verwerf. In 1924 behaal sy ook die M.A.-graad met ’n verhandeling oor "Die plaas van Guido Gezelle in die Vlaamse letterkunde". Sy gee ’n ruk onderwys by skole in Riversdale, Oudtshoorn en Wynberg en is dan vanaf 1927 verbonde aan die personeel van die Woordeboek van die Afrikaanse Taal (WAT) onder redaksie van professor J.J. Smith. Daarna is sy vanaf 1930 vir drie jaar vertaler by die sensuskantoor (Departement van Statistiek) in die Staatsdiens. In hierdie tyd studeer sy verder aan haar doktorsgraad onder professor dr. E.C. Pienaar en behaal in 1934 die D.Litt.-graad aan die Universiteit van Stellenbosch met ’n proefskrif oor "Die Hollandse Taalbeweging in Suid-Afrika".

Hierna word sy lektrise in Afrikaans aan die Pretoriase Tegniese Kollege en is dan in 1939 vir ’n jaar lank dosent in Kultuurgeskiedenis in die Departement Afrikaanse Kuns en Kultuur aan die Universiteit van Pretoria. In hierdie tyd is sy verhoogbestuurder vir die opvoering van ’n aantal dramas, insluitende Uys Krige se "Die arrestasie". Op 1 Julie 1940 word sy aangestel as hoof van die Hugenote Universiteitskollege in Wellington (die eerste en enigste vrou wat ooit hierdie posisie beklee) en bly in hierdie pos totdat die regering hierdie inrigting in 1950 sluit.

In 1949 spandeer sy een jaar aan post-doktorale studie aan die Universiteite van Gent in België en Leiden in Nederland. Vanaf 1951 is sy as mederedakteur saam met P.C. Schoonees weer verbonde aan die WAT. Hier tree sy in 1966 af. Sy onderneem verskeie reise na die buiteland en besoek onder andere Noord-Amerika, Suid-Amerika, die Verre Ooste, Australië, Israel, Turkye, Italië en België. In Julie 1948 is sy ’n afgevaardigde na die Kongres van Universiteite in die Statebond in Brittanje. Sy is vanaf 1943 lid van die Suid-Afrikaanse Akademie vir Wetenskap en Kuns (wat sy verteenwoordig op die Afrikaanse Taalmonumentkomitee), dien op die Raad en die Senaat van die Universiteit van Suid-Afrika, die Raad van die Hugenote-universiteitskollege op Wellington, is lid van die Wellingtonse Kindersorgvereniging en is ook vanaf 1951 lid van die Maatschappij der Nederlandse Letterkunde te Leiden. Vir geruime tyd is sy hoofbestuurslid van die Afrikaanse Taalbond. Vyf keer is sy voorsitter van die Stellenbosse tak van die Suid-Afrikaanse Vereniging van Universiteitsvroue en vir agt jaar lank voorsitter van die Bloemhofbond van Oudleerlinge. As stigterslid dien sy op die raad van die Stellenbosse Heemkring en sy is ook bestuurslid van die Stigting Simon van der Stel. Tydens ’n internasionale taalkonferensie in Amsterdam in Nederland in 1963 lewer sy ’n referaat oor plekname wat deur die Voortrekkers gebruik is, terwyl sy in 1967 by die tiende wêreldkongres oor linguistiek in Boekarest in Roemenië lesings oor die WAT gee.
Hoewel sy nooit getroud is nie, is sy in die veertigerjare kortstondig verloof aan die digter I.D. du Plessis, maar hy verbreek die verlowing. Tot haar dood woon sy in Stellenbosch. Op 1 November 1979 is sy op Stellenbosch oorlede, nadat sy ’n beroerte-aanval gehad het en vir ’n maand in ’n koma in die Stellenbosch Hospitaal gelê het.

Sy skryf veral romantiese verhale teen ’n historiese agtergrond. Haar belangstelling in die geskiedenis veroorsaak dat gedetailleerde geskiedkundige agtergrond haar werke telkens vergesel.

Die breed opgesette roman "Sterker as die noodlot" is semi-outobiografies van aard en behandel ’n familiegeskiedenis waarin onder andere gefokus word op die probleme van verstedeliking en professionele vroue. Die lewensgeskiedenis van Dora Meyer word in drie dele behandel. In die eerste periode, 1882, ontmoet ons haar as kind in die huis van haar grootouers, oom Jan en tant Alie. Haar moeder is oorlede en haar vader speel glad geen rol in haar lewe nie. Haar grootouers voed haar op volgens die tradisionele Boerebeginsels, wat baie onoordeelkundig en besonder streng toegepas word. Met die verhuising van oom Jan na die dorp weens siekte begin die tweede periode (1890). Dora kom hier baie in aanraking met Justus Hoffman, die dokter se seun, wat in die Kaap gaan studeer. Na oom Jan se dood raak hulle verloof. Die skugter plaasnooi onderneem ’n reis na Kaapstad om haar verloofde te groet voor sy vertrek na Duitsland waar hy in die medisyne gaan studeer. Haar wedervaringe in die stad en op Stellenbosch gee geleentheid vir die skrywer om kommentaar te lewer op die sedes van hierdie stadslewe. Wanneer Dora uitvind dat haar minnaar ontrou is, kom sy na ’n periode van insinking tot die besluit om “sterker as die noodlot” te wees. Sy besluit om die minderwaardigheidskompleks wat sy onder haar oupa se streng opvoeding ontwikkel het, af te skud, ’n loopbaan te kies en haar geestelike selfstandigheid te herwin. Hierdie program word uitgewerk in die derde deel, wat in 1927 begin. Dora is dan ’n vrou van middelbare leeftyd en staan aan die hoof van ’n groot inrigting waar verpleegsters opgelei word. Haar rype lewenservaring en simpatieke geaardheid laat haar die vertroueling van die jongmense word. Al hulle ingewikkelde probleme word opgelos deur Dora se towerformule van sterker as die noodlot te wees. Haar moeilikste probleem is die opleiding van Hedwig, die dogter van haar eertydse minnaar, wat deur ’n stiefmoeder gedwing word om haar pa se huis te verlaat. Die roman stel die ambisieuse doelwit om verskillende geslagte se vernaamste kenmerke, lewenswyses en gebruike weer te gee, wat die skrywer veral deur gebrekkige kommunikasie van die sielkundige aspekte nog nie ten volle tot sy reg laat kom nie.

"Die wit kraai" behandel die lewe en tye van die Voortrekkerleier Hans de Lange (“Hans Dons”) as hooffiguur. In haar pogings om die geskiedenis so lewensgetrou as moontlik weer te gee, trap die skrywer in die strik om die geskiedenis die verhaal te laat oorheers. Die roman word eindelik meer van ’n geskiedenisboek as roman en die verhaal boet hierdeur baie van sy spanning in, juis omdat die geskiedenis reeds bekend is en die karakters nie werklik uit die vlees kom nie. Dit bevat nogtans vele interessante besonderhede oor die lewe van die Voortrekkers.

"Purper daeraad" is ’n verhaal van die stigtingsjare van die Hollandse nedersetting aan die Kaap, met die karakters Van Riebeeck en sy hooggeplaaste amptenare. Hierdie boek verower in 1952 die eerste prys vir ’n historiese roman in ’n wedstryd van Dagbreekpers in Johannesburg.

"Hercule des Prés" verhaal ’n liefdesgeskiedenis teen die agtergrond van die tyd van die Franse Hugenote se koms na die Kaap.

"Die storm trek verby" is geplaas in die tyd van die totstandkoming van die ou Zuid-Afrikaansche Republiek of Transvaalse selfregering en die Transvaalse Burgeroorlog van 1864. Die negentienjarige Arnoldus Kotzé neem sy suster Rosina saam na Transvaal, maar hy is nie altyd opgewasse teen die bedreigings van die ongetemde land en sy inwoners nie. Hierdie werk verower ’n eerste prys in ’n wedstryd vir ’n historiese roman uitgeskryf deur die Vroue Landbouvereniging in Kaapland.

Die kortverhaal "Die juweel" word deur M.S.B. Kritzinger opgeneem in die versamelbundel "Die jongste Afrikaanse kortverhale".

Haar radioreekse "Volksgebruike uit vervloë jare" en "Ons huisvlyt" word ook gebundel en haar historiese navorsing lei tot die publikasie van "Vrouegalery", "Barrevoets oor die Drakensberg" en "Vroue van die Groot Trek", wat almal profiele gee van prominente vroue.

Haar proefskrif "Die Hollandse Taalbeweging in Suid-Afrika" word ook gepubliseer. In hierdie werk word die taalstryd vanaf 1795–1925 behandel. Sy skets die proses van verengelsing, die verset daarteen en gee interessante besonderhede omtrent die strewe van die eerste voorlopers van die Hollandse beweging soos J. Suasso de Lima, Charles Etienne Boniface en A.N.E. Changuion. Die slothoofstukke word gewy aan die stryd in verband met die Vereenvoudiging, die oprigting van die Akademie en oorsigte van die taaltoestande in die verskillende provinsies. Die proefskrif is ’n belangrike bydrae tot die kultuurgeskiedenis van die Afrikaner in Suid-Afrika. Verder lewer sy bydraes tot verskeie boeke, wat insluit die "Kultuurgeskiedenis van die Afrikaner" onder redaksie van C.M. van den Heever en P. de V. Pienaar; "Geskiedenis van Suid-Afrika" onder redaksie van onder andere A.J.H. van der Walt; en verskeie biografieë in "Suid-Afrikaanse Biografiese Woordeboek" en "Stellenbosch drie eeue".

Talle artikels van haar oor taalkunde, letterkunde, opvoedkunde en kultuur-historiese onderwerpe verskyn in tydskrifte en koerante, terwyl sy ook vanaf 1936 verskeie reekse radiopraatjies lewer. Haar kultuurhistoriese inleiding tot die Suid-Afrikaanse kookkuns, "Sê my wat jy eet", word deur Hennie Aucamp in sy versamelbundel "Borde borde boordevol" opgeneem.

Die Universiteit van Londen ken in 1948 ’n eredoktorsgraad (LL.D.-graad) aan haar toe. In 1970 word sy verkies tot ’n eregenoot van die Mount Holyoke Kollege in Massachusetts in die Verenigde State van Amerika. Die Stellenbosse Werkgemeenskap van die Afrikaanse Skrywerskring ken in 1972 erelidmaatskap aan haar toe.

Die volgende publikasies verskyn uit haar pen:





</doc>
<doc id="39606" url="https://af.wikipedia.org/wiki?curid=39606" title="Sukabumi">
Sukabumi

Sukabumi (vroeër Soekaboemi) is 'n stad en lê in die provinsie Wes-Java in Indonesië.




</doc>
<doc id="39610" url="https://af.wikipedia.org/wiki?curid=39610" title="Paris, je t'aime">
Paris, je t'aime

Paris, je t'aime (Frans, "Parys, ek het jou lief") is 'n internasionale episoderolprent wat hoofsaaklik in Frankryk geskiet en meestal met Franse dialoog vervaardig is. Dit is 'n twee ure-lange rolprent wat in verskillende arrondissements van Parys afspeel. Altesaam 21 regisseurs se insette is gebruik en die rolverdeling sluit akteurs en aktrises van verskeie nasionaliteite in, waaronder Amerikaans, Brits en Frans. Die regisseurs was Gurinder Chadha, Sylvain Chomet, Joel en Ethan Coen, Gerard Depardieu, Wes Craven, Alfonso Cuarón, Nobuhiro Suwa, Alexander Payne, Tom Tykwer, Walter Salles, en Gus van Sant.

Aanvanklik was twintig kortrolprente wat die twintig arrondissements van Parys sou voorstel, beplan. Twee (die XVe arrondissement, deur Christoffer Boe geregisseer, en die XIe arrondissement, deur Raphaël Nadjari) is in die finale weergawe van die rolprent uitgesluit omdat hulle nie behoorlik in die res van die prent geïntegreer kon word nie. Elke arrondissement word deur 'n paar beelde van Parys opgevolg; hierdie oorgangsekwensies is deur Emmanuel Benbihy geskryf en deur Benbihy en Frédéric Auburtin geregisseer. Met Benbihy ingesluit, was daar 22 regisseurs in die voltooide rolprent.

Die rolprent het op 18 Mei 2006 by die Cannes-rolprentfees gepremière en die "Un Certain Regard"-seleksie geopen. Die Kanadese première was op 10 September 2006 by die Toronto-rolprentfees en die Amerikaanse première op 9 April 2007 in Pittsburgh, Pennsilvanië. First Look Pictures het die Noord-Amerikaanse regte tot die rolprent gekry en die rolprent het op 4 Mei 2007 in Amerikaanse bioskope begin draai.



</doc>
<doc id="39616" url="https://af.wikipedia.org/wiki?curid=39616" title="Leïla Bekhti">
Leïla Bekhti

Leïla Bekhti (* 1984) is 'n Frans-Algeriese rolprent- en televisieaktrise. Sy het 'n teaterskool in die Paryse XVIIIe arrondissement bygewoon voordat sy 'n kursus van Stéphane Gildas by Tolbiac geloop het en toe 'n kursus van Bérengère Basty by die Art'aire-ateljee geloop het. Om haar lewens- en kursuskostes te dek, het sy klein werkies in die klere- en telebemarkingsbedrywe verrig. In 2005 het sy na die oudisies vir "Sheitan" gegaan, waar sy die rol van 'n beurette ontvang het en haar agent ontmoet het wat haar loopbaan op die been help bring het.




</doc>
<doc id="39621" url="https://af.wikipedia.org/wiki?curid=39621" title="Mangel">
Mangel

Die mangels is die area van die limfweefsel aan beide kante van die menslike keel. 'n Infeksie van die mangels word mangelontsteking genoem. In die algemeen word met "mangels" die palatiese mangels wat aan die agterkant van die keel gesien kan word, bedoel.

Adenoïede (neusmangels) is 'n massa limfkliere wat agter die nasale kanaal en aan die bo-kant van die keel geleë is. 

Mangels wat vergroot is, is nie noodwendig ontsteek nie. Blote vergroting is selfde of ooit rede tot verwydering (tonselektomie). Trouens, dit is juis besig om doeltreffend te funksioneer en daarom swel dit op soos enige klier wat aktief 'n infeksie beveg. 

Die wit, kaasagtige materiaal wat soms in die voue van mangels is, word soms aangesien vir etter of chroniese ontsteking. Dit is egter normale afskeiding van die mangel en skadeloos. Dit is dus ook geen rede vir verwydering nie.

Die mangels, adenoïede en 'n aantal kleiner limfkliere aan die basis van die tong, vorm Waldeyer se ring. Dit is 'n ring van beskermende weefsel wat as te ware wag staan voor die keelopening wat na die sensitiewe interne stelsels van die mens lei.

Hierdie vraag word al baie jare gestel en selfs vandag is medici dit nog nie heeltemal eens oor die saak nie. Dit is egter taamlik seker dat die mangels organe is waardeur die liggaam hom teen infeksie beskerm. Die rede hiervoor is dat die mangels limfosiete produseer en tussen die mond (wat vol bakterieë is) aan die een kant en die asemhalingsorgane en die spysverteringskanaal aan die ander kant geleë is. Die twee mangels, saam met soortgelyke kliere wat agter in die farinks geleë is, die sogenaamde adenoïede, asook ŉ aantal kleiner limfkliertjies aan die basis van die tong, vorm 'n ring van beskermende weefsels wat as Waldeyer se ring bekend staan.

By kinders is die boonste en agterste dele van die keelholte gewoonlik bedek met 'n groot massa limfweefsel, wat die derde keelholtemangel vorm. Op 15-jarige leeftyd krimp hierdie mangel egter totdat dit heeltemal verdwyn. Die slymvliesagtige membraan wat die keelholte bedek, word dan weer heeltemal glad. Soms vergroot hierdie derde mangel egter vanweë die werking van ettervormende kieme en vorm 'n massa limfweefsel, wat in mediese taal as ŉ adenoïede bekend staan. 

Hierdie vergrote massa limfweefsel kan, indien dit groot omvang bereik, in 'n mate invloed op die asemhaling uitoefen deur die lugweg van die neus na die keelholte gedeeltelik te versper. Voorts kan dit ook die openinge van die Eustachiese buise wat van die oor na die keel loop, toedruk en sodoende ŉ middeloorontsteking in die hand werk. Gelukkig krimp die adenoïede in die meeste gevalle self wanneer die kind ouer word en hulle word dus selde of ooit alleen verwyder. Slegs wanneer ŉ mangeloperasie in ieder geval nodig is, word hulle saam verwyder. 




</doc>
<doc id="39622" url="https://af.wikipedia.org/wiki?curid=39622" title="Mariah Carey">
Mariah Carey

Mariah Carey (gebore 27 Maart 1970) is 'n Amerikaanse solosangeres en aktrise. Sy is bekend vir haar kragtige stem en het in die 1990’s gewild geword, danksy albums soos "Mariah Carey" en "Butterfly".

Carey is op 27 Maart 1970 in Long Island gebore. Haar pa was 'n Afro-Amerikaner van Venezolaanse afkoms en haar ma van Ierse afkoms.

Sy word in 1990 bekend met die vrystelling van ""Vision of Love"" op haar debuutalbum. Die album het vier treffers in die VSA opgelewer. Daarna het sy 'n reeks kommersieel suksesvolle albums uitgereik.

Sy trou in 2008 met Nick Cannon. Hulle het twee kinders, die tweeling Moroccan en Monroe, maar is weer in 2014 geskei.




</doc>
<doc id="39623" url="https://af.wikipedia.org/wiki?curid=39623" title="Avril Lavigne">
Avril Lavigne

Avril Ramona Lavigne (gebore 27 September 1984) is 'n Kanadese sangeres.




</doc>
<doc id="39627" url="https://af.wikipedia.org/wiki?curid=39627" title="Monmouth, Oregon">
Monmouth, Oregon

Monmouth (uitgespreek /ˈmɒnməθ/) is 'n dorp in die weste van Oregon, in die Polk-distrik. 

In 2000 het die dorp 'n bevolking van 7 741 gehad: 85,67% wit, 0,92% swart of Afro-Amerikaans, 1,05% Amerikaanse inboorlinge, 2,04% Asiaties, 0,74 Pasifiese eilanders, 6,21% van ander rasse en 3,37% van twee of meer rasse. Spaans-Amerikaners of Latyns-Amerikaners van enige ras het 9,73% van die bevolking uitgemaak.


</doc>
<doc id="39628" url="https://af.wikipedia.org/wiki?curid=39628" title="Bontang">
Bontang

Bontang is 'n stad en lê in die provinsie Oos-Borneo in Indonesië.


</doc>
<doc id="39633" url="https://af.wikipedia.org/wiki?curid=39633" title="Rugby League">
Rugby League

Rugbyliga of Rugby League is 'n kontakspansport wat met 'n rugbybal gespeel word deur twee spanne van dertien spelers op 'n reghoekige grasveld. Rugby league is een van die twee vorme van rugbyvoetbal (Rugby Union oftewel rugby soos dit algemeen in Suid-Afrika bekend staan is die ander vorm) en word deur baie as een van die fisies strafste vorme van enige spansport beskou.

Rugby league ontleen sy naam van die Rugby Football League wat in 1895 gestig is toe die Northern Rugby Football Union weggebreek het van die Engelse Rugby Football Union (RFU), hoofsaaklik oor argumente oor betalings aan spelers. Beide organisasies het die spel aanvanklik onder soortgelyke reëls gespeel totdat soortgelyke skeuringe van RFU-geaffilieerde klubs in Australië en Nieu-Seeland in 1907 en 1908 plaasgevind het en sogenaamde "rugby football leagues" daar gestig is. 

'n Veranderde stel reëls is hierna bekend gestel en 'n nuwe vorm van rugbyvoetbal is gebore. Die Northern Football Union het sy naam na die Northern Rugby Football League verander in 1922 en later ook van die "Northern" in die naam ontslae geraak en sodoende het die sport self mettertyd ook die naam "rugby league" gekry. Oor die jare heen het die reëls van beide vorme van rugbyvoetbal merkbaar verander sodat rugby league en rugby union vandag twee duidelik onderskeibare sportsoorte is.



</doc>
<doc id="39634" url="https://af.wikipedia.org/wiki?curid=39634" title="Pous Innocentius VIII">
Pous Innocentius VIII

Innocentius VIII was die 213de pous van die Rooms-Katolieke Kerk van 1484 tot 1492.

Pous Innocentius VIII is gebore as Giovanni Battista Cibo (of Cybo) in 1432 in Genua, Italië. Hy is van Griekse afkoms en die seun van Arano Cybo en sy vrou Teodorina de Mari. Sy oupa aan vaderskant was Muarizio Cybo en sy ouma Saeacina Marocelli. Hy het aan die hof van Napels groot geword en het in Padua en Rome studeer. In Rome word hy 'n priester in die gevolg van kardinaal Calandnini, die halfbroer van Pous Nicolaas V. Op 5 November 1466 stel Pous Paulus II hom aan as biskop van Savona, op 16 September 1472 as biskop van Molfetta en op 7 Mei 1473 met die hulp van kardinaal Giuliano della Rovere (later Pous Julius II) word hy kardinaal. Op 29 Augustus 1484 volg hy Pous Sixtus IV op en word gekroon op 12 September 1484 deur kardinaal Francesco Nanni-Todeschini Piccolomini. Hy regeer tot sy dood op 25 Julie 1492 en word opgevolg deur Pous Alexander VI. Die naam ‘Innocentius’ beteken 'die onskuldige'.

Die konklaaf was verdeel in verskeie faksies en kardinaal Giuliano della Rovere, wat self nie genoeg stemme gehad het nie, het die verkiesing van Pous Innocentius VIII bewerkstellig omdat hy gedink het hy sal die nuwe pous kan beheer. Kort na sy kroning het Innocentius die Christendom opgeroep tot 'n kruistog teen die Turke. Die oproep het niks opgelewer nie, deels omdat die pous self vir 'n jaarlikse prys van 20 000 dukate en 'n Heilige Lans ingestem het om die broer Djem van die sultan Bajezid II in die Vatikaan gevange te hou. Die Heilige Lans is plegtig in Rome ontvang op 31 Mei 1492. Hy erken ook Hendrik VII as die eerste Tudor koning van Engeland.

Op 5 Desember 1484 publiseer Innocentius sy bul "Summis desiderantes affectibus" wat die heksejag ingestel het. Veral in Duitsland het dit gevolg gehad. In 1487 stel hy Tomas de Torquemada as hof van die Spaanse Inkwisisie. Hy het ook 'n kruistog teen die Waldensers bepleit. In 1486 het hy die lees van die nege honderd proposisies van Pico Mirandola (De dignitate hominis) verbied.

Hy het die kasteel van Magliana, waar hy in die seisoen gejag het, laat verbeter. Aangesien hy voortdurend gebrek aan geld gehad het, het hy simonie toegepas en nuwe ampte en titels aan die pouslike hof ingestel en dan verkoop. Hy het ook sy myter en tiara aan die bankiers van Rome verpand.

In 1489 het hy Ferdinand I van Napels geëkskommunikeer, nadat Ferdinand nie vir sy troon betaal het nie en 'n brose vrede van 1486 verbreek is. Die pous het koning Karel VIII van Frankryk gevra om Napels te kom oorneem. Die konflik het eers in 1494 geëindig lank na Innocentius se dood.

Hy het die Belvedere by die Vatikaan gebou wat deur sy opvolger in die Cortile del Belvedere omskep is. In Januarie 1492 het die Spanjaarde Granada verower van die More. Die nuus is met blydskap in die Vatikaan ontvang. Die pous het honderd Moorse slawe gekry die hy aan sy vriende in die kurie uitgedeel het. Hy het die Spaanse koning Ferdinand II van Aragon die titel "Katolieke Majesteit" gegee.

Innocentius VIII sterf op 25 Julie 1492 en word oorleef deur twee buite-egtelike kinders. Die 1911 uitgawe van die "Encyclopedia Brittannica" sê sestien, waarvan die orige veertien as nefies voorgestel is. In 1487 trou sy oudste seun Franceschetto Cibo met Maddalena de' Medici die buite-egtelike dogter van Lorenzo de' Medici. Lorenzo se dertienjarige seun Giovanni word kardinaal en later Pous Leo X. Die pous se dogter Teodorina Cibo trou met Gerardo Usodimare.

'n Bekende skrywer en teenstander van die pous Stefano Infessura beskryf heelwat ongure insidente in sy boek "Diarium urbis Romae". Volgens hom is daar probeer om die pous op sy sterfbed te re-animeer deur 'n bloedoortapping van drie jong seuns. Die pous sowel as die kinders het nie die prosedure oorleef nie.

Pous Innocentius VIII het slegs een konsistorie gehou, waartydens hy agt kardinale aangestel het.






Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="39641" url="https://af.wikipedia.org/wiki?curid=39641" title="Banjarbaru">
Banjarbaru

Banjarbaru (uitgespreek as Bandjar-baroe; Indonesies vir "nieuwe gemeenskap") is 'n stad en lê in die provinsie Suid-Borneo in Indonesië. 

Die stad het 3 buurte/administratiewe distrikte (Indonesies: kecamatan):


</doc>
<doc id="39642" url="https://af.wikipedia.org/wiki?curid=39642" title="Lhokseumawe">
Lhokseumawe

Lhokseumawe is 'n stad en lê in die provinsie Atjeh in Indonesië op die eiland Sumatra. 



</doc>
<doc id="39647" url="https://af.wikipedia.org/wiki?curid=39647" title="Feevlieëvanger">
Feevlieëvanger

Die Feevlieëvanger is die kleinste voëltjie wat endemies in Suider-Afrika voorkom. Hulle weeg in die omgewing van 5 gram. Hulle het 'n baie kenmerkende roep, wat hulle teenwoordigheid verklik, lank voordat hulle gesien word omdat hulle so klein is en in die blare en takkies van struike en bosse waar hulle prooi soek verskuil kan wees.

Feevlieëvangers is baie klein voëltjies – hulle is 11–12 cm lank en weeg gemiddeld 5-6g. Hulle is grys bolangs en het swart vlerke, met 'n baie opvallende wit vlerkstreep. Die stert is swart met wit vere aan die buitekant en die stertpunte is ook wit – die stert is opvallend lank vir so 'n klein voëltjie. Onder die pens is 'n opvallende salmpienk streep wat as uitstaande veldkenmerk beskou word. Op die gesig het 'n breë swart streep wat vanaf die bek tot die agter die oor strek. Aan weerskante van hierdie streep is opvallende wit strepies. Onvolwassenes is bruiner van kleur in plaas van grys. Die mannetjie en wyfies verskil nie van mekaar nie – weinig geslagsdimorfie – die wyfies mag soms bleker as die mannetjies voorkom.

Die oë is donkerbruin en die voëltjies se bek, bene en pote is swart. Rondom die oog is 'n wit kringetjie.

Hierdie klein vlieëvangertjies leef van klein insekte wat hulle van die takkies van struike en bosse vang. Hulle beweeg flink en sal hulle prooi met groot vaardigheid vang. Hulle soek kos in die blaarryke toppe van struike en bome (net soos glasogies), waar hulle rusteloos sal rondbeweeg. Feevlieëvangers sal nie sommer verder as 50 m op 'n slag vlieg nie en dan gewoonlik nie hoër as 7 m bo die grond nie.

Die voëltjies kom normaalweg individueel voor, maar in broeityd sal hulle in paartjies voorkom. Feevlieëvangers sal hulle vlerke laat sak en sterte sprei en lig as tipiese gedragspatroon.


Feevlieëvangers is monogaam en maak nie in groep nes nie. Die broeiseisoen is van Julie tot Desember. Hulle bou 'n klein koppievormige nes laag in 'n bos – tot so laag as 20 cm bo die grond. Die nes het dik wande, word van bas, grasse en dooie blare gebou en word aanmekaar geweef met spinnerakdrade. Die nessie is 3 cm wyd en ongeveer 3–4 cm diep. Dit word met wol, hare, vere en plantdons uitgevoer en is baie goed gekamoefleer en is moeilik om te vind. Soms word dit aan die buitekante met ligene gekamoefleer.

Die wyfie bou alleen aan die nes en dit neem sowat 4 dae om te voltooi – die mannetjie dra gereeld vir haar kos aan tydens die bouproses en die broeiperiode. Sy uiter dan 'n zoem-geluid as sy vir kos by die mannetjie bedel.

Die broeiseisoen is van Julie tot Desember – in die winterreëvalstreke is die piekseisoen bietjie vroeër (Aug-Sep) en in die somerreëvalstreke bietjie later (Okt-Nov). Normaalweg word 2 eiers gelê – 18x13mm groot. Die eiers is dofwit tot roomkleurig of effens groenkleurig, effens donkerder aan die een punt, soms effens groen-bruin gespikkel. Die wyfie broei alleen op die eiers en sal nie sommer van die nes padgee as sy gesteur word nie, maar eerder die eiers probeer beskerm. Die mannetjie dra vir haar kos aan terwyl sy broei.

Inkubasietyd: 17-18 dae

Die kuikens is naak as hulle uit die eiers kom, maar kry baie gou donsvere. Die wyfie het 'n baie goeie moederinstink en daar is selfs getuienis dat sy op die nes bly sit het met 'n boomslang wat die nes nader. Min besonderhede is bekend oor hulle verblyf in die nes nadat hulle uitgebroei het en wanneer die kuikens begin vlieg.

Feevlieëvangers se bewaringstatus is "nie-bedreig", maar die fragmentering van hulle habitat kan 'n nadelige invloed op hulle hê. Die klein voëltjies hou nie nadele vir die mens in nie, en hulle dieet van insekte kan voordeel inhou, omdat hulle kan help om plaaginsekte in tuine in toom te hou.




</doc>
<doc id="39648" url="https://af.wikipedia.org/wiki?curid=39648" title="Daugava">
Daugava

Die Daugava-rivier (Wit-Russies: Дзвіна, "Dzwina"; Russies: Западная Двина, "Sapadnaja Dwina"; Duits: "Düna") is die beduidendste rivier in die Baltiese lande met 'n lengte van 1 020 kilometer. Die Russiese naam "Sapadnaja Dwina" beteken letterlik "Westelike Dwina" ter onderskeiding van 'n rivier met dieselfde naam, die Noordelike Dwina.

Die Daugava vloei oor 'n lengte van 347 kilometer vanuit Krāslava tot by sy monding in die Oossee deur Letland en vorm hier ook die grens tussen die Suid-Letlandse landskappe Zemgale en Latgale (Letgallen) en die historiese Lyfland.

Die Daugava het vroeër deel uitgemaak van die handelspaaie na Bisantium (Konstantinopel). Nadat die rivier as waterweg minder beduidend geword het, is dit - veral gedurende die Sowjet-tydperk - vir watervoorsiening en hidroëlektriese kragopwekking gebruik. Tussen Riga en Daugavpils het 'n aantal damme en waterkragsentrales ontstaan.

Die rivierlandskap langs die Daugava is deur die Sowjet-owerhede ingrypend verander, en riviervalleie, waardeur die Daugava gekronkel het, is oorstroom en in 'n reeks groot damme omgeskep waarin beduidende ou nedersettings en watervalle onherroeplik verdwyn het. Die bouvalle van Middeleeuse kastele, wat vroeër op bergspitse langs die rivier opgerig is, is tans op eilande geleë.

Die rivierloop word eers in Jēkabpils nouer. Stroomaf van die stad vloei die Daugava in nege kronkels deur 'n riviervallei. Perderitte langs die suidelike Daugava-oewer het intussen 'n gewilde toeriste-aktiwiteit geword.


</doc>
<doc id="39649" url="https://af.wikipedia.org/wiki?curid=39649" title="Willem III van Engeland">
Willem III van Engeland

Willem III (14 November 1650 – 8 Maart 1702) was ’n soewereine Prins van Oranje van geboorte. Van 1672 het hy as stadhouer Willem III van Oranje oor Holland, Zeeland, Utrecht, Gelderland en Overijssel van die Republiek van die Sewe Verenigde Nederlande regeer. Van 1689 het hy as Willem III oor Engeland en Ierland regeer en as Willem II oor Skotland. Willem was van die Huis van Oranje-Nassau en het die Engelse, Ierse en Skotse troon bestyg ná die Glorious Revolution, waarin sy oom en skoonpa Jakobus II afgesit is. Hy het in dié lande saam met sy vrou, Maria II, regeer tot met haar dood op 28 Desember 1694.

Willem was ’n Protestant en het aan verskeie oorloë teen die magtige Katolieke koning van Frankryk, Lodewyk XIV deelgeneem in koalisie met Protestantse en Katolieke magte in Europa. Baie Protestante het hom beskou as die voorvegter van hul geloof. Dit was grootliks danksy hierdie aansien dat Willem die Britse trone kon oorneem te midde van ’n vrees vir ’n herlewing van Katolisisme onder Jakobus. Sy bewind was die begin van die oorgang van die persoonlike regering van die Stuarts na die meer parlement-gesentreerde regering van die Huis van Hannover.

Willem Hendrik van Oranje, die enigste kind van stadhouer Willem II, Prins van Oranje en Maria Stuart, kroonprinses van Engeland, is op 14 November 1650 in Den Haag in die Republiek van die Sewe Verenigde Nederlande gebore. Agt dae voor sy dood is sy pa aan pokke dood en Willem was dus van sy geboorte af die soewereine Prins van Oranje.
In 1677 is Willem getroud met Maria Stuart, sy niggie en die dogter van Jakobus, die Hertog van York. Jakobus was die broer van sy ma, Maria. Willem het geglo dat ’n huwelik met Maria sy kanse sou vergroot om die Engelse koning te word ná Karel II en dat dit die Engelse monarg sou laat afwyk van sy pro-Franse beleidrigtings. Jakobus wou eers nie instem nie, maar Karel het druk op hom uitgeoefen. Karel wou die huwelik gebruik om sy eie invloed uit te brei. Op 4 November 1677 is die egpaar in die huwelik bevestig. Maria het kort daarna verwag, maar het ’n miskraam gehad.

Ná sy troue het Willem ’n moontlike kandidaat vir die Engelse troon geword indien sy oom en skoonpa, Jakobus, uitgesluit sou word omdat hy ’n Katoliek was. In 1685 het Jakobus egter wel vir Karel opgevolg en sy oudste dogter en Willem se vrou, Maria, het die eerste aanspraakmaker op die troon geword. Betrekkinge tussen Jakobus en Willem het later versleg. Om die guns van die Protestante in Engeland te wen, het Willem in 1687 ’n ope brief aan die Engelse volk geskryf waarin hy sy afkeer van Jakobus se godsdienstige beleidrigtings uitspreek. Baie Engelse politici het Willem as ’n vriend beskou en het oor die jare in die geheim kontak met hom behou. Hulle het begin om ’n gewapende inval in Engeland te beplan.

Willem was eers teen die inval, maar die meeste historici stem saam dat hy in April 1688 ’n mag op die been begin bring het. In Junie het Jakobus se vrou, Maria van Modena, die lewe geskenk aan ’n seun, Jakobus Francis Eduard Stuart, wat Willem se vrou vervang het as die eerste aanspraakmaker op die Engelse troon. Openbare teenkanting teen Jakobus het intussen opgevlam ná die verhoor van sewe biskoppe wat openlik teen sy godsdienstige beleidrigtings was en ’n beroep op hom gedoen het om dit te verander.

Willem is intussen amptelik genooi om aan die inval deel te neem en op 5 November 1688 het hy by Brixham in Suidwes-Engeland aan wal gegaan. Saam met hom was sowat 11 000 voet- en 4 000 berede soldate. Die steun vir Jakobus het feitlik onmiddellik begin afneem en invloedryke edelmanne dwarsoor die land het hul steun aan die invaller toegesê.

Jakobus wou Willem eers teengaan, maar het gesien hy het nie ’n kans teen hom nie. Hy het toe afgevaardigdes na Willem gestuur om te onderhandel, maar in die geheim op 11 Desember probeer vlug. Dit het misluk, maar op 23 Desember slaag sy tweede poging om landuit vlug.

Hoewel sy vrou ’n aanspraakmaker op die Engelse troon was, wou Willem uit eie reg regeer en nie net as ’n prinsgemaal nie. Omdat Jakobus gevlug het, is die troon as vakant beskou en sy seun het sy reg daarop verloor. Willem en Maria is toe aangewys as mede-monarge. Hulle is op 11 April 1689 in die Westminster-abdy gekroon. Op dieselfde dag het Skotland aangekondig dat Jakobus ook nie meer die Skotse koning is nie en Willem en Maria is die Skotse troon aangebied. Hulle het dit op 11 Mei aanvaar.

In 1694 is Maria aan pokke dood en Willem het die alleenheerser geword. Sy gewildheid het daarna vinnig afgeneem. Hy is in 1702 aan longontsteking dood en is opgevolg deur Maria se suster, Anna.




</doc>
<doc id="39650" url="https://af.wikipedia.org/wiki?curid=39650" title="Tangerang">
Tangerang

Tangerang is 'n stad en lê in die provinsie Banten in Indonesië op die eiland Java. 

Tangerang het 13 Buurte/administratiewe Distrikte (Indonesies: "kecamatan"):


</doc>
<doc id="39651" url="https://af.wikipedia.org/wiki?curid=39651" title="Balikpapan">
Balikpapan

Balikpapan is 'n stad geleë in die provinsie Oos-Borneo in Indonesië.

Balikpapan het 'n lughawe "Sepinggan Internasionale Lughawe".

Balikpapan het 3 buurte/distrikte (Indonesies: "kacamatan")


</doc>
<doc id="39654" url="https://af.wikipedia.org/wiki?curid=39654" title="Leeu (dubbelsinnig)">
Leeu (dubbelsinnig)

'n Leeu is 'n soogdier van die familie Felidae, maar kan ook na enige van die volgende verwys:

In sport:

In sterrekunde:

Ander:


</doc>
<doc id="39655" url="https://af.wikipedia.org/wiki?curid=39655" title="Maria II van Engeland">
Maria II van Engeland

Maria II (30 April 1662 – 28 Desember 1694) het van 1689 tot met haar dood regeer as koningin van Engeland, Ierland en Skotland. Sy was ’n Protestant wat dié lande se trone bestyg het ná die Glorious Revolution, wat gelei het tot die afsetting van haar Katolieke pa, Jakobus II en VII. Maria het saam met haar man en neef, Willem III en II, regeer. Willem het ná haar dood in 1694 alleenheerser geword. Daar word gewoonlik na hul gesamentlike bewind verwys as dié van "Willem en Maria".

Maria, die bloederfgenaam, het minder mag as haar man gehad terwyl Willem in Engeland was, hoewel hy swaar op haar geleun het. Wanneer Willem egter op een van sy militêre ekspedisies in die buiteland was, het sy haarself bewys as ’n magtige, ferm en doeltreffende heerser.

Maria is op 30 April 1662 in die Sint James-paleis in Londen gebore as die oudste dogter van Jakobus, die Hertog van York (die toekomstige koning Jakobus II) en sy vrou, Lady Anne Hyde. Maria se oom was Karel II. Hoewel haar ma die lewe aan agt kinders geskenk het, het net Maria en haar jonger suster Anna oorleef tot in hul volwasse jare.

Die Hertog van York het hom tot die Katolisisme bekeer, maar Maria en Anna het ’n Protestantse opvoeding gehad in opdrag van Karel II. Maria se ma is in 1671 dood en haar pa is in 1673 getroud met die Katolieke Maria van Modena, ook bekend as Mary Beatrice d'Este.

Op 15-jarige ouderdom het Maria verloof geraak aan Willem, wat van 1672 as stadhouer Willem III van Oranje oor Holland, Zeeland, Utrecht, Gelderland en Overijssel van die Republiek van die Sewe Verenigde Nederlande regeer het. Willem was die seun van haar tante, kroonprinses Maria, en prins Willem II van Nassau. Hy was ’n Protestant en het aan verskeie oorloë teen die magtige Katolieke koning van Frankryk, Lodewyk XIV deelgeneem in koalisie met Protestantse en Katolieke magte in Europa. Baie Protestante het hom beskou as die voorvegter van hul geloof.

Willem het geglo dat ’n huwelik met Maria sy kanse sou vergroot om die Engelse koning te word ná Karel II en dat dit die Engelse monarg sou laat afwyk van sy pro-Franse beleidrigtings. Jakobus wou eers nie instem nie, maar Karel het druk op hom uitgeoefen. Karel wou die huwelik gebruik om sy eie invloed uit te brei. Op 4 November 1677 is die egpaar in die huwelik bevestig. Maria het kort daarna verwag, maar het ’n miskraam gehad, en daarna nog twee. Maria het in Nerderland gaan woon as Willem se gemalin.

Ná die dood van Karel II het die Hertog van York in 1685 koning Jacobus II van Engeland en Ierland en Jakobus VII van Skotland geword en Maria het die eerste aanspraakmaker op dié trone geword. Betrekkinge tussen Jakobus en Maria se man, Willem, het later versleg. Om die guns van die Protestante in Engeland te wen, het Willem in 1687 ’n ope brief aan die Engelse volk geskryf waarin hy sy afkeer van Jakobus se godsdienstige beleidrigtings uitspreek. Baie Engelse politici het Willem as ’n vriend beskou en het oor die jare in die geheim kontak met hom behou. Hulle het begin om ’n gewapende inval in Engeland te beplan.

Willem was eers teen die inval, maar die meeste historici stem saam dat hy in April 1688 ’n mag op die been begin bring het. In Junie het Jakobus se tweede vrou, Maria van Modena, die lewe geskenk aan ’n seun, Jakobus Francis Eduard Stuart, wat Willem se vrou vervang het as die eerste aanspraakmaker op die Engelse troon. Openbare teenkanting teen Jakobus het intussen opgevlam ná die verhoor van sewe biskoppe wat openlik teen sy godsdienstige beleidrigtings was en ’n beroep op hom gedoen het om dit te verander.

Willem is intussen amptelik genooi om aan die inval deel te neem en op 5 November 1688 het hy by Brixham in Suidwes-Engeland aan wal gegaan. Saam met hom was sowat 11 000 voet- en 4 000 berede soldate. Die steun vir Jakobus het feitlik onmiddellik begin afneem en invloedryke edelmanne regoor die land het hul steun aan die invaller toegesê.

Jakobus wou Willem eers teengaan, maar het gesien hy het nie ’n kans teen hom nie. Hy het toe afgevaardigdes na Willem gestuur om te onderhandel, maar in die geheim op 11 Desember probeer vlug. Dit het misluk, maar op 23 Desember slaag sy tweede poging om landuit vlug.

Maria was baie ontsteld oor haar pa se afsetting van die troon, maar is deur Willem beveel om gelukkig te lyk met hul triomfantelike aankoms in Londen. As gevolg daarvan is sy deur baie gekritiseer dat sy koud gestaan het teenoor haar pa se lot. Jakobus het self ’n smaadbrief geskryf waarin hy haar kritiseer oor haar ontrouheid, en dit het die vroom Maria diep geraak.

Hoewel Maria ’n aanspraakmaker op die Engelse troon was, wou Willem uit eie reg regeer en nie net as ’n prinsgemaal nie. Omdat Jakobus gevlug het, is die troon as vakant beskou en sy seun, Jakobus Francis Eduard Stuart, het sy reg daarop verloor. Willem en Maria is toe aangewys as mede-monarge. Hulle is op 11 April 1689 in die Westminster-abdy gekroon. Op dieselfde dag het Skotland aangekondig dat Jakobus ook nie meer die Skotse koning is nie en Willem en Maria is die Skotse troon aangebied. Hule het dit op 11 Mei aanvaar.

In 1694 is Maria aan pokke dood en Willem het die alleenheerser geword. Sy gewildheid het daarna vinnig afgeneem. Hy is in 1702 aan longontsteking dood en is opgevolg deur Maria se suster, Anna.



</doc>
<doc id="39658" url="https://af.wikipedia.org/wiki?curid=39658" title="Jakobus II van Engeland">
Jakobus II van Engeland

Jakobus II en VII (Engels: James; 14 Oktober 1633 – 16 September 1701) was van 6 Februarie 1685 af koning van Engeland en Ierland as Jakobus II en koning van Skotland as Jakobus VII. Hy is die laaste Katolieke koning wat oor dié lande regeer het. Van Jakobus se onderdane was ontevrede met sy godsdienstige beleidrigtings en en dit het daartoe gelei dat hy in die Glorious Revolution van die Engelse troon afgesit is nadat hy landuit gevlug het. Hy is nie deur sy Katolieke seun, Jakobus Francis Eduard, opgevolg nie, maar deur sy Protestantse dogter Maria II en sy skoonseun Willem III wat van 1689 saam regeer het as "Willem en Maria". Jakobus het daarna tot met sy dood onder die beskerming van sy neef en bondgenoot koning Lodewyk XIV in Frankryk gewoon.

Jakobus, die tweede oorlewende seun van Karel I en Henrietta Maria van Frankryk, is op 14 Oktober 1633 in die Sint James-paleis in Londen gebore. Later in dié jaar is Jakobus deur William Laud, die Anglikaanse Aartsbiskop van Kantelberg, gedoop.

Op 22 Januarie 1644 het hy die Hertog van York geword.

Terwyl koning Karel I se geskille met die Engelse parlement toegeneem het in die Engelse Burgeroorlog, het Jakobus in Oxford, ’n koninklike vesting, gebly. Toe die stad oorgee ná die Beleg van Oxford in 1646, het die parlement opdrag gegee dat die Hertog van York in Sint James-paleis aangehou word. In 1648 het hy uit die paleis ontsnap en na Den Haag, Nederland, gevlug. Toe Karel I in 1649 deur rebelle tereggestel is, het monargiste Jakobus se oudste broer, Karel, as koning Karel II uitgeroep. Hy is in 1651 gekroon as koning van Skotland, maar kon nie die Engelse kroon vir hom verseker nie. Hy het daarna as banneling na Frankryk gevlug.

Jakobus het ook toevlug in Frankryk gesoek en in die Franse leër gedien. Toe sy broer Karel ’n ooreenkoms aangaan met Spanje, ’n vyand van Frankryk, is Jakobus uit Frankryk verban. Hy het geen geld gehad nie en hy moes noodgedwonge saam met sy jonger broer Hendrik by die Spaanse leër aansluit. Hier het hy ál meer vervreem geraak van sy broer se Anglikaanse raadgewers. In 1660 het die situasie in Engeland so verander dat Karel II weer op die troon toegelaat is.

Toe Karel II weer die Engelse troon bestyg, was Jakobus die vermoedelike troonopvolger. Dit was egter onwaarskynlik dat hy koning sou word omdat Karel steeds ’n jong man was en vermoedelik kinders sou hê.

Met sy terugkeer na Engeland het Jakobus dadelik in ’n omstredenheid beland toe hy sy verlowing aankondig aan Anne Hyde, die dogter van Karel se hoofminister, Edward Hyde. In 1659, terwyl Jakobus haar probeer verlei het, het hy beloof dat hy met haar sou trou. Anne het in 1660 swanger geraak, maar omdat die troon intussen herstel is, het niemand verwag dat ’n prins met ’n onderdaan sou trou nie, ongeag van wat hy vroeër beloof het. Almal, selfs Anne se pa, het hom probeer oorreed om nie met haar te trou nie, maar hulle het – eers in die geheim en toe amptelik op 3 September 1660 in Londen.

Van hul agt kinders het net twee oorleef tot in hul volwasse jare: Maria en Anna.

Sy jare in bannelingskap in Frankryk het Jakobus blootgestel aan die invloede van Katolisisme. Eers het Anne en toe Jakobus hulle tot dié geloof bekeer. Karel het dit teengestaan en gelas dat Jakobus se twee dogters Protestants grootgemaak word. Hy het Jakobus egter toegelaat om ná Anne se dood te trou met die Katolieke Maria van Modena, ’n 15-jarige Italiaanse prinses.

In 1677 het Jakobus teen sy sin ingestem dat sy oudste dogter, Maria, trou met sy Protestantse susterskind, Willem, die Prins van Oranje. Die vrees het toegeneem dat ’n Katoliek koning van Engeland sou word, veral toe dit begin lyk of Karel II en sy vrou, Catherine van Braganza, nie kinders sou hê nie.

Karel is in 1685 dood nadat hy hom op sy sterfbed tot Katolisisme bekeer het. Hy het geen kinders gehad nie en is deur Jakobus opgevolg wat in Engeland en Ierland as Jakobus II en in Skotland as Jakobus VII regeer het. Daar was aanvanklik geen beswaar teen sy geloof nie, maar daar was kort ná sy troonbestyging twee rebellies, een onder sy neef die Hertog van Monmouth en die ander in Skotland onder Archibald Campbell, die Graaf van Argyll. Beide Argyll en Monmouth het hul ekspedisies aangevoer vanaf die Republiek van die Sewe Verenigde Nederlande, waar Jakobus se susterskind en skoonseun Willem die stadhouer van verskillende gebiede was. Albei opstande is egter onderdruk.

Godsdienstige spanning en teenkanting teen Jakobus se beleidrigting het van 1686 af begin toeneem. Dit het vererger nadat Jakobus se tweede vrou die lewe geskenk het aan ’n seun, Jakobus Francis Eduard. Betrekkinge tussen Jakobus en die Prins van Oranje het intussen ook versleg. Om die guns van die Protestante in Engeland te wen, het die prins in 1687 ’n ope brief aan die Engelse volk geskryf waarin hy sy afkeer van Jakobus se godsdienstige beleidrigtings uitspreek. Baie Engelse politici het Willem as ’n vriend beskou en het oor die jare in die geheim kontak met hom behou. Hulle het begin om ’n gewapende inval in Engeland te beplan.

Willem was eers teen die inval, maar die meeste historici stem saam dat hy in April 1688 ’n mag op die been begin bring het. Openbare teenkanting teen Jakobus het intussen opgevlam ná die verhoor van sewe biskoppe wat openlik teen sy godsdienstige beleidrigtings was en ’n beroep op hom gedoen het om dit te verander.

Willem is intussen amptelik genooi om aan die inval deel te neem en op 5 November 1688 het hy by Brixham in Suidwes-Engeland aan wal gegaan. Die steun vir Jakobus het feitlik onmiddellik begin afneem en invloedryke edelmanne regoor die land het hul steun aan die invaller toegesê.

Jakobus wou Willem eers teengaan, maar het gesien hy het nie ’n kans teen hom nie. Hy het toe afgevaardigdes na Willem gestuur om te onderhandel, maar in die geheim op 11 Desember probeer vlug. Dit het misluk, maar op 23 Desember slaag sy tweede poging om landuit te vlug.

Met die hulp van Franse troepe het Jakobus in Maart 1689 in Ierland geland. Die Ierse parlement het hom nooit van die troon afgesit nie en hy was dus steeds dié land se koning. Op Jakobus se aandrang het die parlement ’n wet afgekondig wat godsdienstige vryheid aan alle Katolieke en Protestante in Ierland verleen het. Jakobus het ’n leër in Ierland op die been gebring, maar hy is op 1 Julie 1690 verslaan toe Willem persoonlik ’n leër aangevoer het om Engelse beheer terug te neem. Jakobus het weer eens na Frankryk gevlug en nooit weer na een van sy vorige koninkryke teruggekeer nie.

Hy het in sy laaste jare ’n lewe van streng boetedoening gelei. Hy is op 16 September 1701 aan breinbloeding in Saint-Germain-en-Laye dood en is in Parys begrawe.




</doc>
<doc id="39660" url="https://af.wikipedia.org/wiki?curid=39660" title="Eerste Taalmonument">
Eerste Taalmonument

Hierdie monument is op 18 Januarie 1893 te Burgersdorp onthul en is 'n mylpaal in die taalgeskiedenis van die Afrikaner. Die monument staan bekend as die Eerste Taalmonument of die Nederlandse Taalmonument. Die Tweede Taalmonument of Afrikaanse Taalmonument staan in die Paarl. Die Eerste Taalmonument is opgerig om die erkenning van Nederlands as amptelike taal in die Kaapkolonie te herdenk. Dit is trouens die enigste taalmonument in die wêreld wat opgerig is ter ere van die Nederlandse taal.

Na die anneksasie van die Kaap deur Engeland, het dit aanvanklik nog goed gegaan met Nederlands aan die Kaap. Op termyn egter, is Engels in die skole en openbare lewe bevoordeel ten koste van Nederlands. In 1828 het Engels die enigste amptelike taal in die Kaapkolonie geword. Die Afrikaners het hulle egter voortdurend beywer vir die erkenning van Nederlands as amptelike taal in die Kaap (naas Engels).

In 1878 het lede van die Zuid-Afrikaansche Boeren-Beschermingsvereniging (of ZABB) in die distrik Albert besluit om die regering te vra om Nederlands as amptelike taal te erken. Die ZABB het in 1879 die eerste petisie aan die regering voorgelê waarin gevra is om Nederlands as amptelike taal te erken. Op 27 Mei 1881 is 'n petisie met 5 000 handtekeninge by die Kaapse parlement ingedien met dieselfde versoek. Hierdie petisies is egter deur die parlement verwerp. Hierna is weer 'n petisie aan die parlement voorgelê en op 30 Maart 1882 het Onze Jan Hofmeyr sy wetsvoorstel weer ingedien. Hierdie keer was dit suksesvol. Op 9 Junie 1882 is die wetsvoorstel in die Kaapse parlement aanvaar en is Nederlands as amptelike taal erken.

Om hierdie oorwinning te vier, is daar op 26 en 27 Junie 1882 te Burgersdorp fees gevier. 'n Reuse steen van 5 meter lank is voor die NG kerk neergelê waarop Jotham Joubert gestaan en die feesrede gelewer het. Op die feesrede het hy Afrikaners opgeroep om saam te staan en toe te sien dat Nederlands ook erkenning moes kry in die geregshowe. Ook het hy die gedagte geopper om 'n taalmonument op te rig en geld begin insamel.

Op 17 en 18 Januarie 1893 is hierdie pragtige monument onthul. Die monument bestaan uit 'n beeld van 'n vrou: Sy personifiseer ons moedertaal Nederlands. Die vrou wys met haar vinger na 'n boek (blad) en daarop staan De Overwinning der Hollandsche Taal.

By die onthulling van die monument was daar duisende Afrikaners aanwesig. 'n Optog van 500 Boereruiters op hulle perde het aan die verrigtinge deelgeneem onder leiding van Daantje van den Heever. Onze Jan Hofmeyr en S.J. du Toit het nasionalistiese toesprake gelewer waar ons taal geprys was. Hofmeyr het 'n heildronk ingestel op 'Onze Taal' met die woorde: 'Lang blijve de taal bestaan'.

Die Engelse het hierdie monument afstootlik en verwerplik gevind. Tydens die Anglo-Boereoorlog is dit deur die Engelse verwyder en is dit byna deur hulle vernietig. Hierna het die Engelse beweer dat hulle die beeld fyngekap en in die see gegooi het. In werklikheid het hulle die beeld verniel, veral deur dit te onthoof, wat moes dui op die onthoofding van die taal van die Afrikaner. Uiteindelik is dit op die vullishoop van King William's Town gestort, waar dit in 1939 ontdek is.

In 1907 het die Britse regering (as daad van versoening) 'n replika laat maak van die beeld en is dit in Burgersdorp heropgerig. Nadat die vernielde beeld ontdek is, is dit ook na Burgersdorp geneem en agter die replika opgerig. Met Uniewording is Nederlands saam met Engels erken as die 2 amptelike tale van die Unie van Suid-Afrika.

Op die voetstuk van die monument is verskillende plate met inskripsies. Op die voorste plaat is die name van die taalstryders. Sien foto.

Op die 2de plaat staan:

Op die 3de plaat staan:

Op die 4de plaat staan:




</doc>
<doc id="39663" url="https://af.wikipedia.org/wiki?curid=39663" title="Georges-rivier">
Georges-rivier

Die Georges-rivier is 'n rivier in die staat van Nieu-Suid-Wallis in Australië. Dit ontspring suidwes van Sydney naby die steenkool myndorp Appin en vloei dan in 'n noordelike rigting verby Campbelltown rofweg parallel met die hoof suidelike spoorlyn. By Liverpool draai die rivier oos en vloei verby woonbuurte soos East Hills, Lugarno, Bangor en Blakehurst voordat dit in Botanybaai uitmond naby Taren Point in die suidelike woonbuurte van Sydney.
Hoof vertakkinge sluit in Cabramatta Creek, Prospect Creek, Salt Pan Creek en die Woronora-rivier. Die Georges-rivier is gewild vir ontspanningsaktiwiteite soos waterski en swem. Die oewers van die rivier in die laagliggende gedeeltes word gekenmerk deur breë inlate en kronkelinge langs steil sandsteenriwwe en eskarpe waarvan baie bebou is met duur en luukse woonhuise.

Die Georges-rivier het ook verskeie kunsmatige mere in die woonbuurt van Chipping Norton naby Liverpool. Hierdie mere staan bekend as die Chipping Norton Lakes en is die produk van sand- en klipwerke van die twintigste eeu. Die mere is nou gewild vir watersport en ontspanning vir die inwoners van die suidwestelike woonbuurte van Sydney.

'n Studam is oor die rivier gebou naby die Liverpool spoorweghalte in die negentiende eeu. Die Liverpool studam vorm nou die boonste getygrens waar die laaste soutwater in die Georges-rivier gevind word.

Brûe oor die Georges-rivier sluit in: Captain Cook brug (wat Sans Souci met Taren Point verbind), Tom Uglys brug (wat Blakehurst met Sylvania verbind) en Alfords Point brug (wat Padstow Heights met Alfords Point verbind).

Die Georges-rivier is vernoem na Koning George III van die Verenigde Koninkryk deur Goewerneur Arthur Phillip.

Die Georges-rivier is 'n gewilde gebied vir hengelaars. Verskeie spesies vis word in die rivier aangetref (blinkvis, wyting, geelstert, joodvis en platkop). Daar is ook verskeie oesterplase in die rivier. Die bolope van die Georges-rivier het volop baars tydens die somermaande wat in die wintermaande afstroom migreer na die soutwater om te broei. Afvalwater wat in die rivier invloei word versigtig beheer om die rivier se habitat te bewaar.


</doc>
<doc id="39668" url="https://af.wikipedia.org/wiki?curid=39668" title="Karel II van Engeland">
Karel II van Engeland

Karel II (Engels: Charles II; 29 Mei 1630 – 6 Februarie 1685) was die koning van Engeland, Ierland en Skotland.

Karel Stuart, die oudste oorlewende seun van Karel I van Engeland en Henrietta Maria van Frankryk, is op 29 Mei 1630 in Sint James-paleis in Londen gebore. Sy pa is op 30 Januarie 1649 in die Whitehall-paleis tereggestel tydens die Engelse Burgeroorlog. Engeland het ’n periode in die geskiedenis betree bekend as die Engelse Interregnum of die Engelse Statebond. Die land was ’n de facto-republiek onder Oliver Cromwell.

Skotland was toe ’n aparte koninkryk en die parlement het Karel II op 5 Februarie 1649 in Edinburg aangewys as koning van die Skotte. Hy is op 1 Januarie 1651 gekroon. Nadat hy op 3 September 1651 in die Slag van Worcester deur Cromwell verslaan is, het hy na die Europese vasteland gevlug. Hy het die volgende nege jaar in bannelingskap in Frankryk, die Republiek van die Sewe Verenigde Nederlande en die Spaanse Nederlande gewoon.

Ondanks familiebande met Frankryk en Nederland deur Henrietta Maria en die Prinses van Oranje, het dié twee lande hulle by Cromwell geskaar. Karel was verplig om hom tot Spanje te wend vir hulp. Hy het ’n leër op die been probeer bring, maar het misluk weens ’n gebrek aan geld.

’n Politieke krisis het ontstaan ná die dood van Cromwell in 1658. Hy is as Lord-Protektor opgevolg deur sy seun, Richard, maar dié het geen magsbasis in die parlement of die leër gehad nie. In 1659 is hy gedwing om te abdikeer en die Protektoraat is afgeskaf. Karel is genooi om terug te keer en die troon te bestyg. Hy het op 27 Mei 1660 in Engeland aangekom en op sy 30ste verjaardag, 29 Mei 1660, in Londen. Ná 1660 is alle wetsdokumente gedateer asof Karel sy pa in 1649 opgevolg het. Hy is op 23 April 1661 in die Westminster-abdy gekroon as koning van Engeland en Ierland. Karel was die laaste monarg wat die dag voor die kroning aan die tradisionele optog van die Londense Tower na die abdy deelgeneem het.

In 1670 het hy die geheime Verdrag van Dover aangegaan met sy neef, koning Lodewyk XIV van Frankryk. Hiervolgens het Lodewyk onderneem om Karel in die Derde Anglo-Nederlandse Oorlog te help en hom ’n pensioen te betaal as Karel belowe om hom op ’n ongespesifiseerde datum in die toekoms tot die Katolieke geloof te bekeer. Karel het in 1672 probeer om godsdiensvryheid ingestel te kry vir alle Katolieke en Protestante, maar die parlement het hom gekeer.

Karel het op 2 Februarie 1685 ’n beroerte gekry en is vier dae later in Whitehall-paleis op die ouderdom van 54 dood. Hy het hom op sy sterfbed tot die Katolieke geloof bekeer.

Hy het geen kinders by sy vrou, Catherine van Braganza, gehad nie, maar het minstens 12 buite-egtelike kinders by sewe verskillende minnaresse as syne erken. Baie van die kinders het die titel hertog of graaf gekry en die hertogdom van Cleveland is spesiaal geskep vir sy een minnares, Barbara Palmer, die Gravin van Castlemaine. Die huidige hertoë van Buccleuch, Richmond, Grafton en St. Albans is almal afstammelinge van Karel.

Die belastingbetalers was uiters ongelukkig oor die geld wat op Karel se minnaresse en buite-egtelike kinders uitgegee is. John Wilmot het van Karel geskryf: 

Diana, die Prinses van Wallis was ’n afstammeling van twee van Karel se buite-egtelike seuns, die Hertog van Grafton en die Hertog van Richmond (wat ook ’n voorvader is van Camilla, die Hertogin van Cornwallis, die tweede vrou van prins Charles). Diana se seun, Prins William van Wallis, die tweede aanspraakmaker op die Britse troon, sal dus waarskynlik die eerste monarg wees wat van Karel II afstam.

Soho Square in Londen is in die laat 1670's gebou en is oorspronklik "King Square" genoem ter ere van Karel. ’n Standbeeld van hom wat in 1681 opgerig is, staan steeds op die plein.




</doc>
<doc id="39670" url="https://af.wikipedia.org/wiki?curid=39670" title="Karel I van Engeland">
Karel I van Engeland

Karel I (Engels: Charles I; 19 November 1600 – 30 Januarie 1649) was van 27 Maart 1625 tot met sy teregstelling op 30 Januarie 1649 koning van Engeland, Ierland en Skotland.

Karel was die tweede oudste seun van Jakobus I & VI en Anna van Denemarke. Hy is op 19 November 1600 in Dunfermline, Fife, gebore. Tot op die ouderdom van drie kon hy nie loop of praat nie.

Toe Jakobus VI van Skotland in 1603 ook koning Jakobus I van Engeland word, is Karel aanvanklik in Skotland gelos ter wille van sy gesondheid. Hy het eers in Julie 1604 na Engeland gegaan, waar hy geleer is om te loop en praat. As volwassene was Karel net 162 cm (5 voet 3 duim) lank.

Toe sy oudste broer, Hendrik, die prins van Wallis, in 1612 op 18-jarige ouderdom sterf, twee weke voor Karel se 12de verjaarsdag, het hy die troonopvolger geword.

Toe Jakobus I op 27 Maart 1625 sterf, het Karel hom opgevolg. Sy bewind is gekenmerk deur ’n stryd om mag met die Engelse parlement. Hy was ’n groot voorstander van die "Divine Right of Kings", wat verkondig het dat konings hul mag van God kry en dus nie van die troon afgesit kon word nie. Baie van sy onderdane het geglo dat hy absolute mag probeer kry het. Daar was teenkanting teen baie van sy optredes, soos om belasting in te stel sonder die parlement se toestemming.

Daar was ook heelwat godsdienstige konflik tydens sy bewind. Hy was getroud met ’n Katolieke prinses, Henrietta Maria van Frankryk, ondanks teenkanting van die parlement en die algemene publiek. Sy latere pogings om godsdienstige hervormings aan Skotland op te dwing het gelei tot die Biskoppe-oorlog wat die Engelse regering verswak en sy val help bespoedig het.

Sy laaste jare is gekenmerk deur die Engelse Burgeroorlog waarin hy teen die magte van die Engelse en die Skotse parlement geveg het. Karel is in die eerste burgeroorlog (1642–1645) verslaan, waarna die parlement van hom verwag het om hul eise vir ’n konstitusionele monargie te aanvaar. Hy het egter uitdagend gebly en probeer om ’n verbond aan Skotland op te dwing en na die eiland Wight te vlug. Dit het aanleiding gegee tot die tweede burgeroorlog (1648–1649) en ’n tweede nederlaag vir Karel. Hy is daarna gevang, aan hoogverraad skuldig bevind en tereggestel. Sy laaste woorde was: 

Die Britse monargie is hierna afgeskaf en ’n republiek, bekend as die Gemenebes van Engeland of die Engelse Interregnum, is afgekondig. Ná die afskaffing van die Interregnum het Karel se seun, Karel II, in 1660 koning geword. In dieselfde jaar het die Kerk van Engeland Karel I tot heilige verklaar.





</doc>
<doc id="39672" url="https://af.wikipedia.org/wiki?curid=39672" title="Ruhla">
Ruhla

Ruhla is 'n stad in Thüringen in Duitsland. In 2011 woon daar 5 984 mense in die stad.


</doc>
<doc id="39674" url="https://af.wikipedia.org/wiki?curid=39674" title="Huis van Stuart">
Huis van Stuart

Die Huis van Stuart, ook bekend as die Huis van Stewart, is ’n belangrike Europese koningshuis. Dit is deur Robert II van Skotland gestig en lede van die familie het in die laat 14de eeu die eerste keer monarge van Skotland geword. Die dinastie het in die 17de eeu verdere grondgebied geërf wat die hele Engeland en Skotland ingesluit het en hulle het ook aanspraak gemaak op die Franse troon.

Tussen 1371 en 1603 het nege Stuart-monarge oor Skotland regeer. Daarna was daar ’n Vereniging van die krone onder Jakobus VI en I wat die enigste aanspraakmaker geword het op die trone van die Huis van Tudor. Vyf Stuart-monarge het oor Engeland en Skotland (asook oor Ierland) regeer, maar die Stuart-tydperk is onderbreek deur die Engelse Interregnum, wat van 1649 tot 1660 geduur het ná die Engelse Burgeroorlog. Met die stigting van die Koninkryk van Groot-Brittanje ná die Verdrag van Unie, wat Engeland en Skotland polities verenig het, was Anna van Groot-Brittanje die eerste monarg. Met haar dood het die troon na die Huis van Hannover gegaan.

Tydens die bewind van die Stuarts het Skotland ontwikkel van ’n redelik arm en feodale land tot ’n vooruitstrewende, redelik moderne en gesentraliseerde staat.

Die naam Stewart kom van die politieke ampsposisie soortgelyk aan goewerneur, bekend as hofmeester (Engels: "steward"). Dit is aanvanklik as die familie se van aangeneem deur Walter Stewart, wat die derde lid van die familie was wat die amp van hoëhofmeester beklee het. Tydens die 16de eeu het die van se spelling onder Franse invloed verander na "Stuart". Dit was omdat Maria, koningin van die Skotte (Engels: "Mary, Queen of Scotts") die spelling verander het om die korrekte uitspraak te verseker van die Skotse naam "Stewart" terwyl sy in Frankryk gewoon het.

Die 6de hoëhofmeester van Skotland, Walter Stewart (1293–1326), het getrou met Marjorie, dogter van Robert the Bruce, en het ’n belangrike rol gespeel in die Slag van Bannockburn, waarmee hy verdere guns gewen het. Hul seun Robert was die erfgenaam van die Huis van Bruce en ander gebiede. Hy het eindelik die Skotse troon geërf toe sy oom Dawid II in 1371 sonder kinders dood is.

In 1503 het Jakobus IV van Skotland probeer om vrede met Engeland te bewerkstellig deur met koning Hendrik VII se dogter, Margaret Tudor, te trou. Die geboorte van hul seun, later Jakobus V, het die Huis van Stewart in die lyn van afkoms gebring met die Huis van Tudor, en die Engelse troon. Margaret Tudor is later getroud met Archibald Douglas, 6de Graaf van Angus, en hul dogter, Margaret Douglas, was die ma van Hendrik Stuart, lord Darnley. In 1565 is Darnley getroud met sy halfniggie Maria, die dogter van Jakobus V. Darnley se pa was Matthew Stewart, 4de Graaf van Lennox. Lennox was ’n afstammeling van Alexander Stewart, 4de hoëhofmeester van Skotland, wat ook afgestam het van Jakobus II. Darnley was dus ook verwant aan Maria van sy pa se kant van die familie toe hulle getroud is. Danksy hierdie verwantskap het Maria se erfgename deel van die Huis van Stewart gebly.

Maria en lord Darnley kon albei sterk aanspraak maak op die Engelse troon dansky hul gemeenskaplike ouma, Margaret Tudor. Dit het eindelik daartoe gelei dat die egpaar se enigste kind, Jakobus, ná die dood van Elizabeth I van Engeland in 1603 koning van Skotland, Engeland en Ierland geword het in wat bekend gestaan het as die Vereniging van die Krone. Die drie lande het ’n koning gedeel, maar het verskillende regerings, kerke en instellings gehad. Die vereniging het nie verhoed dat ’n gewapende opstand, bekend as die Biskoppe-oorlog, in 1639 tussen Engeland en Skotland ontstaan het nie. Dit het deel geword van die politieke en militêre konflik wat die bewind van Karel I van Engeland, Ierland en Skotland gekenmerk het en gelei het tot ’n reeks konflikte bekend as die Engelse Burgeroorlog.

Die verhoor en teregstelling van Karel I in 1649 deur die Engelse parlement was die begin van elf jaar van republikeinse regering bekend as die Engelse Interregnum. Skotland het die tereggestelde koning se seun, ook bekend as Karel, as hul monarg erken voor hulle ook in ’n republikeinde stelsel gedwing is. In dié tyd, bekend as die Protektoraat, het die belangrikste lede van die Huis van Stuart in ballingskap in Europa gewoon en was daar geen heersende koning nie. Oliver Cromwell en sy seun, Richard, het die mag in hul hande gehad as Lord-Protektors.

Die jong Karel het ná die afskaffing van die Interregnum na Engeland teruggekeer en in 1660 koning Karel II van Engeland, Ierland en Skotland geword. Hy sou egter sy bewind terugdateer na die dood van sy pa elf jaar tevore. Die Skotse steun op Frankryk het herleef in die tyd van Karel II, wie se ma Frans was. Sy suster Henrietta het ook in die Franse koninklike familie ingetrou. Hierdie Franse en Katolieke verbintenisse was ongewild en het eindelik gelei tot die val van die Stuarts, wie se vyande Protestants was, en omdat Karel die Anglikaanse gemeenskap beledig het deur nie net verdraagsaamheid teenoor Katolieke voor te staan nie, maar ook teenoor Protestantse afvalliges.

Karel het geen kinders by sy vrou, Catherine van Braganza, gehad nie, maar het minstens 12 buite-egtelike kinders by sewe verskillende minnaresse as syne erken. Baie van die kinders het die titel hertog of graaf gekry en die hertogdom van Cleveland is spesiaal geskep vir sy een minnares, Barbara Palmer, die Gravin van Castlemaine. Die huidige hertoë van Buccleuch, Richmond, Grafton en St. Albans is almal afstammelinge van Karel.

Diana, die Prinses van Wallis was ’n afstammeling van twee van Karel se buite-egtelike seuns, die Hertog van Grafton en die Hertog van Richmond (wat ook ’n voorvader is van Camilla, die Hertogin van Cornwallis, die tweede vrou van prins Charles). Diana se seun, Prins William van Wallis, die tweede aanspraakmaker op die Britse troon, sal dus waarskynlik die eerste monarg wees wat van Karel II afstam.

Die bewind van Karel II se broer, Jakobus II van Engeland, is later in die Glorious Revolution omvergewerp ten gunste van Jakobus se skoonseun en dogter, Willem III & II en Maria II. Ná Maria se dood het Willem alleen regeer tot met sy eie dood en hy is opgevolg deur Maria se suster, Anna. Sy is egter sonder enige oorlewende kinders dood en die troon het daarna na die Huis van Hannover gegaan.

(2) Maria van ModenaDover21 November 1673sewe kinders

In 1706 en 1707 is twee wette deur die Engelse en die Skotse parlement aanvaar om die Verdrag van Unie in werking te stel waarop die twee lande op 22 Julie 1706 ooreengekom het. Die wette het die Koninkryk van Engeland en die Koninkryk van Skotland (voorheen aparte state maar met dieselfde monarg) verenig in ’n enkele staat, die Verenigde Koninkryk van Groot-Brittanje.




</doc>
<doc id="39677" url="https://af.wikipedia.org/wiki?curid=39677" title="Taren Point">
Taren Point

Taren Point is 'n woonbuurt in die suide van Sydney in die deelstaat Nieu-Suid-Wallis in Australië. Taren Point is sowat 20 km suid van Sydney se sentrale sakekern geleë in die plaaslike regeringsgebied van die Sutherland Shire.

Taren Point is 'n klein woonbuurt wat omring word deur die woonbuurte van Sylvania Waters en Caringbah. Taren Point is op die skiereiland waar die Captain Cook-brug die Georges-rivier oorsteek na Sans Souci in die St George gebied.

Die Taren Point buurt bevat 'n mengsel van woon-, sake- en nywerheidsgebiede. Die woongebied is langs die oewer van die Georges-rivier geleë waar dit uitmond in Botanybaai. Die meeste sake- en nywerheidsgebiede is rondom Taren Point Road geleë en aan die ooste in Woolooware Bay se rigting.


</doc>
<doc id="39688" url="https://af.wikipedia.org/wiki?curid=39688" title="Gevlekte ooruil">
Gevlekte ooruil

Die Gevlekte ooruil is 'n roofvoël van mediumgrootte met die kenmerkende "oortjies" van 'n ooruil en groot geel oë. Hulle is die kleinste van die ooruilspesies. Hierdie uile is die mees algemene uil wat in 'n groot verskeidenheid van habitatte voorkom - hulle het goed aangepas by die mens en is algemeen in beboude gebiede en in menslike nedersettings.

Hierdie spesie is van mediumgrootte met die kenmerkende "ore" van die groep ooruile. In werklikheid is dit verepluise wat so regop staan – die uil se ore is onder die verekleed bedek en laer af langs die kop. 
Hulle word tussen 43 en 47 cm groot en kan tot 700g weeg. Die mannetjie is effe groter as die wyfie – verder is daar geen geslagsdimorfie nie. Die bek en neusvrat is swart en die vere op hulle bene is wit. Hierdie uilspesie se pote is grys-bruin.
Daar is twee kleurvariasies in hierdie spesie. Die normale vorm is grys op die bokant met ylverspreide wit vlekke op die vlerke. Aan die onderkant is hulle wit, met fyn grys strepies wat ook op die bene en pote sigbaar is. Kenmerkende bruin vlekke kom op die bors voor (die Kaapse ooruil het groot vlekke op die bors en is baie growwer gestreep oor die pensdeel as die Gevlekte ooruil). Die oë van die Gevlekte ooruil is geel (en die subspesie wat noord van die ewenaar voorkom het bruin oë, terwyl die Kaapse Ooruil oranje oë het). Die uile met die kleurvariasie is raar en het 'n rooibruin kleur in plaas van die grys op die bokant – hulle oë is oranje eerder as geel. Die Gevlekte ooruil se pote is kleiner as dié van die Kaapse Ooruil – 'n onderskeidende kenmerk in die veld.
Onvolwasse voëls lyk dieselfde as die ouers, maar hulle "oortjies" is korter en die strepies op die pens is swarter van kleur. Kuikens is bedek met wit donsvere en later word hulle donse gryser totdat hulle vere begin uitgroei.

Prooi word gevang as die uil naasteby geruisloos van sy sitplek sweef (hulle vere is spesiaal aangepas om byna geruisloos te kan vlieg), maar hulle sal ook op die grond rondloop om prooi te vang. Gevlekte Ooruile vreet 'n baie groot verskeidenheid van prooi – tot soveel as 60 verskillende prooispesies is al opgeteken. Hulle vreet hase, nagapies, valkies, fisante, vrugtevlermuise, insekte en spinnekoppe, slakke, krappe en duisendpote. Hulle sal ook slange vang, molle vreet, motte, dooie vis, aas en dit is selfs moontlik dat hulle kannibalisties kan wees deur hulle eie soort wat in die pad doodgery is, te vreet. Sowat 65% van hierdie spesie se dieet bestaan uit verskillende spesies van geleedpotiges (Arthropoda), maar die grootste volume van hulle dieet bestaan uit knaagdiere, skeerbekmuise en klein voëltjies. Uile bring die nie-verteerbare oorblyfsels soos hare en beentjies in die vorm van balle (Eng: "pellet") op – 12-29 uur nadat die prooi gevreet is. Prooi wat in vlug gevang word, word met die pote na die bek gebring en verorber terwyl die uil vlieg.

Gevlekte Ooruile jag hoofsaaklik snags en sal bedags slaap – op die grond, 'n rotskrans of in 'n boom. Hulle kies gewoonlik plekke waar hulle kleure saamsmelt met die agtergrond. Wanneer hulle gesteur word, sal hulle hulle oë toemaak en hulle "oortjies" regoptrek en op kamoeflering staatmaak, voordat hulle sal wegvlieg. Hulle gunsteling slaapplekke kan dikwels uitgeken word aan die opeenhoping van uitskeidings, uilballe en vere wat tydens ververing verloor is. As water beskikbaar is, sal hulle gereeld bad en water drink, maar hulle kan oorleef in gebiede waar water nie vrylik beskikbaar is nie.


Hierdie spesie kom wydverspreid voor in sub-Sahara Afrika, uitgesonderd in die digste beboste gebiede en die droogste woestyndele. Hierdie uilspesie kom ook voor op die Arabiese skiereiland. Noord van die ewenaar word die nominale subspesie vervang met die subspesie "Bubo africanus cinerascens", wat gekenmerk word deur die groot bruin oë in plaas van geel oë. (Sien eksterne skakels hieronder vir volledige verspreidingkaarte.)

Gevlekte ooruile kom in 'n groot verskeidenheid van habitatte voor. Hulle is lief vir rotsagtige gebiede wat grens aan grasvlaktes en struikagtige gebied. Hulle sal in bosveld, savanne, semi-woestyn en ook selfs op die rand van woudgebiede voorkom. Hierdie spesie het baie goed aangepas by menslike bedrywighede en sal daarom dikwels in beboude gebiede (dorpe en stede) en rondom plaasopstalle voorkom.




</doc>
<doc id="39690" url="https://af.wikipedia.org/wiki?curid=39690" title="Kaapse ooruil">
Kaapse ooruil

Die Kaapse Ooruil ("Bubo capensis") is 'n uilspesie in die Strigidae familie.
Dit word gevind in Eritrea, Ethiopië, Kenia, Lesotho, Malawi, Mosambiek, Namibië, Suid-Afrika, eSwatini, Tanzanië, en Zimbabwe. Die uil is 'n skaars standvoël wat in rotsagtige en bergagtige terrein leef; vanaf seevlak tot op hoogtes van 3,000 meter. In Engels staan die uil bekend as die "Cape Eagle-Owl".

Die uil is 48 tot 54 cm lank en weeg 910 tot 1400 gram. Die uil word maklik met die Gevlekte ooruil verwar. Laasgenoemde is egter kleiner. Die Kaapse ooruil het swart en kastaiingsbruin vlekke op die bors en duidelike, breë dwarsstrepe oor die pens en sye.




</doc>
<doc id="39691" url="https://af.wikipedia.org/wiki?curid=39691" title="Reuse-ooruil">
Reuse-ooruil

Die reuse-ooruil ("Bubo lacteus") (ook bekend as Verreaux se ooruil) is 'n lid van die familie Strigidae en is die grootste uilspesie in Afrika. Hierdie uil word gereken as die wêreld se derde grootste uil, naas die Blakiston se visuil en Eurasiese ooruil.



</doc>
<doc id="39692" url="https://af.wikipedia.org/wiki?curid=39692" title="Inkubasie">
Inkubasie

Inkubasie is 'n vakterm uit die biologie wat verwys na 'n tydperk van ontwikkeling by voëls en ander organismes soos bakterieë.

In die voëlryk verwys "inkubasie" na die tydperk wat die volwasse voël op die eiers broei/dit warm hou en waarin die embrio ontwikkel totdat dit gereed is om die dop van binne oop te breek en buite die eier te leef.

Die tydsduur van inkubasie hang hoofsaaklik af van twee faktore – die grootte van die eier en die tempo waarteen die embrio ontwikkel. Vir 'n volle broeisel word die tyd van inkubasie bepaal vanaf die dag waarop die laaste eier gelê is tot die dag waarop laaste eier uitbroei. Oor die algemeen geld die volgende reël: Hoe groter die eier, hoe langer is die tyd van inkubasie.

Verder bepaal die ligging van die nes en die struktuur van die nes ook hoe lank inkubasie sal duur. Vir eiers in toe neste en weggesteekte neste is die inkubasietyd langer, maar in oop en blootgestelde neste is dit weer korter. Voëls wat op die grond nesmaak het dus oor die algemeen 'n korter inkubasietyd as voëls waarvan die neste in bome of bo grondvlak is.


</doc>
<doc id="39694" url="https://af.wikipedia.org/wiki?curid=39694" title="Skopsuil">
Skopsuil

Die skopsuil ("Otus senegalensis") is 'n klein uil inheems tot Sub-Sahara Afrika.

Die skopsuil het 'n unieke "prrrp" roep wat elke 5 sekondes herhaal word.

Die skopsuil kom wyd verspreid voor oor Suid-Afrika in savanne en bosveldgebiede. Verspreiding word verder aangetref noord vanaf Suid-Afrika tot in Angola, Zambië, die suide van die D.R. Kongo, Oos-Afrika en Ethiopië suid van die Sahara, tot in Wes-Afrika.

African Scops Owl: Atlas of South-African Birds



</doc>
<doc id="39699" url="https://af.wikipedia.org/wiki?curid=39699" title="Russiese Mafia">
Russiese Mafia

Die Russiese Mafia (Russies: Русская мафия, "Roesskaja mafija") is nie net een bende nie, maar ’n uiteenlopende groep georganiseerde-misdaad-sindikate wat in die voormalige Sowjetunie ontstaan het. Dit word ook soms genoem die Rooi Mafia (Красная мафия, "Krasnaja mafija") of Bratwa (Братва; slang vir "broederskap", wat na alle bendes verwys, ook mededingende groepe).

Sedert die verbrokkeling van die Sowjetunie het hierdie groepe se invloed wêreldwyd toegeneem.

Georganiseerde misdaad het sedert die tyd van die tsare in Rusland bestaan in die vorm van struikrowers en diewe bekend as "wori w zakone" (воры в законе), of "diewe volgens die wet". Hierdie soort misdadiger moes hou by sekere reëls binne die tronke en strafkampe (die Goelag), soos dat hy nie dobbelskuld mag gehad of iemand anders mag verraai het nie.

Een van die belangrikste reëls was dat enige samewerking met die owerheid taboe was. Tydens die Tweede Wêreldoorlog het van die gevangenes ’n ooreenkoms met die regering aangegaan om in die oorlog te veg in ruil vir korter vonnisse. Met hul terugkeer na die tronke en Goelag is baie egter dood in gevegte met gevangenes wat getrou gebly het aan die wette van die diewe.

Tydens die bewind van Leonid Brezjnef, toe die Sowjet-ekonomie ’n knou gekry het, het die "wori" met die hulp van korrupte amptenare beheer oorgeneem oor die swartmark. Hulle het onder meer elektroniese produkte verkoop wat vir die gewone Sowjet-burger feitlik onverkrygbaar was.

Die ware deurbraak vir misdaadorganisasies het gekom tydens die ekonomiese ineenstorting en massa-emigrasie van die 1990's wat op die verbrokkeling van die Sowjetunie gevolg het. Baie voormalige regeringsamptenare was desperaat om geld in die hande te kry en het hulle tot misdaad gewend of het saam met ander Sowjet-burgers oorsee getrek, en so het die mafia buite die grense van Rusland uitgebrei. Voormalige KGB-agente, sportlui en veterane van die oorloë teen Afganistan en Tsjetsjnië was sonder werk, maar het baie ondervinding gehad op gebiede wat goed te pas gekom het in misdaad. Wydverspreide korrupsie, armoede en wantroue in die regering het bygedra tot die toename van georganiseerde misdaad. Kontrakmoorde het ’n hoogtepunt bereik en talle is nooit opgelos nie.

Die nuwe misdadigersklas van Rusland het ’n meer Westerse en besigheidsbenadering in vergelyking met die outydse erekode-gebaseerde "wori" wat aan die uitsterf was. Hul belangrikste bedrywighede is huurmoorde, afpersing, dwelmhandel, geldwassery en prostitusie.

Die verdwyning van die "Ystergordyn" en die internasionalisering van die Sowjet-blok se ekonomie het die Russiese mafia ook in staat gestel om bande te smee met ander misdaadorganisasies regoor die wêreld, soos die Sjinese Triad-gemeenskap en die Sisiliaanse Cosa Nostra. Bande met Latyns-Amerikaanse dwelmkartels het die Russiese mafia ook in staat gestel om kokaïen die land in te smokkel.

Van die bekendste mafiagroepe is:

’n Paar duisend buitelandse sakelui het in die vroeë 1990's vir "die tweede groot goudstormloop" na Rusland gestroom om te probeer munt slaan uit die oorgang van ’n kommunistiese na ’n kapitalistiese stelsel.

Die periode tussen 1990 en 1998 was in die algemeen ’n wilde en onstabiele tyd vir die meeste buitelandse sakelui in Rusland. Daar was gevaarlike botsings met die Russiese mafia en talle is beseer of vermoor. Die mafia het hulle beskou as ’n vinnige manier om geld te maak – met "beskermingsgeld" wat hulle moes betaal. ’n "Bende" sou byvoorbeeld ’n sakeman "lastig val", en die groep aan wie hy beskermingsgeld betaal het, sou dan die "ander bende" aanval en verjaag. Talle sakelui het die land hieroor verlaat.

Die Russiese mafia kom in ’n hele paar videospeletjies voor, meestal as die speler se vyand, onder meer "Max Payne", "Stranglehold" en die "Grand Theft Auto"-reeks. In "" is hulle die speler se bondgenote.

Russiese bendelede verskyn in baie Hollywood-rolprente, gewoonlik as die slegte ouens. Dit sluit in "GoldenEye", "Rocknrolla", "The Jackal", "25th Hour", "Ronin", "Be Cool", "Jungle 2 Jungle", "The Italian Job", "Training Day", Maximum Risk en "Bad Boys II".

Daar was ’n hele paar Russiese rolprente oor die onderwerp. Die bekendste is waarskynlik "Брат" ("Broer") en "Брат 2". Hierin is Danila ’n Tsjetsjniese oorlogsveteraan wat ’n kontrakmoordenaar in Sint Petersburg word. Die fliek en sy opvolg was baie gewilde onder die Russiese jeug.







</doc>
<doc id="39701" url="https://af.wikipedia.org/wiki?curid=39701" title="Teefoorlog">
Teefoorlog

Die Teefoorlog of Soeka-oorlog (Russies: Сучья война, "Soetsjija woina") het tussen 1945 en om en by die dood van Josef Stalin in 1953 in die Sowjet-tronke en die strafkampstelsel, die Goelag, plaasgevind.

Die Russiese woord "soeka" (letterlik "teef") het ’n baie negatiewer betekenis as in Afrikaans, veral in die tronke en kampe van die Sowjetunie, waar dit gedui het op ’n gevangene wat met die owerhede saamwerk, of " ’n teef geword het" (ссучился). ’n "Soeka" het ’n miserabele lewe in die tronk gehad. Binne die gevangenestelsel was daar ’n historiese en sosiale struktuur wat sedert die tye van die tsare bestaan het. Misdadigers het bekend gestaan as "wori w zakone" (воры в законе) of "diewe volgens die wet". Hulle moes hou by sekere reëls binne die tronk- of strafkampstelsel. Een van die belangrikste reëls was dat ’n gevangene nie met die tsaristiese en later Sowjet-regering mag saamwerk nie. Dit het ingesluit ooreenkomste aangaan, klik of iemand verraai.

Tydens die Tweede Wêreldoorlog het Stalin aan baie gevangenes ’n aanbod gemaak dat hul vonnisse verkort sou word as hulle in die oorlog veg. Met hul terugkeer na die tronk of die Goelag het hulle hulle egter heel onder aan die gevangene-hiërargie bevind. Om te oorleef het baie met die tronkamptenare saamgewerk en in ruil daarvoor beter werk gekry.

Gevegte het uitgebreek tussen die "soeki" en die gevangenes wat getrou gebly het aan die wette van die diewe. Talle het in die gevegte gesterf terwyl die owerhede hulle blind gehou het. Een van die redes hiervoor was dat die tronke en kampe oorvol was en die honderde gevangenes wat na bewering dood is, het die las op die stelsel verlig.




</doc>
<doc id="39704" url="https://af.wikipedia.org/wiki?curid=39704" title="Oz (TV-reeks)">
Oz (TV-reeks)

Oz is ’n Amerikaanse televisie-dramareeks wat deur Tom Fontana geskep is. Hy was ook die skrywer of medeskrywer van al 56 episodes. Daar was ses seisoene.

"Oz" is die bynaam van die Oswald State Correctional Facility, voorheen die Oswald State Penitentiary, ’n maksimumveiligheid-gevangenis (vlak 4) waarvan die ligging onbekend is. ’n Groot deel van die aksie vind plaas in Emerald City ("Em City"), ’n eksperimentele eenheid van die tronk waar die hoof probeer klem lê op rehabilitasie en die aanleer van verantwoordelikheid. Emerald City is ’n streng beheerde omgewing met ’n beheerde aantal lede van elke sosiale en rassegroep.

Die groot rolverdeling sluit akteurs in soos Eamonn Walker, Rita Moreno, Ernie Hudson, John Lurie, Terry Kinney, Betty Buckley, Kathryn Erbe, Christopher Meloni, Lee Tergesen, B. D. Wong, J. K. Simmons, Dean Winters, Scott William Winters, Kirk Acevedo, Adewale Akinnuoye-Agbaje, Harold Perrineau Jr., Erik King, David Zayas, Lauren Vélez en Edie Falco.

Die verhaal van "Oz" word hoofsaaklik vertel deur Augustus Hill (Harold Perrineau), ’n voormalige dwelmhandelaar en –verslaafde en veroordeelde moordenaar. Hy is aan ’n rolstoel gekluister en vertel wat die omstandighede van ’n episode is, stel karakters voor of sluit ’n episode af. Wanneer ’n nuwe karakter voorgestel word, vertel hy wat sy omstandighede is, hy verskaf die gevangenenommer en vertel van hul misdaad en hul vonnis. Hill praat direk met die kamera, en dus die kyker. Daar is ook interaksie tussen hom en die ander karakters waarin hy nie met die kamera praat nie.

"Oz" het gebruik gemaak van die vryhede van Amerikaanse kabeltelevisie om materiaal te wys wat nie vir gewone kykers geskik was nie, byvoorbeeld vloekwoorde, dwelmgebruik, geweld, naaktheid, homoseksualiteit, manlike verkragting sowel as etniese en godsdienstige konflik.

Die reeks het ook op Suid-Afrikaanse TV gewys. Dit is verskeie kere vir Emmys benoem, maar het nooit gewen nie.

"Oz" se aanvanklike rolverdeling het bestaan uit 14 akteurs. Die vier hoofkarakters (met die krediet "starring") was Ernie Hudson as die tronkbewaarder Leo Glynn, Terry Kinney as Emerald City se hoof, Tim McManus, Harold Perrineau as die gevangene en verteller Augustus Hill en Eamonn Walker as ’n nuwe gevangene en vroom Moslem Kareem Saïd. Ander akteurs (met die krediet "also starring" was: Edie Falco as die korrektiewe beampte Diane Wittlesey, Rita Moreno as die raadgewer suster Peter Marie Reimondo, Kirk Acevedo as die Latynse gevangene Miguel Alvarez, Leon Robinson as Jefferson Keane, J.K. Simmons as Vernon Schillinger, Tony Musante as die Mafialeier Nino Schibetta, Lee Tergesen as Tobias Beecher, Sean Whitesell as die kannibaal Donald Groves, Dean Winters as Ryan O'Reily en B.D. Wong as die tronkkapelaan vader Ray Mukada.

Vanaf seisoen twee het verskeie karakters bygekom, onder andere Lauren Vélez as die tronk se dokter, Gloria Nathan, Kathryn Erbe as die dodesel-gevangene Shirley Bellinger, Luis Guzman as die Latynse bendeleier Raoul "El Cid" Hernandez, Christopher Meloni as Beecher se liefde Chris Keller, Betty Buckley as Ryan O'Reilly se ma en die musiekonderwyseres Suzanne Fitzgerald, Rick Fox as die basketbal-kampioen Jackson Vahue, Luke Perry as die nuwe gevangene en predikant Jeremiah Cloutier en Scott William Winters as Ryan O'Reily se verstandelik gestremde broer, Cyril O'Reily.

HBO Home Video het al ses seisoene van "Oz" op DVD beskikbaar gestel (streek 1 en 2). Dit bevat verskeie spesiale bonusse soos kommentaar en uitgesnyde tonele.



</doc>
<doc id="39705" url="https://af.wikipedia.org/wiki?curid=39705" title="Tsjetsjnië">
Tsjetsjnië

Tsjetsjnië (volle naam die Tsjetsjniese Republiek; Russies: Чеченская республика; Tsjetsjnies: Нохчийн Республика of Noxçiyn Respublika) is ’n outonome republiek (’n deelgebied van Rusland) in die Noord-Kaukasus. Dit word begrens deur Stawropol-krai in die noordweste, Dagestan in die ooste en noordooste, Georgië in die suide en deur die Russiese republieke Ingoesjetië en Noord-Ossetië in die weste.

Ná die verbrokkeling van die Sowjetunie in 1991 het die OSSR Tsjetsjnië-Ingoesjetië verdeel in die Republiek van Ingoesjetië en die Tsjetsjniese Republiek (voorheen die Tsjetsjeense Republiek in Afrikaans genoem). Die land het gou om sy onafhanklikheid begin veg. Ná die Eerste Tsjetsjniese Oorlog teen Rusland het die land de facto-onafhanklikheid verkry, maar in die Tweede Tsjetsjniese Oorlog is Russiese federale beheer herstel.

Sedertdien word die land stelselmatig herbou, maar opstande en terreuraanvalle in Rusland deur Tsjetsjniese rebelle kom nog gereeld voor.


</doc>
<doc id="39709" url="https://af.wikipedia.org/wiki?curid=39709" title="NG gemeente Brackenfell-Proteahoogte">
NG gemeente Brackenfell-Proteahoogte

Die NG gemeente Brackenfell-Proteahoogte is van vier gemeentes van die Nederduitse Gereformeerde Kerk in die noordelike Kaapse stadsgebied Brackenfell. Die gemeente is op 4 Maart 1987 gestig en kon dus op 4 Maart 2012 sy kwarteeufees vier.

Die geskiedenis van hierdie gemeente is nou verweef met die geskiedenis van die gemeentes Heidekoppie, Brackenfell-moedergemeente, Kuilsrivier en Durbanville.

Ná die afstigting van Stellenbosch in 1686 van Kaapstad sou dit 140 jaar duur voor die volgende gemeente in hierdie omgewing gestig word, die huidige Durbanville. Die gemeente Tijgerberg, soos Durbanville aanvanklik genoem is, was slegs die 17de gemeente in Suid-Afrika toe dit op 6 Augustus 1826 van Kaapstad, Swartland en Paarl afstig. Die dorp Durbanville het nog tot 1836 as Pampoenkraal bekendgestaan. Later was die gemeente as D’Urban bekend en eindelik Durbanville. Die plase in die omgewing van Kruispad en Stellenberg het onder die nuwe gemeente geressorteer.

Op 20 Januarie 1903 stig Kuilsrivier van Durbanville af en weer verwissel die lidmate van gemeente: Brackenfell word 'n wyk van die NG gemeente Kuilsrivier. Kraaifontein bly egter 'n wyk van Durbanville.

Op 12 April 1944 is 'n stigtingsvergadering in die CJV-saal in Brackenfell gehou met die oog op afstigting sodat hierdie twee afgeleë wyke (Brackenfell en Kraaifontein) beter bearbei kon word. So is dan die NG gemeente Kruispad in 1944 gestig. Die nuwe gemeente het sowat 500 lidmate getel en dit was duidelik dat daar 'n moeilike finansiële opdraand voorlê. Die eerste leraar, ds. S.P. Malan, is vanaf Kuruman beroep. Die gemeente was amper 'n jaar oud toe hulle ds. Malan in Maart 1945 langs die Ou Paarlpad ontmoet. Die twee aparte wyke het die werk in die gemeente baie bemoeilik, want alles moes in duplikaat gedoen word. Daarom is die Ring van Stellenbosch gevra om die twee wyke in afsonderlike gemeentes af te stig aangesien die snelle groei dit moontlik gemaak het. Op 5 Junie 1948 het die kerkraad besluit dat die NG gemeente Kraaifontein sal afstig. Brackenfell het die naam Kruispad behou. Albei gemeentes het spoedig weer om en by 500 lidmate getel. Gedurende 1978 is die NG gemeente Kruispad se naam verander na die NG gemeente Brackenfell.

Die saal wat die gemeente van die CJV present gekry het, is tot 'n netjiese en gerieflike plek van aanbidding verbou en verfraai. Die ywerige jong mense het 'n orrel en klavier aan die gemeente geskenk. Deur hartlike samewerking en 'n jaarlikse toelae uit die Fonds vir Hulpbehoewende Gemeentes kon die gemeente kop bo water hou en nog skuld afbetaal. Hulle het met 'n bruidskat van £1 000 van Kuilsrivier begin en in 1949 besit hulle 'n pastorie op 1½ morg en 'n doeltreffende kerksaal waarop £2 500 skuld rus. Maar die gemeente wou 'n kerk hê. Die gewone inkomste was nie toereikend om dadelik een te bou nie. Op 'n gemeentevergadering word eenparig besluit om geld te leen en 27½ morg van die ou plaas Kruispad aan te koop en dit as 'n dorp aan te lê. Die hoeksteen van die kerk is op 3 Mei 1969 deur ds. Malan gelê. (1 Petrus 2:4). Op 16 Julie 1970 is ds. Malan skielik oorlede. Hy was 18 jaar lank, van November 1949 tot November 1967, voorsitter van die skoolkomitee en het hom beywer vir beter onderwysgeriewe op Brackenfell. Jare lank was hy ook een van Brackenfell se verteenwoordigers in die Skoolraad van Stellenbosch en het daarin gedien tot sy dood.

Die gemeente Heidekoppie (die Afrikaanse vertaling van die dorp se naam) het in 1981 van Brackenfell afgestig. Aanvanklik sou die gemeente as Brackenfell-Suid bekendgestaan het, maar daar is daarteen besluit en die naam Heidekoppie is aanvaar. Die gemeente het aanvanklik in 'n sentrum vergader. Hierdie gebou is geleidelik omskep om meer soos 'n tradisionele kerkgebou te lyk deur byvoorbeeld 'n klok by te voeg. Die eerste predikant was ds. H.H. Vollgraaff. In 1985 is 'n tweede predikantspos geskep wat deur ds. J. van der Merwe gevul is. In 1987 het 'n gedeelte van Heidekoppie afgestig om die nuwe gemeente Proteahoogte te vorm en ds. Van der Merwe het die nuwe gemeente se eerste predikant geword, terwyl ds. Vollgraaff by Heidekoppie gebly het. In 1992 het Heidekoppie weer 'n tweede predikantspos geskep wat deur ds. F.J. Preiss gevul is. Ds. Vollgraaff het in Mei 1997 afgetree en sy plek is deur ds. J. Hendricks van Vredendal-Wes gevul.

Die aanvanklike NG gemeente Kruispad met slegs 500 lidmate het nou (2000) na 56 jaar gegroei tot vier gemeentes met nege leraars en bykans 12 000 lidmate. Die huidige stand van lidmate per gemeente is as volg :

<nowiki>N G KERK LIDMATE BRACKENFELL GEMEENTE DOOP BELYDEND TOTAAL

MOEDERGEMEENTE 1 246 3 655 4 901 
BRACKENFELL-WES 771 1 766 2 537 
PROTEAHOOGTE 711 1 528 2 239 
HEIDEKOPPIE 701 1 322 2 023 
TOTAAL 3 429 8 271 11 700</nowiki>

Op 4 Maart 1987 kom die lidmate van wyk B van Heidekoppie in die saal van die Laerskool Bastion bymekaar en besluit om af te stig as die gemeente Brackenfell-Proteahoogte. Die eerste erediens word op Sondag 8 Maart 1987 in die saal van die Laerskool Bastion gehou. Dieselfde aand word ds Jos van der Merwe van Heidekoppie as die eerste leraar van die gemeente beroep. Op 22 Maart 1987 word hy ontvang en bevestig. Op 29 Julie 1987 ontvang die gemeente sy bruidskat naamlik 'n erf in Heuwelstraat van tienduisend vierkante meter met 'n verband van R100 000. Hulle ontvang ook R15 000 kontant om die gemeente aan die gang te kry. Op 26 Februarie 1989 word die eerste sooi gespit vir die kerksentrum en op 29 April 1990 word die gemeentesentrum ingewy.

DIE WOONGEBIED PROTEAHOOGTE WAS DEUR DIE JARE DEEL VAN DIE VOLGENDE GEMEENTES EN IS GEVOLGLIK DEUR DIE ONDERSKEIE GEMEENTES SE LERAARS BEDIEN.



</doc>
<doc id="39710" url="https://af.wikipedia.org/wiki?curid=39710" title="Namakwaduif">
Namakwaduif

Die Namakwaduifie ("Oena capensis") is 'n klein duifie wat in wydverspreid in Afrika voorkom. Dit word benewens in dele van die Arabiese Skiereiland en in die droër dele van Madagaskar aangetref. Die voël is tipies 22 cm lank met 'n 28–33 cm vlerkspan, en weeg ongeveer 40g. Dit is die enigste spesie in die duifgenus "Oena".



</doc>
<doc id="39712" url="https://af.wikipedia.org/wiki?curid=39712" title="Tartarstan">
Tartarstan

Tartarstan (volle naam die Republiek Tartarstan; Russies: Респу́блика Татарста́н; Tartaars: Татарстан Республикасы) is ’n outonome republiek (’n deelgebied van Rusland) in die Ekonomiese streek Wolga. Die hele Tartastan met sy hoofstad Kazan staan vir die vreedsame samelewing van Christene en Moslems bekend.



</doc>
<doc id="39717" url="https://af.wikipedia.org/wiki?curid=39717" title="Sasol Voëls van Suider-Afrika">
Sasol Voëls van Suider-Afrika

Sasol Voëls van Suider-Afrika is een van die gewildste veldgidse oor die voëls van Suider-Afrika. Die boek is 'n uitgebreide veldgids wat nou reeds 'n vierde uitgawe beleef. Hierdie uitgawe is deeglik hersien en bygewerk om die nuutste ontwikkelings in die voëlwêreld in te sluit. Kort beskrywings (met die Robertsnommer van die spesie), verspreidingskaarte en duidelike sketse gee aan voëlkykers riglyne oor die uitkenning van voëlspesies in die veld. By die illustrasies is kriptiese aantekeninge oor onderskeidende kenmerke om die voëlkyker help met identifikasie. Die boek is voorsien van kleurkodes om naslaanwerk te vergemaklik.

Dit is ook in Engels beskikbaar as "Sasol Birds of Southern Africa" (ISBN 1-86825-299-X).

Inligting oor boek:

Inligting oor boek:


</doc>
<doc id="39724" url="https://af.wikipedia.org/wiki?curid=39724" title="Strategiese bestuur">
Strategiese bestuur

Strategiese bestuur is 'n onderdeel van die bedryfsekonomie wat homself op die ontwikkeling, beplanning en bereiking van inhoudelike doelwitte en posisionering van organisasies toespits. Strategiese bestuur het gewoonlik 'n tydsbestek van tussen twee en vyf jaar. 

Die term "strategies" staan in die algemeen nie gelyk aan "langtermyn" nie, alhoewel strategiese planne dikwels oor 'n langer tydperk uitgevoer word. Vanweë die groot ooreenkomste met nou verwante ekonomiese vakgebiede soos produkbeleid en die groot betekenis wat die belangegroepe binne 'n organisasie aan die onderwerp heg, korrespondeer strategiese bestuur in baie opsigte met die term sakebestuur.

Gewoonlik kan alle strategiese instrumente na 'n bepaalde skrywer en een van sy boeke teruggevoer word. Dikwels het ook maatskappye pionierswerk in dié vakgebied gedoen.


</doc>
<doc id="39725" url="https://af.wikipedia.org/wiki?curid=39725" title="Wladimir Zjirinofski">
Wladimir Zjirinofski

Wladimir Wolfowitsj Zjirinofski (gebore Eidelsjtein; Russies: Владимир Вольфович Жириновский; ook Zjirik genoem; Alma-Ata, Kazachstanse SSR, Sowjetunie; 25 April 1946) is ’n Russiese politikus, kolonel van die Russiese weermag en die stigter en leier van die verregse LDPR. Dié party was slegs die tweede geregistreerde politieke party in Rusland en dus die eerste amptelike opposisieparty. Voor Zjirinofski in 1993 die politiek betree het, het hy by die groot uitgewer Mir gewerk.

Nadat Rusland ’n demokrasie geword het, het hy en sy party dikwels die nuus gehaal. Hy het dikwels verregaande uitlatings gemaak. So wou hy die ou Sowjetrepublieke weer by sy Groot-Rusland voeg, kernwapens teen die land se vyande gebruik en kernafval in Duitsland en die Baltiese lande stort. Hy is ook bekend vir sy woede-uitbarstings. Hy het onder meer die nuus gehaal nadat hy ’n vroulike parlementslid aan haar hare getrek het en die hervormingsgesinde oudpremier Boris Nemtsof tydens ’n televisiedebat met appelsap gegooi het

Die feit dat Zjirinofski van sy pa se kant van Joodse afkoms is, het hom nie gekeer om ’n paar antisemitiese opmerkings te maak nie. Ná omstrede uitlatings oor Kazachstan is hy in 2005 deur die Kazachse regering tot persona non grata verklaar. Ná omstrede uitlatinge oor die Oekraïne tydens die Russies-Oekraïense gaskonflik in 2006 is hy in dié jaar ook in die Oekraïne tot persona non grata verklaar, maar dit is in 2007 teruggetrek. Zjirinofski is ook al uit Bulgarye gesit en Duitsland het hom al toegang geweier.

In die Weste word hy beskou as ’n politieke meeloper van die regering en nie juis ernstig opgeneem nie. Hy word dikwels beskryf as ’n fascis of nar.

Ondanks sy manewales stem miljoene Russe met elke verkiesing vir hom. Hy het ’n reputasie opgebou as ’n luidrugtige populis wat namens die Russiese volk praat, selfs al sê hy baie goed wat mense nie wil hoor nie.

In 2000 en 2008 was hy ook ’n kandidaat en het hy sy volgelinge ’n polisiestaat beloof. Vorige verkiesingsbeloftes was gratis wodka en onderklere.



</doc>
<doc id="39730" url="https://af.wikipedia.org/wiki?curid=39730" title="White Lies">
White Lies

White Lies is 'n Engelse musiekgroep wat in Ealing, Wes-Londen (VK) onder die naam Fear of Flying tot stand gekom het. Die groep word deur lede Harry McVeigh (op voorsang en kitaar), Charles Cave (op baskitaar en agtergrondsang), en Jack Lawrence-Brown (op tromme) opgemaak. Tydens lewendige optredes word die groep deur Tommy Bowen (op sintetiese klavier) aangevul.

Die naam White Lies is in Oktober 2007 aangeneem terwyl die groep 'n genreverskuiwing ondergaan het. Nadat hulle hul eerste optrede met vyf maande uitgestel het om media-aandag op te bou, het hulle enkele dae ná hul debuut 'n platekontrak met Fiction Records onderteken. Die vrystelling van die enkelspelers "Unfinished Business" en "Death" het tot musiektoere en verskynings by feeste in die Verenigde Koninkryk en in Noord-Amerika gelei, insluitende 'n nuusmakende optrede by BBC Radio 1 se Radio 1's Big Weekend (Afrikaans: "Groot Naweek") en 'n plek op die NME-toekenningsmusiektoer van 2009. Verdere enkelspelers "To Lose My Life" en "Farewell to the Fairground" het tot verdere media-aandag en die groep se eerste wêreldwye musiektoer gelei. Met die vrystelling van hul debuutalbum "To Lose My Life" het White Lies die eerste Britse handeling geword om in 2008 'n nommer-een plek op die albumtrefferlyste te behaal.

Deur die media is White Lies se musikale styl al as donker dog opheffend beskryf en word hulle met Joy Division, Editors en Interpol vergelyk.



</doc>
<doc id="39732" url="https://af.wikipedia.org/wiki?curid=39732" title="Maria I van Engeland">
Maria I van Engeland

Maria I (18 Februarie 1516 – 17 November 1558) was van 19 Julie 1553 tot met haar dood koningin van Engeland en van Ierland. Sy was die vierde gekroonde monarg van die Huis van Tudor en haar bewind word gekenmerk deur die feit dat sy Katolisisme in Engeland herstel het nadat sy haar Protestantse halfbroer, Eduard VI, opgevolg het. In die proses het sy byna 300 godsdienstige andersdenkendes op ’n brandstapel tereggestel. Dit het haar die bynaam "Bloedige Maria" besorg. Haar halfsuster en opvolger, Elizabeth I, het die proses weer omgekeer.

Maria was die enigste kind van Hendrik VIII en sy eerste vrou, Catharina van Aragon, wat haar babajare oorleef het. Haar ma het baie miskrame gehad en het voor Maria se geboorte ’n doodgebore dogter en drie seuns gehad wat nie lank geleef het nie.

Hendrik was baie trots op sy dogter en het dikwels met haar gespog. Toe Maria nege jaar oud was, het sy baie voorregte by haar pa gekry wat gewoonlik net die Prins van Wallis beskore was. Hy het haar selfs die Prinses van Wallis genoem.

Desondanks was Hendrik baie teleurgesteld dat hy nie seuns gehad het nie. Hy het probeer om sy huwelik mat Catharina nietig te laat verklaar, maar pous Clemens VII het geweier. In 1533 het Hendrik in die geheim met ’n ander vrou, Anna Boleyn, getrou en kort daarna het die Aartsbiskop van Kantelberg die huwelik met Catharina nietig verklaar en die een met Anna gewettig. Hendrik het toe weggebreek van die Rooms-Katolieke Kerk en homself hoof van die Anglikaanse Kerk verklaar. Maria is onwettig verklaar en haar plek op die lys van opvolgers is ingeneem deur haar halfsuster, die toekomstige Elizabeth I, die dogter van Anna Boleyn. Maria het die titel "lady Maria" gekry weens haar buite-egtelik status.

Nadat Anna Boleyn in 1536 onthoof is, is Elizabeth ook as buite-egtelik verklaar en van die lys van opvolgers verwyder, en het sy die titel "lady" gekry. Elf dae ná Anna se dood is Hendrik met Jane Seymour getroud, wat twaalf dae ná die geboorte van hul seun, prins Eduard, oorlede is.

Hendrik VIII is in 1547 dood en is deur sy seun opgevolg as Eduard VI. Eduard is op 6 Julie 1553 op 15-jarige ouderdom oorlede, waarskynlik weens tuberkulose. In sy testament het hy Maria van die troonopvolging uitgesluit omdat hy bang wees sy herstel Katolisisme en herroep van sy en Hendrik VIII se wette. Omdat hy nie net een suster kon uitsluit nie, het hy Elizabeth ook die troon ontsê.

Eduard het lady Jane Grey, kleindogter van Hendrik VIII se suster, Maria Tudor, die Hertogin van Suffolk, as sy erfgenaam aangewys. Die Geheime Raad het lady Jane se troonbestyging bekragtig, maar haar steun het vinnig afgeneem en sy is van die troon afgesit ná ’n bewind van net nege dae.

Maria het op 19 Julie 1553 koningin Maria I geword. Sy het Londen triomfantelik binnegery met Elizabeth aan haar sy. Sy was 37 jaar oud en het dadelik ’n man begin soek sodat sy ’n erfgenaam kon hê en die Protestantse Elizabeth haar nie opvolg nie. Haar neef Karel V, keiser van die Heilige Romeinse Ryk, het voorgestel sy trou met sy enigste seun, die Spaanse prins Philip, later Filips II van Spanje.

Die huwelik het plaasgevind op 25 Julie 1554, net twee dae ná hul eerste ontmoeting. Philip het bloot om politieke redes met haar getrou en was baie ongewild onder die Engelse. Volgens die voorwaardes van die huwelik het hy die titel "koning van Engeland" gekry en alle dokumente moes albei se name bevat het. Muntstukke moes ook albei se koppe ophê.

Om sy seun tot Maria se aansien te verhoog, het keiser Karel afstand gedoen van die troon van Napels sowel as sy aanspraak op die troon van die Koninkryk van Jerusalem ten gunste van Philip. Maria het dus op haar troudag koningin van Napels en in naam koningin van Jerusalem geword. In 1556 het haar skoonpa geabdikeer en het sy koningin van Spanje geword.

Maria was altyd teen die Anglikaanse Kerk en haar pa se breuk met Rome. Sy het die proses omgekeer en verskeie Protestantse leier is op die brandstapel tereggestel. Honderde het verkies om uit die land te vlug. Die vervolging het amper vier jaar geduur en dis onbekend hoeveel mense gesterf het. John Foxe skat in sy "Book of Martyrs" dat 284 mense tereggestel is vir hul geloof.

In Januarie en Februarie 1554 het die Wyatt-rebellie onder leiding van Thomas Wyatt in verskeie dele van Engeland en Wallis uitgebreek. Ná die opstand is Elizabeth ondervra omdat sy verdink is dat sy die Protestantse rebelle gesteun het. Op 18 Maart is sy in die Londense Tower opgesluit waar lady Jane Grey op 12 Februarie tereggestel is. Die verskrikte Elizabeth het daarmee volstaan dat sy onskuldig is. Sy was egter amper ’n jaar lank in huisarres geplaas.

In dié tyd het Maria gedink sy verwag, maar dit was blykbaar die eerste van twee skynswangerskappe. Verskeie teorieë bestaan hieroor, maar die mees waarskynlike oorsake van haar toestand was óf psigologies van aard óf ’n hormonale afwyking. Met haar tweede skynswangerskap die volgende jaar het Maria in haar testament bepaal dat Philip die regent van hul minderjarige kind moes wees indien sy sou sterf. Geen kind is egter gebore nie en Maria is op 17 November 1558 in Sint James-paleis dood. Sy is deur haar halfsuster opgevolg as Elizabeth I, wat Engeland weer Prostestants gemaak het.





</doc>
<doc id="39733" url="https://af.wikipedia.org/wiki?curid=39733" title="Lady Jane Grey">
Lady Jane Grey

Lady Jane Grey (1536/1537 – 12 Februarie 1554) was ’n aanspraakmaker op die trone van Engeland en Ierland. Sy was in 1553 nege dae lank die de facto-monarg van Engeland. Sy is op 12 Februarie 1554 tereggestel.

Jane, die oudste dogter van Henry Grey, 1ste Hertog van Suffolk en sy vrou, lady Frances Brandon, is in Leicestershire gebore. Daar is eers gemeen dat sy in Oktober 1537 gebore is, maar onlangse navorsing bewys dat sy vroeër gebore is, op ’n onbekende datum in laat 1536 of vroeg 1537.

Lady Frances was die dogter van prinses Maria, die jongste suster van Hendrik VIII en was dus die niggie van Eduard VI. Sy het twee ouer susters gehad: lady Katherine Grey en lady Mary Grey; deur hul ma was die susters lede van die Huis van Tudor. Jane is besonder goed opgevoed en het Latyn, Grieks en Hebreeus sowel as moderne tale geleer.

’n Huwelik is gereël tussen haar en lord Guilford Dudley. Die paartjie is op 21 Mei 1553 in Durham House saam met Jane se suster Catherine en lord Herbert getroud in ’n dubbele seremonie.

Hoewel Hendrik VIII se dogters, Maria I en Elizabeth I albei as buite-egtelike kinders verklaar is nadat Hendrik van hul ma's geskei is, is hulle later weer erken as aanspraakmakers op die troon. Hendrik het die troon aan sy drie kinders nagelaat, maar bepaal dat indien nie een van hulle kinders het nie, die troon moet gaan aan die nageslag van sy jongste suster, prinses Maria, en dit het Jane, haar kleindogter, ingesluit.

Hendrik se seun, Eduard VI, het hom opgevolg. Hy het egter sy susters uit sy testament gesluit en die (Protestantse) erfgename van Maria Tudor as sy erfgename aangewys. Jane se aanspraak was egter nie baie sterk nie, want Eduard was nog nie mondig toe hy die testament opgestel het nie en sy wil was teen die parlementêre wette. Eduard is op 6 Julie 1553 dood. Vier dae later is lady Jane Grey as koningin van Engeland uitgeroep. Tot met haar kroning sou sy, soos die gebruik destyds was, in die Londense Tower bly.

Binne net nege dae het Maria egter genoeg ondersteuners bymekaargemaak om Londen op 19 Julie in ’n triomfantelike optog binne te ry. Die parlement het besluit sy is die regmatige koningin en Jane se aanspraak is vals. Maria het Jane gevange geneem en in die Londense Tower aangehou.

Jane en haar man is albei van hoogverraad aangekla. Die verhoor het op 13 November 1553 plaasgevind en albei is skuldig bevind. Jane sou op ’n brandstapel sterf of onthoof word, hoe dit die koningin behaag – dit was die tradisionele straf vir vroue wat in dié tyd aan hoogverraad skuldig bevind is. Maria het egter haar lewe gespaar.

Die Protestantse rebellie van Thomas Wyatt in laat Januarie 1554 het egter Jane se lot bepaal, hoewel sy nie direk betrokke was nie. Die opstand het begin weens Maria se voorgenome huwelik met die latere Filips II van Spanje, wat ’n Katoliek was. Jane se pa, die Hertog van Suffolk, het aan die rebellie deelgeneem en geëis dat Jane weer koningin word. Philip en sy raadgewers het druk op Maria geplaas om Jane te laat teregstel om ’n einde aan die onrus te bring. Vyf dae ná Wyatt se arres is Jane en haar man tereggestel.

Guilford is eerste onthoof en toe Jane. Haar pa is ’n week later tereggestel vir sy aandeel in die rebellie.




</doc>
<doc id="39734" url="https://af.wikipedia.org/wiki?curid=39734" title="Tan Son Nhat Internasionale Lughawe">
Tan Son Nhat Internasionale Lughawe

Die Tan Son Nhat Internasionale Lughawe (Viëtnamees: "Sân bay Quốc tế Tân Sơn Nhất") (IATA: SGN, ICAO: VVTS) is 'n groot lughawe naby Ho Chi Minh Stad, Viëtnam en is die belangrikste lughawe vir binnelandse en buitelandse vlugte van en na Viëtnam. Die lughawe is die grootste op die skiereiland van Viëtnam, en het in 2008 tot 13 miljoen reisigers hanteer.


</doc>
<doc id="39737" url="https://af.wikipedia.org/wiki?curid=39737" title="Yskap">
Yskap

'n Yskap is 'n koepelvormige, aaneengeslote ysmassa met 'n groot omvang. Yskappe word van gletsers onderskei deurdat eersgenoemde bo-op die landskap lê en in prinsiep nie deur topografie beperk word nie. Daar is twee groot yskappe op die aarde, met name die Groenlandyskap en die Antarktiese yskap. Daar is ook 'n aantal kleiner yskappe, soos die Vatnajökull op Ysland, die Hardangerjøkulen in Noorweë en die Agassiz-yskap op Ellesmere-eiland in Arktiese Kananda.


</doc>
<doc id="39738" url="https://af.wikipedia.org/wiki?curid=39738" title="Hoofreeks">
Hoofreeks

Die hoofreeks is 'n aaneenlopende en kenmerkende strook sterre op grafieke wat kleur teenoor helderheid stel, soos die Hertzsprung-Russell-diagram. Sulke sterre is bekend as hoofreeks- of dwergsterre.

Nadat ’n ster ontstaan het, wek dit energie op in die warm, digte kernstreek deur middel van die kernfusie van waterstofatome in helium. Tydens dié deel van ’n ster se leeftyd bevind hy hom op die hoofreeks in ’n posisie wat hoofsaaklik deur sy massa bepaal word, maar ook deur sy chemiese samestelling en ander faktore. Alle hoofreekssterre is in hidrostatiese ewewig, waar die buitewaartse druk van die warm kern gebalanseer word deur die binnewaartse swaartekragdruk van die ster. Energie wat in die kern opgewek word, beweeg na die oppervlak van die ster en word uitgestraal.

Hoe groter ’n ster is, hoe korter is sy lewensduur op die hoofreeks gewoonlik. Nadat al die waterstof in die kern opgebruik is, beweeg die ster na buite die hoofreeks op die HR-diagram. Daarna hang die gedrag van die ster af van sy massa: sterre van kleiner as 0,23 sonmassas word direk witdwerge, terwyl sterre van tot 10 sonmassas deur ’n rooireusstadium gaan. Nog groter sterre kan ontplof as ’n supernova of direk in ’n swartkolk inplof.

Ons son is 'n geeldwerg en 'n hoofreeksster van medium grootte. Witdwerge en rooireuse val buite die hoofreeks.

In die eerste deel van die 20ste eeu het inligting oor die verskillende tipes sterre en hul afstande meer geredelik beskikbaar geraak. Dit het duidelik geword dat die spektrums van sterre kenmerkende eieskappe het en dat sterre dus gekategoriseer kan word. Annie Jump Cannon en Edward C. Pickering by die Harvard-kollege-sterrewag het ’n metode van klassifikasie ontwikkel bekend as die Harvard-klassifikasiestelsel, en dit in 1901 gepubliseer.

Die Deense sterrekundige Ejnar Hertzsprung het in 1906 in Potsdam opgemerk dat die rooiste sterre – wat in die Harvard-stelsel as K en M geklassifiseer is – in twee groepe verdeel kan word: sterre baie helderder en baie dowwer as die Son. Om die twee groepe te onderskei, het hy hulle "reuse" en "dwerge" genoem. Die volgende jaar het hy sterreswerms begin bestudeer – groot groepe sterre wat omtrent ewe ver van die Aarde af is. Hy het die eerste grafieke gepubliseer van hierdie sterre wat die verband tussen kleur en helderheid aandui. Hierdie grafieke het ’n prominente en aaneenlopende stroom sterre getoon wat hy die Hoofreeks genoem het.
By die Universiteit van Princeton het Henry Norris Russell dieselfde soort navorsing gedoen. Hy het die verhouding bestudeer tussen die spektraalklassifikasie van sterre en hul werklike helderheid soos aangepas by hul afstand – hul absolute magnitude. Vir dié doel het hy sterre gebruik met betroubare parallakse waarvan baie by Harvard gekategoriseer is. Toe hy grafieke van hierdie sterre opstel met hul spektraaltipe teenoor hul absolute magnitude, het hy gevind dwergsterre het ’n spesifieke verhouding. Daardeur kon die werklike helderheid van ’n dwergster met redelike akkuraatheid bereken word. Wat die rooi sterre betref wat Hertzsprung bestudeer het, was daar dieselfde verhouding onder die dwergsterre as wat deur Russell waargeneem is. Die reusesterre is egter baie helderder as die dwerge en het dus nie dieselfde verhouding nie. Russell het voorgestel dat die "reusesterre ’n lae digtheid of groot oppervlakhelderheid moet hê".

In 1933 het Bengt Strömgren die term Hertzsprung-Russell-diagram voorgestel vir ’n helderheid-spektraaltipe-grafiek. Dit weerspieël die parallelle ontwikkeling van die tegniek deur die twee mans.

Namate evolusiemodelle van sterre in die 1930's ontwikkel is, het dit duidelik geword dat daar vir sterre met ’n eenvormige chemiese samestelling, ’n verhouding is tussen die ster se massa en sy helderheid en radius. As die massa en samestelling dus bekend was, kon die radius en helderheid vasgestel word. Dit het bekend geword as die Vogt-Russell-stelling, genoem na Heinrich Vogt en Henry Norris Russell.

In 1943 is ’n verfynde skema vir sterreklassifikasie gepubliseer deur W.W. Morgan en P.C. Keenan. Die MK-klassifikasiestelsel het aan elke ster ’n spektraaltipe – gebaseer op die Harvard-klassifikasie – en ’n ligsterkteklas toegeken. Spektraaltipes is O, B, A, F, G, K en M en ligsterkteklasse I, II, III, IV en V, in ’n volgorde van afnemende ligsterkte. Sterre van klas V behoort tot die hoofreeks.

Wanneer ’n protoster gevorm word uit die inploffing van ’n reusewolk van gas en stof, is die aanvanklike samestelling eenvormig – so ’n ster bestaan uit 70% waterstof, 28% helium en spore van ander elemente. Die aanvanklike massa van die sterre word bepaal deur die spesifieke toestande in die wolk. In die aanvanklike inploffing wek hierdie voor-hoofreeksster energie op deur swaartekrag-inkrimping. Wanneer ’n sekere digtheid bereik word, begin energie-opwekking in die kern deur middel van eksotermiese kernfusie waardeur waterstof in helium omgeskakel word.

Terwyl kernfusie die belangrikste manier van energie-opwekking is, lê die ster op die kurwe van hoofreekssterre. Van dié punt af neem die ster se helderheid en oppervlaktemperatuur toe namate hy ouer word.

’n Ster bly in sy aanvanklike posisie op die hoofreeks totdat ’n aansienlike hoeveelheid waterstof in die kern gebruik is, en verander dan in ’n helderder ster. (Op die HR-diagram beweeg die ster dan na bo en regs van die hoofreeks.) Die sterre op die hoofreeks is dus dié wat in die primêre waterstofverbrandende stadium van hul leeftyd is.

Hoofreekssterre word dikwels "dwergsterre" genoem, maar dié term is deels histories en kan verwarrend wees. Die koeler dwerge soos rooi-, oranje- en geeldwerge is wel heelwat kleiner en dowwer as ander sterre van dieselfde kleur, maar by warmer blou en wit sterre is die verskil tussen die dwerge en die ander sterre wat nie op die hoofreeks is nie heelwat kleiner. By die heel warmste sterre is die verskille in grootte nie waarneembaar nie; dan word na die spektraallyne gekyk om te bepaal of ’n ster ’n "dwerg" of "reus" is. Tog word sulke warm hoofreekssterre steeds soms "dwerge" genoem.

Die gebruik van die term is ook om ’n ander rede verwarrend: alle dwerge is nie hoofreekssterre nie. Witdwerge is byvoorbeeld baie kleiner as hoofreekssterre, rofweg so groot soos die Aarde. Dit is die laaste evolusiestadium van baie hoofreekssterre.

Die massa, radius en ligsterkte van ’n ster hang nou saam. Deur ’n ster te beskou as ’n geïdealiseerde energiestraler bekend as ’n swartstraler, kan die verhouding tussen die ligsterkte "L" en radius "R" en die effektiewe temperatuur formula_1 bepaal word deur die Stefan–Boltzmann-wet:

waar "σ" die Stefan–Boltzmann-konstante is. Aangesien die posisie van ’n ster op die HR-diagram sy benaderde ligsterkte aandui, kan hierdie verhouding gebruik word om sy radius te bepaal.

Nog twee verhoudings kan gebruik word om ’n ster se waardes te bepaal: dié tussen "M" en "L" en tussen "M" en "R", wat feitlik lineêr is.

Die tabel hier onder wys die tipiese waardes van sterre op die hoofreeks. Die eenhede L, R en M wat gebruik word vir die ligsterkte, radius en massa is die waardes van die Son, ’n dwergster met ’n klassifikasie van G2 V. Die werklike waardes vir ’n ster kan verskil met tot 20–30% van die waardes wat hier aangegee word.


</doc>
<doc id="39740" url="https://af.wikipedia.org/wiki?curid=39740" title="Kepler se wette">
Kepler se wette

Kepler se wette is drie sterrekundige wette wat die beweging van die planete beskryf. 


Die wette is deur die Duitse wiskundige en sterrekundige Johannes Kepler (1571 - 1630) ontdek. Kepler het gewerk met die waarnemings van die sterrekundige Tycho Brahe en het rond 1605 opgemerk dat Brahe se waarnemings van die planete se posisies hierdie relatief eenvoudige wiskundige wette volg.

Kepler se wette het die Aristoteliaanse en Ptolemeïese sterrekunde en fisika in twyfel getrek. Sy stelling dat die aarde in beweging is, sy gebruik van ellipse eerder as episiklusse en sy bewyse dat die planete se spoed wissel, het sterrekunde en fisika totaal verander. Byna 'n eeu later was dit vir Isaac Newton moontlik om Kepler se wette van Newton se eie bewegingswette en swaartekragwet af te lei, deur gebruik te maak van klassieke Euklidiese meetkunde.

Tans word Kepler se wette gebruik om die benaderde wentelbane van kunsmatige satelliete te bereken, asook dié van liggame om die son waarvan Kepler self nie bewus was nie (soos die buitenste planete en kleiner asteroïdes). Die wette is van toepassing waar enige klein liggaam 'n groter, relatief massiewe liggaam omwentel, alhoewel die effekte van atmosferiese weerstand, relatiwiteit en ander naburige liggame veroorsaak dat die resultate nie akkuraat genoeg is vir 'n spesifieke doel nie.


</doc>
<doc id="39742" url="https://af.wikipedia.org/wiki?curid=39742" title="Snoepwinkel">
Snoepwinkel

'n Snoepwinkel of snoepie is 'n winkel waarin daar lekkergoed en koeldrank en soms ander lekkernye of voedselitems verkoop word soos sjokolade, roomys, skyfies, worsbroodjies, pasteie, ens. 

Baie skole het snoepwinkels. Die hoofdoel van die snoepies is om 'n diens aan leerders en ouers te bied, maar kan ook help om skoolfondse aan te vul. Snoepwinkels by skole het meestal vasgestelde ure en is gewoonlik oop tydens pouses. Sommige snoepies word ook voor en na skool bedryf. Dit is belangrik dat snoepies by skole voedsame kos verkoop wat die kinders se ontwikkelende breine en liggame ondersteun. Sommige ouers en voogde kan aan hul kinders geld gee om nou en dan kos by die snoepie aan te skaf, terwyl ander ouers van kinders verwag om hulle eie sakgeld vir die doel te gebruik.


</doc>
<doc id="39744" url="https://af.wikipedia.org/wiki?curid=39744" title="Bruce Anderson">
Bruce Anderson

Bruce Anderson was 'n bekende bariton, operaregisseur en akteur wat in Engeland gebore is, maar later in Suid-Afrika gewoon en gewerk het.

Anderson is op 4 September 1905 in Southport, Lancashire, Engeland gebore. Hy het onderrig ontvang by St. Paul's School in Londen en danksy 'n beurs musiek gestudeer by die Royal Academy of Music onder Thomas Meux vanaf 1924 tot 1927. Hy het hierna ook verder gestudeer en sy debuut gemaak in "Madama Butterfly", by die Teatro Duse in Milaan. Hy het 'n uitgebreide sangloopbaan geniet in beide Italië en Engeland en het vir verskillende operageselskappe en vir uitsaaikorporasies gesing, asook in Noel Coward se "Bitter Sweet (New York)". In 1936 was hy deel van 'n geselskap wat deur Suid-Afrika getoer het met die stuk "White Horse Inn". In 1937 het hy permanent na Suid-Afrika teruggekeer.

Met sy terugkoms het hy by die SAUK aangesluit en homself gevestig as die regisseur van radio-operaproduksies en ook as 'n solo- en operasanger. Hy het ook in 1938 met John Connell en dié se "Music Fortnights" saamgewerk, maar homself tot die operadeel beperk.

Met die uitbreek van die Tweede Wêreldoorlog het hy by die Eerste Suid-Afrikaanse Brigade aangesluit en is later na die mobiele opname-eenheid verplaas. Met sy deelname daar het hy die eerste Suid-Afrikaner geword wat 'n OBE vir sy dienste as oorlogskorrespondent ontvang het. Ná die oorlog het hy van 1945 tot 1947 in Rome vertoef, waar hy deel van die personeel van die Suid-Afrikaanse ambassade was. In dié tyd het hy sy operaloopbaan in Rome voortgesit.

Anderson het in 1947 weer na Suid-Afrika teruggekeer, waar hy die operasangeres Margaret Roux se pos as sangonderwyser oorgeneem het en in Connell se operas deelgeneem het as sanger en spelleier. In die vyftigerjare was hy aktief as sangonderwyser en as sanger-regisseur van 'n verskeidenheid operas, waaronder "Die Fledermaus", "Tannhäuser" en "Aïda" (1949), en "Faust" en "Pagliacci" (1950) en regisseur van Gianni Schicchi (1958). Hy was ook bedrywig in die stigting van 'n nasionale operageselskap, die National Opera Company, en was een van die lede op die komitee van die National Operal Association, wat in 1955 deur Alexander Rota gestig is.

Naas sy operaloopbaan het hy ook bekendheid verwerf as akteur in verskeie teateropvoerings en het die hoofrol vertolk in die verfilming van Alan Paton se "Cry the Beloved Country".

Hy was getroud met die violis Erica Jolley, wat ook in Londen gestudeer het en ná 1937 vir baie jare in die SAUK Orkes gespeel het.




</doc>
<doc id="39749" url="https://af.wikipedia.org/wiki?curid=39749" title="Anton Anreith">
Anton Anreith

Anton Anreith (11 Junie 1754 – 4 Maart 1822) was 'n Duitsgebore beeldhouer en een van die eerste belangrike beeldhouers wat in Suid-Afrika werksaam was. Hy het in verskeie media gewerk en is veral bekend vir sy houtgekerfde preekstoele. Sy houtsnee- en beeldhouwerke word vandag onder Suid-Afrika se kosbaarste kultuurbesittings gereken en toon kenmerkende sierlike lyne uit die barokstyl.

Anreith is in Duitsland gebore en het daar in Freiburg in kuns gestudeer. Hy was ook in diens van die Verenigde Oos-Indiese Kompanjie en is in sy hoedanigheid as soldaat van die VOC in 1777 na die Kaap gestuur. In Suid-Afrika het hy egter sy kunsloopbaan hervat en as skrynwerker begin werk. Van sy eerste opdragte was vir die Lutherse Kerk in Kaapstad, waar hy die houtsnywerk aan die preekstoel, orrelraam en koorlessenaar gedoen het. Die werke het aandag getrek en in 1786 is hy as die VOC se amptelike beeldhouer aangestel.

In diens van die V.O.C. het hy ook verskeie beeldhouwerke vir die Kasteel de Goede Hoop geskep en nou saamgewerk met die beroemde argitek Louis Thibault (Anreith het die versieringswerk aangebring aan geboue wat Thibault ontwerp het). Van sy ander werke sluit in die gewel by die Cloete-wynkelder by Groot Constantia en die preekstoel van die Groote Kerk in Kaapstad.


</doc>
<doc id="39750" url="https://af.wikipedia.org/wiki?curid=39750" title="Europa-toring">
Europa-toring

Die Europa-toring (Litaus: "Europos bokštas") in die Litause hoofstad Vilnius is met 33 verdiepings en 'n hoogte van 148 meter tans die hoogste wolkekrabber in die Baltiese lande. Die gebou is volgens 'n ontwerp van die plaaslike argitekteburo "Audrius Ambrasas Architects Company" vanaf die jaar 2002 as deel van die kantoor- en winkelkompleks "Europa Square" ("Europos aikštė") in Šnipiškės, die nuwe sakesentrum van Vilnius, opgerig en op 1 Mei 2004 tydens die feesvierings ter geleentheid van Litaue se toetreding tot die Europese Unie amptelik ingewy.

Die projek was aanvanklik vanweë sy hoogte omstrede – kritici het daarop gewys dat die wolkekrabber die stadshorison van Vilnius se historiese stadskern dramaties sou verander, veral nadat die oorspronklike ontwerp gewysig en drie bykomende verdiepings by die gebou gevoeg is. Tans maak die Europa-toring, wat in 2004 as een van die beste nuwe wolkekrabbers vir die "Emporis Skyscraper Award" genomineer is, deel uit van 'n reeks wolkekrabbers wat die nuwe stadshorison van Vilnius vorm. Die uitkykplatform op die 31ste verdieping is op Sondae gratis toeganklik vir die publiek.


</doc>
<doc id="39755" url="https://af.wikipedia.org/wiki?curid=39755" title="Robert J.K.E. Antonissen">
Robert J.K.E. Antonissen

Robert J.K.E. Antonissen (1919 -1972) was 'n belangrike letterkundige kritikus wat 'n groot invloed op die Afrikaanse letterkunde gehad het.

Antonissen is op 23 Mei 1919 in Antwerpen, België gebore, maar het in 1950 na Suid-Afrika verhuis, waar hy die pos van professor aan die Rhodes-universiteit in Grahamstown aangeneem het. In die vyftiger- en sestigerjare het hy 'n aantal werke gepubliseer oor die Afrikaanse letterkunde, waaronder "Die Afrikaanse letterkunde van aanvang tot hede" (1955), "Kern en tooi" (1963, 'n bundel van sy "Standpunte"-kroniek) en "Spitsberaad" (1966). Hy was ook vanaf 1955 op die redaksie van "Standpunte".

Antonissen het op 22 September 1972 op die ouderdom van 53 gesterf. Die Gustav Preller-prys is in 1973 postuum aan hom toegeken.



</doc>
<doc id="39758" url="https://af.wikipedia.org/wiki?curid=39758" title="Eduard VI van Engeland">
Eduard VI van Engeland

Eduard VI (12 Oktober 1537 – 6 Julie 1553) is op 28 Januarie 1547 gekroon as koning van Engeland en Ierland toe hy nege jaar oud was. Hy was die seun van Hendrik VIII en Jane Seymour, die derde monarg van die Huis van Tudor en Engeland se eerste Protestantse heerser. Tydens sy bewind is Engeland deur regente regeer, want hy is op 15-jarige ouderdom oorlede.

Eduard se bewind is gekenmerk deur ekonomiese probleme, die militêre onttrekking aan Skotland en sosiale onrus wat in 1549 gelei tot opstande en rebellies. Die Anglikaanse Kerk het in sy tyd ’n herkenbare Protestantse liggaam geword. Eduard het sy niggie lady Jane Grey as sy erfgenaam aangewys en sy twee halfsusters, die Katolieke Maria I en die Protestantse Elizabeth I, uitgesluit van die troonopvolging. Dié keuse was ongewild en Jane is ná net nege dae van die troon afgesit en Maria is aangewys as koningin.

Prins Edward is op 12 Oktober 1537 in Hampton Court-paleis wes van Londen gebore. Hy was die seun van Hendrik VIII en sy derde vrou, Jane Seymour. Hy het dadelik die titels Hertog van Cornwallis en Graaf van Chester gekry. Jane Seymour het egter op 23 Oktober siek geword van vermoedelik nageboortelik komplikasies en is die volgende dag dood.

In 1543 het Hendrik VIII sy drie kinders genooi om Kersfees saam met hom deur te bring. Dit was ’n teken van hereniging met sy twee dogters, wat hy vantevore onterf en as buite-egtelike kinders laat verklaar het. Die volgende jaar het hy hulle weer erken as aanspraakmakers op die troon in ’n wet wat ook voorsiening gemaak het vir ’n regentskap vir prins Eduard terwyl hy minderjarig was.

Op 1 Julie 1543 het Hendrik die Verdrag van Greenwich met Skotland geteken waarin vrede gemaak is en waarvolgens Eduard verloof geraak het aan die sewe maande oue Maria, koningin van die Skotte. In Desember het Skotland die verdrag verwerp en hul bande met Frankryk hernu. Hendrik was woedend en het Skotland binnegeval. Dit was die wreedste veldtog in die geskiedenis teen Skotland en is gekenmerk deur brande en bloedvergieting. Die oorlog, wat tot in Eduard se bewind geduur het, het bekendgestaan as "The Rough Wooing".

Hendrik VIII is op 28 Januarie 1547 dood en Eduard het op negejarige ouderdom koning geword. ’n Magstryd het dadelik begin en hoewel Hendrik in sy testament voorsiening gemaak het vir ’n raad van regente, het die jong Eduard se oom Edward Seymour, 1ste Graaf van Hertford die jong koning se goewerneur, of Lord-Protektor, geword asook die Hertog van Somerset. Seymour het vermoedelik ’n ooreenkoms aangegaan met die eksekuteurs van die testament wat almal ’n groot beloning ontvang het.
Somerset het feitlik alleen regeer. Hy het teenstand gekry van onder andere sy jonger broer, Thomas Seymour, wat as die koning se oom meer mag wou hê. Somerset het sy broer probeer omkoop met titels en ampte, maar Thomas was vasbeslote om meer mag te kry. Hy het sakgeld na die koning deurgesmokkel en hom vertel dat Somerset te suinig met geld was en dat dit hom ’n "armoedige koning" gemaak het. Eduard het egter nie saamgewerk nie. In April het Thomas misbruik gemaak van Eduard se steun om in die geheim met Hendrik VIII se weduwee, Catherine Parr, te trou. In haar Protestantse huishouding was die 11-jarige lady Jane Grey en die 13-jarige prinses Elizabeth.

In Januarie 1549 is Thomas Seymour deur die Geheime Raad onder leiding van John Dudley in hegtenis geneem op verskeie aanklagte. Hy is op 20 Maart 1549 onthoof. Dit het Somerset se vyande eindelik kans gegee om hom by te kom en sy eie posisie was van toe af bedreig.

Ná verskeie rebellies in dieselfde jaar het die Protektor die skuld gekry vir die mislukking van die regering. Teen die einde van die jaar was daar planne om hom te onttroon.

Teen 1 Oktober is Somerset in kennis gestel dat sy posisie ernstig bedreig word. Hy het ’n proklamasie uitgereik waarin hy hulp vra en toe met die koning uitgewyk na die gefortifiseerde Windsor-kasteel, waar Eduard geskryf het: "Me thinks I am in prison". Op 11 Oktober het die Geheime Raad Somerset laat arresteer en hom aangekla van onder andere ambisie, ydelheid, oorhaastige oorloë, selfverryking en die gebruik van eiereg. In Februarie 1550 het John Dudley die leier van die Raad geword, en in effek Somerset se opvolger. Hoewel Somerset vrygelaat is en weer in die Raad gedien het, is hy in Januarie 1552 tereggestel nadat hy saamgesweer het om Dudley se bewind omver te werp. Eduard het die gebeurtenis so aangeteken: "The duke of Somerset had his head cut off upon Tower Hill between eight and nine o'clock in the morning".

Die nuwe Hertog van Northumberland se modus operandi was heel anders as Somerset s’n. Hy het seker gemaak dat die meeste lede van die Raad hom steun. Daarvoor het hy meer lede van sy eie faksie tot die Raad bygevoeg. Hy het ook lede van sy eie familie by die koninklike huishouding gevoeg. In die woorde van die historikus John Guy het hy nes Somerset ’n kwasi-koning geword; die verskil was dat hy voorgegee het Eduard het volle mag gehad en hy het net sy wense uitgevoer, terwyl Somerset namens die koning regeer het.

Wat godsdiens betref, het Northumberland dieselfde beleid as Somerset gevolg: ’n streng hervormingsprogram. Hoewel Eduard nie veel invloed op die regering gehad het nie, het sy intense Protestantisme ’n hervorming verpligtend gemaak. Die man wat Eduard die meeste vertrou het, die Aartsbiskop van Kantelberg, het ’n reeks godsdienstige hervormings ingestel wat die Engelse kerk verander het van een wat die oppermag van die pous verwerp tot een wat grondwetlik Protestants was.

In die winter van 1552–1553 het Eduard VI siek geword en in Mei was sy toestand ernstig. In sy testament het hy sy oudste suster Maria van die troonopvolging uitgesluit omdat hy bang wees sy herstel Katolisisme en herroep van sy en Hendrik VIII se wette. Omdat hy nie net een suster kon uitsluit nie, het hy Elizabeth ook die troon ontsê.

Hy het lady Jane Grey, kleindogter van Hendrik VIII se suster, Maria Tudor, die Hertogin van Suffolk, as sy erfgenaam aangewys. Op 21 Junie is die testament deur meer as 100 hooggeplaastes onderteken, onder andere raadslede, aartsbiskoppe en sheriffs – baie van hulle het later beweer Northumberland het hulle gedwing.

Eduard is op 6 Julie 1553 op 15-jarige ouderdom dood. Vier dae later is lady Jane Grey as koningin van Engeland aangewys.
Haar steun het egter vinnig afgeneem en sy is van die troon afgesit ná ’n bewind van net nege dae. Sy is opgevolg deur Hendrik VIII se oudste dogter as Maria I.



</doc>
<doc id="39759" url="https://af.wikipedia.org/wiki?curid=39759" title="Hendrik VIII van Engeland">
Hendrik VIII van Engeland

Hendrik VIII (28 Junie 1491 – 28 Januarie 1547) was van 21 April 1509 tot met sy dood koning van Engeland en lord van Ierland (later koning van Ierland). Hy was die tweede koning van die Huis van Tudor en die opvolger van sy pa, Hendrik VII.

Hendrik VIII was ’n belangrike figuur in die geskiedenis van die Engelse monargie. Hoewel hy die Protestantse Reformasie wreed onderdruk het, is hy meer bekend vir sy politieke gevegte met die Rooms-Katolieke Kerk. Dit het eindelik gelei tot die skeiding van die Anglikaanse Kerk van die pous se gesag en sy oorname as die hoof van die Kerk. Koninklike steun vir die Reformasie het eers begin met sy erfgename Eduard VI en Elizabeth I, terwyl sy dogter Maria I die pous se gesag oor Engeland tydelik herstel het. Hendrik is ook bekend vir sy ses vroue, van wie twee onthoof is.

Hendrik VIII is op 28 Junie 1491 in die Paleis van Placentia gebore as die derde kind van Hendrik VII en Elizabeth van York. Van sy ses broers en susters het net drie hul kleuterjare oorleef. In 1494 het hy die Hertog van York geword. Hendrik het Latyn, Frans en Spaans vlot leer praat. Omdat daar aangeneem is dat sy ouer broer, prins Arthur, sou koning word, is Hendrik voorberei vir ’n lewe in die kerk.

In 1502 is Arthur, toe net 15 jaar oud, skielik dood en Hendrik het die Prins van Wallis geword. Hendrik VII het sy pogings hernu om ’n huweliksband te smee tussen Engeland en Spanje deur Hendrik se hand te beloof aan prins Arthur se weduwee, Catharina van Aragon, die jongste oorlewende kind van koning Ferdinand II van Aragon en koningin Isabella I van Kastilië.

Net 14 maande ná die dood van haar man het Catharina verloof geraak aan sy nog jonger broer. In 1505 het Hendrik VII belang verloor in ’n Spaanse alliansie en het Hendrik junior verklaar dat die verlowing sonder sy toestemming gereël is. Die huwelik was in die weegskaal tot met Hendrik VII se dood in 1509. Op 11 Junie van daardie jaar is die 17-jarige Hendrik VIII met Catharina getroud en op 24 Junie 1509 is die twee in Westminster-abdy gekroon.

Twee dae ná sy kroning het Hendrik sy pa se twee ongewildste ministers, sir Richard Empson en Edmund Dudley, gearresteer. Hulle is sonder grond van hoogverraad aangekla en in 1510 tereggestel. Dit sou Hendrik se belangrikste taktiek word om met mense af te reken wat in sy pad gestaan het.

Op 18 Februarie 1516 het koningin Catharina die lewe geskenk aan Hendrik se oudste kind, prinses Maria (wat later regeer het as Maria I). Hy wou egter bitter graag ’n seun hê wat hom kon opvolg en het ongeduldig geraak met Catharina se skynbaar onvermoë om vir hom ’n seun te gee. Al haar kinders is as babas dood behalwe Maria. In 1525 het hy betrokke geraak by ’n charismatiese jong meisie in die koningin se gevolg, Anna Boleyn, die suster van een van sy vroeëre minnaresse, Maria Boleyn. Anna het eers geweier om soos haar suster sy minnares te word. Hy het probeer om sy huwelik met Catharina nietig te laat verklaar, maar pous Clemens VII het geweier. In 1533 het Hendrik in die geheim met Anna getrou. Sy was gou swanger en die paar is op 25 Januarie 1533 vir die tweede keer getrou. Kort daarna het die Aartsbiskop van Kantelberg die huwelik met Catharina nietig verklaar en die een met Anna gewettig.

Op 7 September 1533 het Anna effens vroeg die lewe geskenk aan ’n dogter met die naam Elizabeth, ter ere van Hendrik se ma, Elizabeth van York. Maria is onwettig verklaar en haar plek op die lys van opvolgers is deur Elizabeth ingeneem.

Hendrik het toe weggebreek van die Rooms-Katolieke Kerk en homself tot hoof van die Anglikaanse Kerk verklaar.

Die koning en koningin was nie baie gelukkig nie. Daar was tye van kalmte en toegeneentheid, maar Anna het geweier om die onderdanige rol te speel wat van haar verwag is. Hendrik het ook nie gehou van haar humeur nie. Ná ’n skynswangerskap of miskraam in 1534 het hy haar onvermoë om vir hom ’n seun te gee as verraad beskou. Reeds teen einde 1534 het hy dit oorweeg om van Anna te skei en na Catharina terug te keer.

Op 8 Januarie 1536 het die koning en koningin gehoor dat Catharina van Aragon oorlede is. Anna was weer swanger en sy het geweet haar lewe is in gevaar as sy nie vir die koning dié keer ’n seun baar nie. Met albei sy vroue dood, sou Hendrik weer kon trou sonder dat enigiemand dit teenstaan. Later dié maand het die koning van sy perd afgeval en is ernstig beseer. Die skok van die nuus het veroorsaak dat Anna ’n miskraam gehad het – van ’n seun van 15 weke oud. Dit het gebeur op die dag van Catharina se begrafnis, 29 Januarie 1536. Dit was die begin van die einde van die koninklike huwelik.

Terwyl Anna van die miskraam herstel het, het die koning aangekondig dat sy huwelik die produk van toordery was. Sy nuwe minnares, Jane Seymour, het gou daarna in die paleis ingetrek. Vyf mans, onder andere Anna se eie broer, George Boleyn, is in hegtenis geneem op aanklagte van bloedskande en hoogverraad omdat hulle ’n seksuele verhouding met die koningin sou gehad het. Op 2 Mei 1536 is Anna gearresteer en na die Londense Tower geneem. Sy is aangekla van egbreuk, bloedskande en hoogverraad. Hoewel die getuienis onoortuigend was, is die almal skuldig bevind en tot dood veroordeel. George Boleyn en die ander mans is op 17 Mei 1536 tereggestel en Anna twee dae later.

Die dag ná Anna se teregstelling het Hendrik verloof geraak aan Jane Seymour. Hulle is 10 dae later getroud. In dié tyd het hy sy toestemming gegee vir die anneksasie van Wallis. Hy het terselfdertyd sy en Anna se dogter, Elizabeth, as buite-egtelike kind verklaar en koningin Jane se nageslag sy wettige erfgename gemaak. In 1537 het Jane die lewe geskenk aan ’n seun, prins Eduard, die toekomstige Eduard VI. Dit was ’n moeilike geboorte en Jane is twaalf dae later oorlede. Hendrik het Jane as sy "ware" vrou beskou omdat sy die enigste een was wat vir hom die seun kon gee wat hy so graag wou hê. Hy is ná sy dood langs haar begrawe.

Teen 1540 wou die koning weer trou om te verseker dat hy manlike erfgename het. Thomas Cromwell, 1ste Graaf van Essex het Anna van Kleef voorgestel. Sy was die suster van die Protestant Wilhelm, Hertog van Jülich-Kleef-Berg, wat beskou is as ’n belangrike bondgenoot ingeval daar ’n Katolieke aanval op Engeland sou wees. Nadat Hendrik ’n portret van haar gesien het, het hy ingestem om met haar te trou. Toe sy in Engeland aankom, het Hendrik glo gedink sy is uiters onaantreklik. Hy wou die huwelik nietig laat verklaar en met iemand anders trou. Anna was intelligent genoeg om haar nie teen te sit nie en het getuig dat die huwelik nooit voltrek is nie. Die huwelik is toe nietig verklaar. Thomas Cromwell het intussen ongewild geword oor sy rol in die reël van die huwelik en hy is onthoof.

Op 28 Julie 1540, die dag van Cromwell se teregstelling, is Hendrik getroud met die jong Catharina Howard, Anna Boleyn se niggie. Hy was baie in sy skik met haar. Kort daarna het die koningin egter ’n affair gehad met die howeling Thomas Culpeper. Thomas Cranmer, wat teen die magtige Katolieke familie was, het die koningin se aktiwiteite onder die koning se aandag gebring. Hy het eers geweier om dit te glo, maar tog ’n ondersoek gelas. Catharina is skuldig bevind aan owerspel en op 13 Februarie 1542 onthoof.

Hendrik is in 1543 met sy sesde en laaste vrou, Catharina Parr, getroud. Sy het Hendrik gehelp om met sy twee dogters te herenig. In 1544 is hul aanspraak op die troon herstel, hoewel hulle steeds as buite-egtelik beskou is.

Hendrik het later in sy lewe erg oorgewig geraak nadat hy sy been in ’n lansgeveg beseer het. Hy het daarna nie oefening gekry nie en die been het begin sweer. Dit het ongetwyfeld sy dood op 55 bespoedig. Hy is op 28 Januarie 1547 oorlede op wat sy pa se 90ste verjaardag sou gewees het.

Binne minder as 10 jaar het al drie sy erfgename die Engels troon bestyg en nie een het ’n erfgenaam agtergelaat nie. Eers het sy seun by Jane Seymour, Eduard VI, koning geword. Hy was net nege jaar oud en het nooit enige werklike mag gehad nie. Hy is opgevolg deur sy halfsuster Maria I. Aangesien sy ook geen kinders gehad het nie, het die troon daarna gegaan na Elizabeth, Hendrik se dogter by Anna Boleyn, wat ook sonder kinders dood is.





</doc>
<doc id="39766" url="https://af.wikipedia.org/wiki?curid=39766" title="Tucson">
Tucson

Tucson (uitgespreek /ˈtuːsɒn/) is 'n stad in die suide van die Amerikaanse deelstaat Arizona. Die stad is in 1775 gestig en het 'n bevolking van omtrent 525 529 in 2008 gehad. Een van die stad se byname is "The Old Pueblo".

Tucson lê in die suide van Arizona, in die suidweste van die VSA, 98 km noord van die Meksikaanse grens en 188 km suidoos van Phoenix, die hoofstad van Arizona. Tucson is 728 meter (2 389 voet) bo seevlak.

In 2000 het die stad 'n bevolking van 486 699 gehad: 70,15% wit, 4,33% swart of Afro-Amerikaans, 2,27% Amerikaanse inboorlinge, 2,46% Asiaties, 0,16% Pasifiese eilanders, 16,85% van ander rasse en 3,79% van twee of meer rasse. Spaans-Amerikaners of Latyns-Amerikaners van enige ras het 35,72% van die bevolking uitgemaak.



</doc>
<doc id="39767" url="https://af.wikipedia.org/wiki?curid=39767" title="Pous Alexander VI">
Pous Alexander VI

Alexander VI was die 214de pous van die Rooms-Katolieke Kerk van 1492 tot 1503.

Pous Alexander VI is gebore as Roderic Llançol op 1 Januarie 1431 in Xativa, Spanje die seun van Jofré Llançol y Escrivà en sy vrou Isabel de Borja. Toe sy oom Alfonso Borja y Borja pous word onder die naam Pous Callixtus III neem Roderic sy ma se familienaam aan en word Rodrigo Borja y Borja. Later toe sy oom sy van ver-Italiaans na Borgia, volg Rodrigo sy voorbeeld en word Rodrigo Borgia. Op 10 Mei 1455 benoem Pous Callixtus III hom as apostoliese protonotarius. Op 3 Junie 1455 word hy diaken van Santa Maria van Xativa. Op 17 September 1456 word hy deur sy oom as kardinaal-diaken aangestel. Op 21 Augustus 1456 word hy rektor van die hospitaal Santa Andrea Verceli. Op 30 Junie 1458 word hy administrateur van die bisdom Valencia. Eers op 30 Oktober 1471 word hy priester en ook kardinaal-biskop. Hy word dekaan van die kollege van kardinale op 22 Januarie 1483. Op 2 Januarie 1492 laat hou hy 'n stiergeveg in Rome te ere van die verowering van Granada deur die Spanjaarde. Op 11 Augustus 1492 volg hy Pous Innocentius VIII op en word op 26 Augustus 1492 gekroon deur kardinaal Francesco Todeschini Piccolomini. Hy regeer tot sy dood op 18 Augustus 1503 en word opgevolg deur Pous Pius III.
Die naam ‘Alexander’ beteken 'kryger'. Pous Alexander is eintlik die vyfde pous met die naam Alexander. In sy tyd was dit egter nie duidelik of Teenpous Alexander V 'n wettige of 'n teenpous was nie.

Pous Alexander VI se verkiesing is waarskynlik bewerkstellig deur omkopery. Kardinaal Ascano Maria Sforza kry die amp van vise-kanselier met die bygaande paleis, kardinaal Giovanni Battista Orsini kry die stede Monticelli, Soranio en Colonna, kardinaal Govanni Michiel die bisdom Portus en kardinaal Scelfatano die stad Nepi. Slegs vyf kardinale uit die drie-en-twintig wou nie omkoopgeskenke aanvaar nie.

Een van sy eerste dade as pous was die publikasie van die bul "Inter Caetera" op 4 Mei 1493 wat die nuut-ontdekte gebiede in Amerika verdeel het tussen Spanje en Portugal.

Rodrigo Borgia het 'n minnares, Vanozza dei Cattanei, gehad en toe hy pous geword het, het hy haar en sy vier kinders wat nog gelewe het, erken. Drie seuns Juan, Cesare en Joffre en een dogter Lucrezia. Sy eerste seun Pedro Luis het jonk gesterwe. In 1493 maak Alexander sy seun Cesare 'n kardinaal, maar Cesare wou eerder die pouslike troepe aanvoer en het as kardinaal bedank op 17 Augustus 1498. Hy trou met Charlotte d'Albret.

Sy seun Juan was sy oogappel. Hy kry die hertogdomme van Benevento, Terracina en Pontecorvo. Om die bande met Spanje te versterk, trou Juan met Maria Enriquez de Luna, 'n niggie van Ferdinand II van Aragon en Isabella I van Kastilië. Joffre trou met Sancha van Aragon, dogter van koning Alfonso II van Napels. Juan word in die nag van 14 na 15 Junie 1497 vermoor deur sy broer Joffre omdat Juan by Joffre se vrou aangelê het. Cesare word toe die aanvoerder van die pouslike magte. 'n Paar weke later het die pous nog 'n seun by Giulia Farnese die hy ook Juan genoem het.

Lucrezia het eers met Giovanni Sforza getrou. Dit was Alexander se dank aan kardinaal Ascanio Sforza vir sy steun tydens die konklaaf. Die troue is deur die pous self voltrek in die Vatikaan. Sforza is egter impotent verklaar sodat die huwelik nietig verklaar kon word en Lucrezia weer kon trou met Alfonso van Aragon, prins van Salerno, hertog van Biseglia en seun van koning Alfonso II van Napels. Cesare het Alfonso vermoor en Lucrezia het 'n derde keer getrou met Alfonso I d'Este, hertog van Ferrara.
Die monnik Girolamo Savonarola het hard teen die pous gepreek. Hy is ge-ekskommunikeer en op aandrang van die pous deur die bestuur van Florence tereggestel op 23 Mei 1498

Op 31 Desember 1494 word Rome beset deur die Franse onder leiding van koning Karel VIII. Die pous onderhandel vanuit die Engeleburg en bereik 'n kompromis. Op 15 Januarie 1495 vertrek Karel om Napels te verower. Hy word egter op 6 Julie 1495 by Fornovo verslaan deur die "Heilige Liga" (die pous, die Duitse keiser en die stede Venetië en Milaan.)

Alexander sterf op 18 Augustus 1503 moontlik weens vergiftiging, maar bronne soos die BBKL en VH (sien eksterne skakels) sê malaria.

Pous Alexander VI het 43 kardinale aangestel in tien konsistories. 'n Groot aantal daarvan was familie of vriende van die pous.










4 Mei 1493 – " Inter Caetera" – Die verdeling van die nuut-ontdekte Amerika tussen Spanje en Portugal.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="39771" url="https://af.wikipedia.org/wiki?curid=39771" title="Distillasie">
Distillasie

Distillasie is 'n metode vir die skei van mengsels gebaseer op die verskille in hul vlugtigheid in 'n kokende vloeistofmengsel. Distillasie is 'n eenheidswerking of fisiese skeidingsproses en nie 'n chemiese reaksie nie.

Kommersieël het distillasie 'n verskeidenheid gebruike. Dit word gebruik om ru-olie in verskeie brandstoffraksies te skei. Water word gedistilleer om onsuiwerhede soos sout in seewater te verwyder. Lug word gedistilleer om die komponente daarvan te skei vir nywerheidsgebruike, veral noemenswaardig is suurstof, stikstof en argon. Distillasie van gefermenteerde oplossings word al sedert antieke tye gebruik om drank met 'n hoër alkoholinhoud voor te berei (Wyn word byvoorbeeld gedistilleer om brandewyn te verkry).

Distillasie in 'n sekere vorme was aan die Babiloniërs in Mesopotamië (die hedendaagse Irak) bekend sedert die 2 millenium v.C. Argeologiese uitgrawings in noordwes Pakistan het bewyse opgelewer dat die distillasie van alkohol sowat 500 v.C. in gebruik was, dit was egter eers tussen 150 tot 350 v.C. in algemene gebruik daar. Distillasie was later bekend aan die Antieke Griekse alchemiste vanaf die eerste eeu n.C. Volgens K. B. Hoffmann is die vroegste aantekening van "destillatio per descensum" in die geskrift van Aetius, 'n Griekse geneeskundige uit die 5 eeu na Christus. Die ontdekking van die vroegste distillasietoestel word aan Hypatia van Alexandrië toegeskryf en die eerste duidelike beskrywing van distillasie is deur Zosimos van Panopolis in die vierde eeu n.C. gedoen. Primitiewe stamme uit Indië het ook distillasie gebruik om 'n drankie genaamd "Mahuda" te maak. Hierdie antieke metode was nie baie doeltreffend gewees nie.

Die ontdekking van doeltreffende distillasie wat hoë suiwerheid gelewer het word aan Arabiese en Persiese alchemiste toegeskryf in die Midde-Ooste vanaf die agste eeu n.C. Hulle het distillasie prosesse ontwikkel om chemiese stowwe te suiwer soos die suiwering van esters in die maak van parfuum en die vervaardiging van alkohol. Die vroegste distillasieprosesse was eenvoudige enkelstap prosesse met 'n enkele verdamping- en kondensasiestap. Groter volumes is vervaardig deur eenvoudig die proses voortdurend te herhaal. Daar is verslae van Chemici wat soveel as 500 tot 600 distillasies gedoen het om 'n suiwer verbinding te verkry. In die vroeë 19 eeu is die basiese beginsels van die moderne tegnieke ontwikkel soos voorafverhitting en refluks, veral deur die Franse en in 1830 is 'n Britse patent aan Aeneas Coffey uitgereik vir 'n distillasiekolom vir die bereiding van Whiskey

Die ontwikkeling van chemiese ingenieurswese as vakgebied aan die einde van die 19 eeu het daartoe gelei dat wetenskaplike eerder a empiriese metodes gebruik is in die ontwerp van distillasietoerusting. Die ontwikkeling van die ru-olienywerheid in die vroeë 20 eeu het momentum verleen aan die ontwikkeling van metodes soos die McCabe-Thiele metode en die Fenske vergelyking. Die beskikbaarheid van kragtige rekenaars het ook die direkte rekenaarsimulasie van distillasiekolomme moontlik gemaak.

Die toepassing van die distillasieproses kan breedweg in vier groepe verdeel word: Laboratoriumskaal distillasie, Nywerheidskaal distillasie, distillasie van kruie, parfume en geneeskundige middels en voedselverwerking.

Die grootste verskil tussen laboratorium- en nywerheidskaal distillasieprosesse is dat distillasie in die laboratorium dikwels stuksgewys uitgevoer word terwyl dié proses op nywerheidskaal aaneenlopend geskied.

Die kookpunt van 'n vloeistof is die temperatuur waar die dampdruk van die vloeistof gelyk is aan die druk in die vloeistof wat dit met ander woorde moontlik maak vir borrels om te vorm. Aangesien die kookpunt afhanklik is van die stelseldruk hang die kookpunt van die druk in daardie stelsel af. 'n Spesiale geval in die verband is die normale kookpunt waar die dampdruk van die vloeistof gelyk is aan die atmosferiese druk.

Daar word dikwels verkeerdelik geglo dat elke komponent in 'n gegewe mengsel by sy eie kookpunt sal kook en dat die dampe van elke komponent in suiwer vorm vrygestel word. Dit vind egter nie plaas nie en selfs in die geïdealiseerde model is dit ook nie hoe vloeistofdampe vorm nie. Raoult se wet en Dalton se wet vorm die basis van die geïdealiseerde model van distillasie waar daar anvaar word dat die dampe wat vrygestel word 'n ewewig bereik.

Raoult se wet maak die aanname dat 'n komponent se bydrae tot die totale dampdruk van die mengsel eweredig is aan die persentasie van daardie komponent in die vloeistofmengsel en die suiwerdampdruk van daardie komponent of meer direk gestel: die parsiële druk is gelyk aan die molfraksie vermenigvuldig met die dampdruk van die komponent in suiwer vorm. Die model geld slegs as daar geen interaksie tussen die komponente is wat kan veroorsaak dat een komponent 'n ander se dampdruk beïnvloed of die vlugtigheid van 'n komponent afhang van sy persentasie in 'n mengsel.

Dalton se wet bepaal dat die totale dampdruk die som van die dampdrukke van elke indiwiduele komponent in die mengsel is. As 'n multikomponent mengsel verhit word sal die dampdruk van elke komponent styg en daarom sal die totale dampdruk ook styg. As die totale dampdruk die omgewingsdruk bereik sal die vloeistof kook en sal die vloeistof na gas omgeskakel word. 'n Mengsel met 'n gegewe samestelling sal by slegs een temperatuur begin kook by 'n gegewe druk as die komponente volledig inmekaar oplosbaar is.

Die implikasie daarvan dat 'n mengsel by 'n enkele temperatuur begin kook is dat ligter komponente nie eerste in suiwer vorm afkook nie. By die kookpunt sal al die vlugtige komponente kook maar vir elke komponent sal sy konsentrasie in die damp dieselfde wees as sy persentasie bydrae tot die totale dampdruk. Ligter komponente het 'n hoër parsiële druk en sal daarom in 'n hoër konsentrasie in die damp voorkom, dit is egter belangrik om kennis te neem dat swaarder komponente ook 'n (kleiner) parsiële druk het en daarom ook in die damp sal voorkom al sal die konsentrasie daarvan in die damp minder wees. Dit is belangrik om daarop te let dat 'n mengsel daarom nie soos 'n suiwer vloeistof by een enkele temperatuur sal kook nie maar dat die temperatuur waarteen die mengsel kook sal styg namate die meer vlugtige stowwe se konsentrasie in die vloeistof afneem.

Enkelstap distillasie en fraksionering suiwer stowwe deur die samestelling van die mengsel op hierdie wyse te verander. Met enkelstap distillasie sal die vloeistof verdamp en sal die konsentrasie van die produk gelykstaande wees aan die ewewigskonsentrasie van die damp. In fraksionering word vele ewewigstappe in 'n distillasiekolom bereik en die vloeistowwe hoër in die kolom meer ligte komponente bevat en teen 'n laer kookpunt kook.

Die geïdealiseerde model is akkuraat in die geval van vloeistowwe met soortgelyke chemiese eienskappe soos byvoorbeeld benseen en tolueen. In ander gevalle word sterk afwykings van Raoult- en Dalton se wette waargeneem, veral noemenswaardig is die geval van water en etanol. Hierdie verbindings sal wanneer dit saam verhit word 'n azeotroop vorm, wat 'n samestelling is waarvan die kookpunt hoër of laer is as die kookpunt van die afsonderlike suiwer komponente. In so 'n mengsel kan komponente nie verder deur distillasie gesuiwer word nie aangesien die dampsamestelling dieselfde is as dié van die vloeistofmengsel. Alhoewel daar rekenkundige tegnieke bestaan om die gedrag van 'n mengsel van vloeistowwe te voorspel is die beste manier om akkurate vloeistof-damp ewewigsdata te verkry deur meting.

Grootskaalse nywereidsdistillasie sluit beide enkelstap en aaneenlopende fraksionele, vakuum-, azeotropiese-, ekstraktiewe en stoomdistillasie in. Die algemeenste distillasieproses is fraksionele distillasie by gestadigde toestand in olieraffinaderye, petrochemiese en chemiese aanlegte en aardgas verwerkingsaanlegte.

Distillasie word in die nywerheid word tipies in groot, vertikale silindriese staalkolomme uitgevoer wat algemeen as distillasietorings of distillasiekolomme bekend staan met deursneë wat wissel van 65 cm tot soveel as 16 meter en hoogtes wat kan wissel van 6- tot 90 meter. As die proses gebruik word om 'n voermateriaal te skei wat uit 'n groot verskeidenheid komponente bestaan soos in die geval van ru-olie, word uitlate op verskillende hoogtes van die kolom beskikbaar gemaak sodat 'n verskeidenheid "fraksies" of produkte met verskillende kookpunte of kookpuntreekse onttrek kan word. Die "ligste" produkte (die met die laagste kookpunte) sal by die bokant van die kolom onttrek word en die "swaarste" produkte (die met die hoogste kookpunte) sal aan die onderkant van die kolom onttrek word en word die "bodemproduk" genoem.

Grootskaalse nywerheidstorings gebruik 'n refluks om 'n meer volledige skeiding te bewerkstellig. Die refluks is 'n gedeelte van die oorhoofse vloeistofproduk van 'n distillasietoring wat na die boonste deel van die toring teruggepomp word. Binne die toring veroorsaak die refluks wat met die kolom afvloei dat verkoeling en kondensasie van die stygende dampe bewerkstellig word en daardeur word die doeltreffendheid van die distillasietoring verhoog.


</doc>
<doc id="39772" url="https://af.wikipedia.org/wiki?curid=39772" title="Wet van Titius-Bode">
Wet van Titius-Bode

Die wet van Titius-Bode gee die afstand van planete tot die son op basis van 
hulle rangnommer. Die wet lui:

Met as

Dus:

Daar is geen wetenskaplike basis vir hierdie 300-jaar oue wet nie, behalwe vir die ooreenkoms met die waargenome afstande van die planete wat destyds bekend was. Omdat die wet slegs geldig is indien Jupiter die rangnommer 6 ontvang, het sommige sterrekundiges "voorspel" dat daar tussen Jupiter en Mars nog 'n onontdekte planeet sou moes wees. Die dwergplaneet Ceres, wat in 1801 ontdek is, word deur sommige as hierdie "verlore skakel" beskou.

Vir die eerste planeet wat daarna ontdek is, Uranus, het dit geblyk dat die wet steeds geldig is, maar vir planete wat later ontdek is (Neptunus en Pluto) het die werklike afstand aansienlik afgewyk.

Die patroon is deur die sterrekundige Johann Daniel Titius ontdek en in 1768 deur sy kollega, Johann Elert Bode, gepubliseer in sy boek "Anleitung zur Kenntnis des gestirnten Himmels".


</doc>
<doc id="39773" url="https://af.wikipedia.org/wiki?curid=39773" title="Lordi">
Lordi

Lordi is 'n musiekgroep wat uit vier Finse jongelinge van Helsinki bestaan. Hulle is bekend vir hulle heavy metal- en hardrock-musiek, asook die monsteragtige kostuums wat hulle dra. Hulle musiek en styl is al met die Amerikaanse groepe KISS en Twisted Sister vergelyk.

Lordi het hul oorsprong in Helsinki in 1992 gehad. Hulle het wêreldwye bekendheid verwerf nadat hulle die 2006 Eurovision-sangfees met die lied ""Hard Rock Hallelujah"" gewen het.

Die oorspronklike groep het bestaan uit: Mr. Lordi (sang), Kita (perkussie), Amen (kitaar), G-stealer (bas) en Enary (klawerborde). Hulle eerste enkelspeler was ""Would You Love a Monsterman?"" (2002). Die snit is ook in hulle album, "Get Heavy", ingesluit.









</doc>
<doc id="39774" url="https://af.wikipedia.org/wiki?curid=39774" title="Get Heavy">
Get Heavy

Get Heavy is 'n album van Lordi wat in 2002 vrygestel is. Dit het die derdeplek op die Finse albumranglyste behaal.





</doc>
<doc id="39776" url="https://af.wikipedia.org/wiki?curid=39776" title="The Monsterican Dream">
The Monsterican Dream

The Monsterican Dream is 'n album van Lordi wat in 2004 vrygestel is. Die album het die derdeplek op die Finse albumranglyste behaal.






</doc>
<doc id="39777" url="https://af.wikipedia.org/wiki?curid=39777" title="The Arockalypse">
The Arockalypse

The Arockalypse is 'n album van Lordi wat in 2006 vrygestel is. Dit bevat die enkelsnit "Hard Rock Hallelujah" wat aan Finland die oorwinning van die Eurovision-sangkompetisie 2006 besorg het. Die album het platinumstatus in Finland en goudstatus in Swede en Duitsland behaal.





</doc>
<doc id="39778" url="https://af.wikipedia.org/wiki?curid=39778" title="Deadache">
Deadache

Deadache is 'n album van Lordi wat in 2008 vrygestel is. Dit het die vyfde plek op die Finse albumranglyste behaal.





</doc>
<doc id="39782" url="https://af.wikipedia.org/wiki?curid=39782" title="Sinchroniese rotasie">
Sinchroniese rotasie

Sinchroniese rotasie of gebonde rotasie is in sterrekunde die situasie waar ’n hemelliggaam se rotasieperiode om sy eie draaias gebonde is aan sy wentelperiode om ’n ander liggaam met ’n groter massa. Dus is dieselfde halfrond altyd na die groter liggaam gedraai. Op die kleiner liggaam lyk dit of die ander een altyd op dieselfde plek sit.
Die Maan het ’n sinchroniese rotasie; inderdaad, die meeste groot natuurlike satelliete in die Sonnestelsel se rotasie is sinchronies. Dit gebeur veral as hulle naby aan hul planeet geleë is. 

’n Sinchroniese rotasie word veroorsaak deur die getywerking wat die swaarder liggaam op die satelliet het. Deur die getywerking word die satelliet effens uitgerek tot ’n ellipsoïed (sien links), met die lang as in die rigting van die getyverwekkende liggaam. Deur die wrywing wat ontstaan as gevolg van die rotasie van die satelliet ten opsigte van die ellipsoïed (die getye-"punte" word voortdurend oor die satelliet verplaas) neem die rotasiespoed van die satelliet af totdat die ellipsoïed ’n vaste plek ten opsigte van die satelliet het.


</doc>
<doc id="39783" url="https://af.wikipedia.org/wiki?curid=39783" title="Djajapoera">
Djajapoera

Djajapoera (uitgespreek as Djaa-ja-poeraa) is 'n stad en lê in die provinsie en eiland Papua in Indonesië. Djajapoera is die provinsiale hoofstad. "Hollandia" is die naam wat die stad in die Hollandse tydperk gekry het (1910-1962).

 Port Moresby, Papua-Nieu-Guinea 


</doc>
<doc id="39784" url="https://af.wikipedia.org/wiki?curid=39784" title="Salatiga">
Salatiga

Salatiga is 'n stad en lê in die provinsie Midde-Java in Indonesië.

Die stad het 4 Buurte/Distrikte:

Nederlands-Indiese tyd


</doc>
<doc id="39791" url="https://af.wikipedia.org/wiki?curid=39791" title="Porto-Novo">
Porto-Novo

Porto Novo is die hoofstad and tweede grootste stad naas Cotonou van Benin. Die stad het 'n bevolking van 223 552 in 2002 gehad en het 'n oppervlakte van 110 km².


</doc>
<doc id="39793" url="https://af.wikipedia.org/wiki?curid=39793" title="Dumai">
Dumai

Dumai (uitgespreek as Doe-mei) is 'n stad in die provinsie Riau op Sumatra in Indonesië. Dumai is 'n olie sentrum (ru-olie en palmolie).

Die stad het 5 Buurte/Distrikte:



</doc>
<doc id="39794" url="https://af.wikipedia.org/wiki?curid=39794" title="Serena Williams">
Serena Williams

Serena Jameka Williams (gebore 26 September 1981 in Saginaw, Michigan) is 'n Amerikaanse professionele tennisspeelster. Sy is op vier afsonderlike geleenthede deur die internasionale "Women's Tennis Association" as die Wêreldnr. 1 gelys; met ingang 10 Junie 2019 is sy die wêreld se nr. 11-speelster.

Sy is die huidige Olimpiese vroue-enkelspelwenner en het reeds 37 Grand Slam-titels gewen: 23 in enkelspelle, 14 in dubbelspelle en 2 in gemengde dubbelspelle. Sy het ook vier Olimpiese goue medaljes in die dubbelspel vir vroue gewen. Sy is die mees onlangse speelster wat al vier Grand Slam-titels tegelykertyd gehou het (sewe Australiese, drie Franse Ope, sewe Wimbledon-kampioenskappe en ses VS Opes). Sy het meer Grand Slams as enige ander aktiewe speelster en ook meer prysgeld as enige ander sportvrou in die geskiedenis gewen.

Sy is die jonger suster van die voormalige Wêreldnr. 1 professionele tennisspeelster Venus Williams; die susters het sedert 1998 30 professionele wedstryde teen mekaar gespeel, waarvan Serena 18 gewen het (September 2018). Sy word deur baie as een van die beste tennisspeelsters van alle tye beskou.

Die tabel toon Serena Williams se prestasie tydens elk van die Grand Slam-toernooie in enkelspel vir vroue waaraan sy deelgeneem het:



</doc>
<doc id="39795" url="https://af.wikipedia.org/wiki?curid=39795" title="Sjatrandja">
Sjatrandja

Sjatrandja شَطْرَنْج is 'n ou vorm van skaak wat uit Indië na Persië gekom het en vir byna 1000 jaar gewild was in Persië. Die vroegste Persiese verwysing word aangetref in die Middelpersiese boek "Karnamak-i Artaxshir-i Papakan" wat tussen die 3de en 7de eeu geskryf is. Die antieke boek verwys na Sjah Ardashir I wat van 224–241 regeer het as 'n meester van die spel

Sjatrandja het uit die nog ouer Indiese spel tsjastoeranga ontwikkel. Dit het in die vroeë Christentydperk uit Indië na Persië gekom.

Moderne skaak het geleidelik uit die spel ontwikkel.

Die aanvanklike opstelling in sjatrandja was wesentlik dieselfde as in moderne skaak. Die posisie van die wit sjah (koning) aan die regter of linkerkant was egter nie vas nie. Dit kon soos in moderne skaak in die e-gelid wees, of in die d-gelid. In albei gevalle sou die swart sjah egter in dieselfde gelid wees. Die spel is met die volgende stukke gespeel:

Stukke word in diagramme en notasie aangedui met die ekwivalente moderne simbole. In moderne beskrywings van shatrandj word die name koning, toring, ruiter en pion algemeen vir die sjah, rukh, faras, en baidaq gebruik.

Die sjah, ruhk en faras skuif soos die koning, toring en ruiter in moderne skaak. Die Baidaq skuif ook soos die pion maar sonder die vergunning om tuydens die eerste skuif 2 blokkies te mag skuif. Die fers is 'n baie swakker stuk as die dame in moderne skaak en die ontwikkeling van die fer tot die dame was 'n belangrike stap tot die vorming van moderne skaak. Ook die pīl is swakker stuk as die loper in moderne skaak aangesien dit net na 4 ander blokkies kon skuif. Dit kon egter, anders as 'n loper, oor ander stukke spring.

Shatrandj verskil ook op ander manier van moderne skaak: Rokade is eers baie later uitgevind en pat het gelei tot 'n oorwinning deur die speler wat die ander in pat geplaas het. 'n Speler kon ook wen deur al die teenstander se stukke buiten die koning te buit ("baring the king"), behalwe as die teenstander die eerste speler se laaste stuk op sy volgende skuif sou kon buit wat in meeste dele van die Moslemwêreld tot 'n gelykopuitslag gelei het maar in Medina steeds as 'n oorwinning beskou is. Aangesien die pion nooit twee blokkies kon skuif nie was "en passant" nie ter sprake in sjatrand nie.


</doc>
<doc id="39799" url="https://af.wikipedia.org/wiki?curid=39799" title="Besigheidsbemarking">
Besigheidsbemarking

Besigheidsbemarking is die gewoonte van individue, of organisasies (waaronder kommersiële besighede, regerings en instellings) om die verkoop van hul produkte of dienste aan ander besighede of organisasies te fasiliteer. Die koper kan die produk of diens dan weer verkoop, of as 'n komponent gebruik in 'n produk of diens wat hulle verkoop, of gebruik om hulle operasies te ondersteun. Besigheidsbemarking staan ook bekend as nywerheids- of industriële bemarking, of besigheid-tot-besigheidsbemarking.

Geïntegreerde besigheid-na-besigheidsbemarking is die proses waardeur tradisionele bemarking, skakelwerk asook aanlynbemarking as een geïntegreerde proses saamgespan word om een gefokuste bemarkingsdoelwit, boodskap of proses te kommunikeer oor 'n verskeidenheid mediums en media.


</doc>
<doc id="39800" url="https://af.wikipedia.org/wiki?curid=39800" title="Thomas Bain">
Thomas Bain

Thomas Charles John Bain (29 September 1830 – 29 September 1893) was 'n Suid-Afrikaanse ingenieur en geoloog wat 'n aansienlike bydrae gelewer het tot die padvervoer in Suid-Afrika deur die verbindingsweë in die Kaapland oop te stel. Hy is bekend vir die bou van altesaam 24 belangrike bergpasse en -paaie in die tweede helfte van die negentiende eeu, onder meer die Prins Alfredpas tussen Knysna en Uniondale, die Robinsonpas tussen Mosselbaai en Oudtshoorn, die Swartbergpas tussen Oudtshoorn en Prins Albert, en die Tradouwpas by Barrydale. Sy reputasie as Suid-Afrika se ywerigste padingenieur is vandag meesal vergete, maar moderne reisigers gebruik steeds die passe en paaie wat hy laat bou het.

Bain is in 1830 in Graaff-Reinet, Suid-Afrika gebore as die tweede seun van Maria Elizabeth von Backstrom en Andrew Geddes Bain, ook 'n ingenieur en geoloog, wat dikwels die vader van Suid-Afrikaanse geologie genoem word. Hy is in 1855 met Johanna Hermina de Smith getroud; sy was die dogter van die sekretaris van die sentrale parkeraad, W.A.J. de Smidt. Die paartjie het twaalf kinders gehad.

Bain het op 29 September 1893 gesterf, die dag van sy 63ste verjaardag.

Bain het reeds op ouderdom 19 die wêreld van padingenieur betree deur sy vader te help met die Bainskloof-projek. Dié projek is in 1849 begin en in 1853 voltooi. Ná die projek het Bain sy siviele-ingenieurseksamen geskryf en uitstekend geslaag, wat gelei het tot sy aanstelling as padinspekteur vir Wes-Kaapland.
In 1857 het Bain sy eerste eie projek begin: die 11 km Greypas oor die Olifantberge. Hy het die projek in 1858 voltooi, waarna hy na die kusgebied rondom Knysna verhuis het om daar die dorp se paaie te verbeter. Daar het hy in 1860 die Phantom-pas langs die westelike oewer van die Knysnarivier gebou. Die pas is vandag die beginpunt van die "Sewe passe"-uitsigrit wat deur Knysna se toeristeraad aanbeveel word. Adam de Smidt, Bain se swaer, was ook 'n padingenieur en die twee het 'n aantal projekte saam behartig, totdat 'n meningsverskil veroorsaak het dat die twee nooit weer met mekaar gepraat het nie.
Tussen 1863 en 1867 het Bain met sy (tot dusver) uitdagendste projek begin: 'n pad oor die Outeniekwaberge na Knysna. Die 70 km-pas strek oor hoë bergreekse en digte oerwoud en word dikwels as Bain se voortreflikste werk beskou, as gevolg van die vaardigheid wat Bain met die bou van die pas tentoongestel het. Die pas is later na prins Alfred, koningin Victoria se tweede seun, genoem. Prins Alfred het Knysna in 1867 in sy hoedanigheid as die Hertog van Edinburg besoek.

In die 1860's het Bain hom ook besig gehou met twee ander passe: die Robinsonpas (1867–1870) van Mosselbaai na Oudtshoorn, en die Tradouwpas (1869–1873), tussen Swellendam en Barrydale. Die twee passe het vir die inwoners van en reisigers deur die afgesonderde Klein Karoo 'n weg na die kusstreek gebaan. Bain het Tradouwpas in 1879 herbou, nadat dit deur vloedwater verspoel is.

Sy volgende vier bergpasse sou byna tegelykertyd gebou word. Twee passe het oor die Langeberg gestrek, die Garciapas (1874–1877, 18 km), tussen Riversdal en Ladismith, en Kogmanskloof (1875–1877, 5 km) wat Ashton en Montagu met mekaar verbind het. Die ander twee bergpasse was Verlatenskloof (1875) in die Roggeveldberge en die Pakhuispas (1875–1877) naby Clanwilliam. Kogmanskloof het ook 'n tonnel ingesluit en die Engelse het tydens die Anglo-Boereoorlog in 1899 'n fort bo-op die tonnel gebou.

In 1879 is Bain opdrag gegee om Meiringspoort te herbou, nadat dié (saam met die Tradouwpas) deur vloedwater beskadig is.
Hy het die 1880's ingelui met die Tsitsikamma-pad, wat uiteindelik 'n aantal bergpasse sou insluit, die Bloukrans-, Grootrivier- en Stormsrivierpas. Die pad sou deur 'n groot, onherbergsame gebied vol berge, oerwoude en riviere moes kronkel en groot dele van hierdie gebied was in dié tyd nog onbekend. Bain het saam met 'n bosbewaarder, C. Harrison, die gebied vir die eerste keer in 1868 verken. Dit sou uiteindelik ses jaar duur om die Bloukrans-, Grootrivier- en Stormsrivierpasse te voltooi.

Terwyl hy met die Tsitsikamma-pad doenig was, was Bain ook besig met die De Jagerspas, die Homtini-pas (naby Knysna), die Klein Swartbergpas (suid van Laingsburg), die Moltenopas en die Van Rhynspas.

Bain se langste projek was die Groot Swartbergpas tussen Oudtshoorn en Prins Albert. Die bouwerk van hierdie 24 km-pad is in 1884 begin en in 1887 voltooi. 'n Ander padingenieur, John Tassie, het 6 km van die pad naby Prins Albert gebou. Bain het in hierdie tyd ook Schoemanspoort, wat die Swartbergpas met Oudtshoorn verbind het, gebou. Sy laaste projek (1887) was die Victoria-pad van Kampsbaai na Houtbaai in die Kaapse Skiereiland.

Thomas Bain was ook een van die eerste Suid-Afrikaanse padingenieurs wat doeltreffend gebruik gemaak het van die hulp van bandietarbeid. Hy het daarin geslaag om die ongeskoolde bandiete só te leer, dat hulle 'n week of langer selfstandig met die padbouwerk kon voortgaan.




</doc>
<doc id="39803" url="https://af.wikipedia.org/wiki?curid=39803" title="Fresno">
Fresno

Fresno (uitgespreek /ˈfrɛzno/) is die vyfde grootste stad in die Amerikaanse deelstaat van Kalifornië, en die 36ste grootste stad in die nasie. Die stad het 'n bevolking van 500 017 in 2009, mit 1 002 846 mense in die Metropolitaanse gebied.

Fresno is geleë in sentraal-Kalifornië, omtrent 322 km (200 myl) noord van Los Angeles (Kalifornië se grootste stad), en 274 km (170 myl) suid van Sacramento (Kalifornië se hoofstad).

Die Fresno-distrik was in 1856 geskep, en Millerton was die hoofstad. Ander dorpe in die distrik was Firebaugh's Ferry (nou Firebaugh), Scottsburg (nou Centerville) en Elkhorn Springs. Maar Millerton was op die San Joaquin-rivieroewer geleë, en was in 1867 oorstroom.

In 2000 het die stad 'n bevolking van 427 652 gehad: 50,17% wit, 8,36% swart of Afro-Amerikaans, 1,58% Amerikaanse inboorlinge, 11,23% Asiaties, 0,14% Pasifiese eilanders, 23,36% van ander rasse en 5,16% van twee of meer rasse. Spaans-Amerikaners of Latyns-Amerikaners van enige ras het 39,87% van die bevolking uitgemaak. 

Die bevolking van die stad in 2005 was omtrent 56,3% wit (34% nie Spaans-Amerikaners nie).



</doc>
<doc id="39812" url="https://af.wikipedia.org/wiki?curid=39812" title="Gaspard Ulliel">
Gaspard Ulliel

Gaspard Ulliel (gebore 25 November 1984) is 'n Franse rolprentakteur. Hy het in die laat 1990's en vroeë 2000's in televisierolprente begin verskyn voordat hy as 'n rolprentakteur in Frankryk bekend geword het. Hy het onder meer die titelrol in die rillerrolprent "Hannibal Rising" vertolk.



</doc>
<doc id="39813" url="https://af.wikipedia.org/wiki?curid=39813" title="Pous Pius III">
Pous Pius III

Pius III was die 215de pous van die Rooms-Katolieke Kerk van September 1503 tot Oktober 1503.

Pous Pius III is gebore as Francesco Todeschini Piccolomini op 29 Mei 1439 in Sienna, Italië. Hy is die tweede seun van 'n regsgeleerde, Giovanni de Todeschini en sy vrou Laodomia Piccolomini, die suster van Pous Pius II. Hy het nog vyf broers en twee susters gehad. Francesco studeer regte in Wenen en Perugia. Hy behaal 'n doktorsgraad in die regte aan die universiteit van Perugia. Toe sy oom pous word, benoem hy hom eers as domheer op 6 Februarie 1460 en op 23 April 1459 as biskop van Sienna. Op 5 Maart 1460 word hy kardinaal. Toe Pous Pius II op 18 Junie 1464 uit Rome vertrek, stel hy Francesco administrateur van die kerklike staat gedurende sy afwesigheid. Francesco het geleer om Duits te praat. Daardeur het hy baie nuttige kontakte met die Duitse kerk en die keiser bekom. Op 24 Desember 1468 ontvang hy keiser Frederik III aan die poorte van Rome. Na die dood van sy oom onder die bewind van pouse Paulus II, Sixtus IV en Innocentius VIII behartig hy die Duitse belange in die kurie. Hy kry die bynaam "Protector Nationis Germanicae". In 1471 is hy die pouslike gesant op die Ryksdag in Regensburg waar hy in kontak kom met die Habsburgers. In 1494 staan hy aan die hoof van 'n diplomatieke sending na die hof van koning Karel VIII van Frankryk. Francesco was ook 'n groot mesenas van die kunste. In Junie 1502 gee hy Michelangelo opdrag om 15 beelde vir die Dom van Sienna te maak. Ook in 1502 gee hy opdrag aan die skilder Pinturicchio (Bernardino di Betto) om die Piccolomini biblioteek van die dom met fresco's en panele wat die lewe van Pous Pius II uitbeeld te verfraai. Pintoricchio het vyf jaar daaraan gewerk. Op 22 September 1503 volg Francesco Pous Alexander VI op en word gekroon op 8 Oktober 1503 deur kardinaal Raffaello Sansoni Riario. Hy regeer baie kort tot sy dood op 18 Oktober 1503 aan die gevolge van jig. Hy word opgevolg deur Pous Julius II. 
Die naam ‘Pius’ beteken 'die vrome'.

Pous Pius III het sy naam gekies ter navolging van sy oom Pous Pius II. Hy was 'n kompromis-kandidaat. Die Franse kardinaal Georges d'Amboise en die Italianer Giuliano delle Rovere was die sterk kandidate. Kardinaal Ascanio Sforza wou egter nie 'n Fransman en ook nie 'n Italianer van 'n konkurrerende familie as pous hê nie. Pius III was sterk hervormingsgesind, maar het gesterf voordat hy iets kon uitrig.

Pous Pius III het reeds op 13 Oktober 1503 weens jig bedlêend geword en op 18 Oktober 1503 daaraan beswyk. Sy kort pontifikaat het aanleiding gegee tot gerugte van vergiftiging, maar geen bewyse kon hiervoor gevind word nie.

Pous Pius III het gedurende sy kort pontifikaat geen nuwe kardinale aangestel nie.


Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="39816" url="https://af.wikipedia.org/wiki?curid=39816" title="Sutherland, Nieu-Suid-Wallis">
Sutherland, Nieu-Suid-Wallis

Sutherland is 'n woonbuurt in die suide van Sydney in die staat Nieu-Suid-Wallis, Australië. Dit is sowat 26 kilometer suid van Sydney se sakekern en is ook die administratiewe setel van die plaaslike regeringsgebied Sutherland Shire.

Sutherland is hoofsaaklik 'n woonbuurt met 'n winkelsentrum wat naby die Sutherland-treinstasie geleë is. Sommige kommersiële ontwikkelings is ook langs die Princess-snelweg geleë. As die administratiewe setel van Sutherland Shire het die woonbuurt geriewe soos 'n algemene vermaaksentrum waar onder meer inhuldigingseremonies vir nuwe burgers plaasvind, 'n gemeenskapsentrum, plaaslike regeringskantore en 'n groot sentrale biblioteek. Die Woronora-begraafplaas is aan die westelike grens van die woonbuurt geleë.

Sutherland is 'n aansluitingspunt op die Illawarra-lyn van City Rail se spoornetwerk. Die hooflyn loop suid na Waterfall en Wollongong en noord na die middelpunt van Sydney met 'n vertakking wat van dié woonbuurt na die ooste in Cronulla se rigting loop.

Veolia Transport het 'n busterminaal in Sutherland aan albei kante van die Sutherland-treinstasie. Dienste aan die oostekant van die stasie verbind Westfield Miranda, Gymea, Kirrawee en Grays Point met mekaar. Dienste aan die westekant verbind Loftus, Engadine, Heathcote, Menai, Illawong, Padstow, Bankstown en Woronora met mekaar.



</doc>
<doc id="39824" url="https://af.wikipedia.org/wiki?curid=39824" title="Jeug-tot-Jeugaksie">
Jeug-tot-Jeugaksie

Die Jeug-tot-Jeugaksie van 1974 was 'n jeugbediening van die NG Kerk wat jongmense van dwarsoor Suider-Afrika, insluitend die destydse Rhodesië en Suidwes-Afrika, betrek en bedien het. Kursusse in evangelisasie, jeugwerkmetodiek en bybelstudiemetodes is in stede en groot dorpe aangebied en evangelisiasie-saamtrekke gehou in al die sinodale streke van die N.G. Kerk in Suider-Afrika.

Die groep was onder leiding van Ds Mike Smuts sr., latere hoof van die Christen Studente Vereniging (CSV), later die Verenigende Christen Studente Vereniging (VCSV) genoem. Ds. Smuts is bygestaan deur ds. Johnnie Hay, ds. Malan Nel, ds. Mike Smuts (jr.) en mnr. Eddie de Hart.

Benewens die kursusse wat aangebied is, het die werkswyse ook besoeke aan skole en ander opvoedkundige instansies ingesluit, waar boodskappe deur die leiers aangevul is met geestelike musiek deur die koor of kleiner groepe. Die koorleier was prof. Awie van Wyk, bygestaan deur Cornelia (Neelsie) van Zyl.

Die groep het bestaan uit 64 lede vanuit 3 lande.

Uit Wes- en Suid-Transvaal: Mariëtte Ferreira, Annatjie Nel, Liesbet Groenewald, Issie le Roux, Elsa Swart, Susan de Witt, Almarie Freidberg, Villiers Kok, Japie van der Merwe, Cobus Grové, Adam Gilfillan, Johan Vosloo.

Uit Noord- Transvaal: Christa Strydom, Naomi Kotze, Rina Snyman, Sanet Grové, Classina van Rensburg, Sibs von Solms, Jan Bisschof, Dolf Schutte, Pieter Buckle, Jackie van Rensburg, Anton Louw.

Uit Wes-Kaap: Helmiena Badenhorst, Dickie Jordaan, Annette Stoltz, Neelsie van Zijl, Bettie-Marie Joubert, Elna van der Merwe, Elize Roodt, Theo McFarlane, Johan Spies, Christo Murray, Marietjie de Beer, Claude Möller, Piet Naudé.

Uit Noord-Kaap: Erika Smit, Estelle de Kock, Frans Faul.

Uit Oos-Kaap: Ella van der Merwe, Elsie Visser, Louise Harmse, Ria Rautenbach, Hannes Serfontein, Gielie Schoombee.

Uit Natal: Ria Potgieter, Anri Bouwer, Wilna van Schalkwyk, Dawn Trevelyan.

Uit Oranje-Vrystaat: Hester Troskie, Isabel van Tonder, Johan McFarlane, Ryk van Velden.

V.S.A.: Charlotte Brümmer.

Uit Suidwes-Afrika: Susan Haarhof, Deidre Albertyn.

Uit Rhodesië: Henry Murray, Esmarie Broekman.

Issie le Roux en Bets Cronjé was die tiksters en Susan Nel die onderwyseres van die leiers se kinders.

Oud-lede het elke 5 jaar sedert 1974 op die Pro-Regno kampterrein te Barkly-Wes bymekaargekom vir 'n reünie.


</doc>
<doc id="39827" url="https://af.wikipedia.org/wiki?curid=39827" title="The Dodos">
The Dodos

The Dodos is 'n Amerikaanse musiekgroep wat in 2005 deur Meric Long en Logan Kroeber gevorm is.







</doc>
<doc id="39828" url="https://af.wikipedia.org/wiki?curid=39828" title="Indierock">
Indierock

Indierock is 'n versamelnaam vir 'n breë verwysing na 'n golf van alternatiewe rockmusiek wat aan die begin die 21ste eeu veral gewild geraak het. Dit word ook met post-punk, alternatiewe rock en grunge verbind. 

Indie rock is oorspronklik die naam gegee aan 'n meer ondergrondse musiekgenre, afkomstig van onafhanklike rock. Wat deur die media as indie rock bestempel word is meer toeganklik as oorspronklike indie. 

Enon, The Dodos, dEUS, Half Japanese, The Veils, Liam Finn, Sebadoh, Yo La Tengo, Blonde Redhead, Pavement, Sonic Youth, Dinosaur Jr, Fugazi, Les Savy Fav, 



</doc>
<doc id="39833" url="https://af.wikipedia.org/wiki?curid=39833" title="Pous Julius">
Pous Julius

Pous Julius kan verwys na een van drie pouse van die Rooms-Katolieke Kerk, nl.:



</doc>
<doc id="39834" url="https://af.wikipedia.org/wiki?curid=39834" title="Bengkoeloe">
Bengkoeloe

Bengkoeloe (vroër Bengkoelen) is 'n stad en lê op die Sumatraeiland in die provinsie Bengkoeloe in Indonesië. Bengkoeloe is die provinsiale hoofstad. 



</doc>
<doc id="39835" url="https://af.wikipedia.org/wiki?curid=39835" title="Matt Damon">
Matt Damon

Matt Damon (* 8 Oktober 1970-) is 'n Amerikaanse akteur, skrywer en filantroop wie se loopbaan afgeskop het met die sukses van die rolprent "Good Will Hunting", van 'n draaiboek wat hy saam met sy vriend Ben Affleck geskryf het. Vir hierdie werk het die paar die Academy-prys vir die skryf van 'n oorspronklike draaiboek en die Golden Globe-prys vir die beste draaiboek ontvang. Damon het ook talle nominasies vir beste akteur vir sy hoofvertolking vir hierdie rolprent ingehark.

Damon het voortgegaan om in rolprente soos "Saving Private Ryan", "The Talented Mr. Ripley", die "Ocean's"-trilogie, die "Bourne"-reeks, "Syriana", "The Good Shepherd" en "The Departed" te speel. Hy het verskeie toekenningsnominasies vir sy rolprentverskynings ontvang en is in 2007 met 'n ster op die Hollywood Walk of Fame vereer. Damon is een van die top vyf-en-dertig hoogs verdienende akteurs in die aangetekende menslike geskiedenis. Hy is in 2007 deur "People"-tydskrif die titel "Sexiest Man Alive" (Afrikaans: "sexyste lewendige man") toegeken.

Damon is aktief betrokke by liefdadigheidsorganisasies, insluitende by die ONE-veldtog en die H2O Afrika-stigting. Damon het twee dogters, Isabella en Gia, by sy vrou Luciana Bozán Barroso, asook 'n stiefdogter, Alexia, van Barroso se vorige huwelik.

Matthew Paige Damon is op 8 Oktober 1970 in Cambridge in Massachusetts gebore. Hy is die seun van Kent Telfer Damon, 'n aandelemakelaar en Nancy Carlsson-Paige, 'n professor aan die Universiteit van Lesley. Sy vader is van Skotse en Engelse afkoms, terwyl sy moeder van Finse en Sweedse voorvaders is. Sy broer, Kyle, is 'n begaafde beeldhouer en kunstenaar in eie reg. Hy en sy gesin het na Newton getrek en vir twee jaar daar gewoon. Nadat sy ouers geskei is, het Damon en sy broer saam met hul ma na Cambridge teruggekeer, waar hulle 'n huis met ses gesinne gedeel het. Damon het naby die akteur Ben Affleck opgegroei, met wie hy sedert sy kinderjare bevriend is.


</doc>
<doc id="39836" url="https://af.wikipedia.org/wiki?curid=39836" title="Ben Affleck">
Ben Affleck

Ben Affleck (* Benjamin Géza Affleck-Boldt op 15 Augustus 1972) is 'n Amerikaanse akteur, rolprentregisseur en draaiboekskrywer. Hy het in die 1990's bekend geword met sy betrokkenheid by die rolprent "Mallrats" (1995) en het later die titelrol in "Chasing Amy" (1997) vertolk. Affleck het sedertdien 'n Academy-toekenning ontvang vir sy draaiboek van "Good Will Hunting" (1997). Hy het hom as 'n voorste Hollywood-persoonlikheid gevestig vanweë sy verskyning in rolprente met hoë begrotings soos "Armageddon" (1998), "Pearl Harbor" (2001), "Changing Lanes" (2002), "The Sum of All Fears" (2002), en "Daredevil" (2003).

Ná 'n hoë-profiel-verhouding met die aktrise Gwyneth Paltrow in 1998, het sy verhouding met die aktrise-sangeres Jennifer Lopez wêreldwye aandag getrek waartydens die paartjie deur die media “Bennifer” gedoop is. Hulle het in 2004 hul verhouding beëindig en hy het met Jennifer Garner begin uitgaan. Die twee is in Junie 2005 getroud en het twee dogters, Violet (* Desember 2005) en Seraphina (* Januarie 2009). Affleck bly betrokke by die politiek en hou hom ook besig met 'n nie-winsgewende organisasie genaamd A-T Children's Project. Hy het saam met sy jeugvriend Matt Damon die vervaardigingsmaatskappy LivePlanet gestig.







</doc>
<doc id="39837" url="https://af.wikipedia.org/wiki?curid=39837" title="Casey Affleck">
Casey Affleck

Casey Affleck (* 12 Augustus 1975) is 'n Academy- en Golden Globe-genomineerde Amerikaanse akteur. Hy het in rolprente soos "Good Will Hunting", "Ocean's Eleven" (2001), "The Assassination of Jesse James by the Coward Robert Ford", en "Gone Baby Gone" verskyn. Hy is die jonger broer van akteur Ben Affleck.







</doc>
<doc id="39838" url="https://af.wikipedia.org/wiki?curid=39838" title="Pekalongan">
Pekalongan

Pekalongan (Indonesies kalong = vlermuis) is 'n stad en lê in die provinsie Midde-Java in Indonesië. Die stad is veral bekend om sy batik-kleding fabrieke.

Die stad het 4 buurte/distrikte (Indonesies:kecamatan):


</doc>
<doc id="39839" url="https://af.wikipedia.org/wiki?curid=39839" title="Breakdown">
Breakdown

'n Breakdown is die gedeelte in 'n musikale werk wat uit die algemene melodie en ritme verwyder is en wat ten doel het om die stygende toonhoogte van die musiek (veral by regstreekse rock- en metal-optredes) te verlaag. Groepe waar kitaar 'n prominente rol speel, soos rock-, punk- en metal-groepe, benut gewoonlik die breakdown deur stadige, intensiewe 4/4 afwaartste kitaarstroke uit te voer. Die breakdown kom veral voor in snitte of liedjies wat 'n vers-refrein-vers-patroon volg. Wanneer breakdowns by regstreekse optredes, of gigs, uitgevoer word, reageer die gehoor gewoonlik deur te mosh of om hardcore dans uit te oefen. Sangers en sangeresse neig om 'n enkele herhaalde treffrase tydens die breakdown te uiter, wat die gehoor wat nie aan die mosh of hardcore dans deelneem nie, 'n kans gee om saam te sing. Vele metalcore musiekgroepe maak op breakdowns eerder as goeie refreine staat, aangesien 'n breakdown 'n refrein kan vervang om 'n klimaktiese rif teweeg te bring.


</doc>
<doc id="39840" url="https://af.wikipedia.org/wiki?curid=39840" title="The Assassination of Jesse James by the Coward Robert Ford">
The Assassination of Jesse James by the Coward Robert Ford

The Assassination of Jesse James by the Coward Robert Ford (2007) is 'n Amerikaanse Wilde Weste- en dramarolprent. Die rolprent is deur Andrew Dominik geregisseer; Brad Pitt vertolk die rol van Jesse James en Casey Affleck dié van Robert Ford. Die rolprent is in Calgary, Edmonton, en Winnipeg verfilm. Die rolprent is aanvanklik beplan om in 2006 vrygestel te word, maar die vrystellingsdatum is na 21 September 2007 uitgestel om tyd te gun vir herafwerking en wysigings. Terwyl die rolprent verteenwoordigers van historiese figure bevat, dramatiseer dit hoofsaaklik die verhouding tussen James en Ford. Die rolprent word as een van die mees histories akkurate weerspieëlings van Jesse James en Robert Ford geag. Selfs James se afstammelinge het die optredes meer realisties en waar, as die dosyne weergawes wat hierdie rolprent voorafgegaan het, gevind.


</doc>
<doc id="39841" url="https://af.wikipedia.org/wiki?curid=39841" title="Jonava">
Jonava

Jonava is die administratiewe sentrum van die gelyknamige landelike munisipaliteit in Litaue met 'n oppervakte van 10,639 vierkante kilometer en 'n bevolking van 34 056 (2010). Jonava is sowat 26 kilometer noordoos van Litaue se tweede grootste stad Kaunas naby die Šventoji-rivier se uitmonding in die Neris geleë.

Die stad, wat in 1750 gestig is en in 1864 stadstatus gekry het, is tans die negende grootste nedersetting in die land.


</doc>
<doc id="39844" url="https://af.wikipedia.org/wiki?curid=39844" title="Veranderingsbestuur">
Veranderingsbestuur

Die term veranderingsbestuur (Engels: "change management") verwys na alle take, maatreëls en aktiwiteite in verband met omvattende en verreikende veranderings in 'n organisasie wat deur middel van nuwe strategieë, strukture, stelsels, prosesse of gedragskodes bewerkstellig word.

Moderne teorieë op die gebied van veranderingsbestuur het hulle oorsprong in die Amerikaanse organisasie-ontwikkeling van die 1930's. Twee navorsers, Roethlisberger en Mayo, het destyds eksperimente in verband met prestasieverhoging in aanlegte van die maatskappy "Western Electric" uitgevoer. Uit die ondersoek het dit geblyk dat die prestasie van medewerkers sterker deur die aandag, wat aan hulle geskenk is, beïnvloed is as deur pogings om hul werkstoestande te verbeter.

Kurt Lewin het in die veertigerjare van die 20ste eeu verdere ondersoek oor dié onderwerp gedoen. Die sogenaamde pionierteorie, wat hy in 1947 en 1958 ontwikkel en aan die publiek bekend gestel het, het in die bestek van die organisasieteorie met die 3-fase-model 'n algemene beskrywing van die verskillende fases tydens 'n veranderingsproses gelewer.



</doc>
<doc id="39849" url="https://af.wikipedia.org/wiki?curid=39849" title="Sfeer">
Sfeer

'n Sfeer is 'n perfek ronde meetkundige voorwerp in driedimensionele ruimte, soos die vorm van 'n ronde bal. 'n Sfeer is, nes 'n perfekte sirkel in twee dimensies, geheel en al simmetries rond sy middelpunt en alle punte op sy oppervlak is dieselfde afstand "r" van sy middelpunt. Hierdie afstand, "r", staan bekend as die "radius" van die sfeer. Die maksimum reguit afstand deur die sfeer staan as die "deursnit" of "diameter" van die sfeer bekend. Die deursnit sny deur die middelpunt en is so twee keer die lengte van die radius, of "2r".

In gevorderde wiskunde word onderskei tussen die oppervlak van die sfeer (waarna as 'n "sfeer" verwys word) en die binnekant van die sfeer (waarna as 'n "bal" verwys word). Dus word 'n "sfeer" in drie dimensies as 'n tweedimensionele sferiese oppervlak beskou wat in driedimensionele Euklidiese ruimte geanker is. 'n "Bal" word as 'n soliede figuur beskou wat deur 'n sfeer beperk word.

Die oppervlak van 'n sfeer is:

formula_1

Die volume van 'n sfeer is:

formula_2


</doc>
<doc id="39851" url="https://af.wikipedia.org/wiki?curid=39851" title="Der Vorleser">
Der Vorleser

Der Vorleser (Afrikaans: "Die Voorleser") is 'n roman deur Duitse regsprofessor en regter Bernhard Schlink. Dit is in 1995 in Duitsland gepubliseer en die Engelse vertaling daarvan (getiteld "The Reader", deur Carol Brown Janeway) in die Verenigde State in 1997. Dit handel oor die opvolgende generasies se probleme met die begryp van die sjoa; spesifiek of die gevoel van sy oorsprong en skaal toereikend deur middel van geskrewe en gesproke media weergegee kan word. Hierdie vraag word toenemend die sentrum van sjoaletterkunde in die laat 20ste en vroeë 21ste eeu, soos wat die slagoffers en getuies van die sjoa afsterf en die lewende herinnering begin vervaag.

Schlink se boek is goed in Duitsland sowel as die VSA ontvang en het verskeie toekennings ontvang. Die roman was 'n vertrek van Schlink se gewoonlike krimi-romans. Dit het die eerste Duitse roman geword om bo-aan "The New York Times" se topverkoperslys te verskyn. Die roman is in 37 tale vertaal en word by kurrikula van tersiêre opvoedkundige instellings ingesluit tussen sjoaletterkunde en Duitse Taal-literatuur. In 2008 is 'n rolprent, "The Reader", wat op "Der Vorleser" gebaseer is en deur Stephen Daldry geregisseer is, vrygestel en krities goed ontvang.



</doc>
<doc id="39857" url="https://af.wikipedia.org/wiki?curid=39857" title="Brad Pitt">
Brad Pitt

William Bradley "Brad" Pitt (* 18 Desember 1963 in Shawnee, Oklahoma) is 'n Amerikaanse akteur en rolprentvervaardiger. Hy word as een van die wêreld se aantreklikste mans geag en sy nie-beroepslewe word wyd gepubliseer. Pitt het twee Academy-benoemings ontvang en een Golden Globe uit vier benoemings gewen.

Pitt het uitgegaan en was verloof met Gwyneth Paltrow, tussen 1994 en 1997.

Pitt het "Friends" aktrise Jennifer Aniston ontmoet in 1998 en getrou in Malibu, Kalifornië op 29 Julie 2000. In Januarie 2005, Pitt en Aniston het geskei. Pitt en Aniston se skeisaak was finaal afgehandel 2 Oktober.

Tydens Pitt se skeisaak het hy verlief geraak om "Mr. & Mrs. Smith" mede-ster Angelina Jolie. Op 11 Januarie 2006, kondig Jolie aan sy was swanger met Pitt se kind, deermee kondig hulle verhouding publiek aan vir die eerste keer. Pitt en Jolie kondig hulle verlowing op April 2012 na sewe jaar saam. Hulle was getroud op 23 Augustus 2014, in Frankryk. Op 19 September 2016, het Jolie aansoek gedoen om te skei.


Jolie het geboorte gegee aan Shiloh Nouvel in Swakopmund, Namibië, op 27 May 2006. Pitt het bevestig dat hul pasgebore dogter kwalifiseer vir 'n Namibiese paspoort.



</doc>
<doc id="39858" url="https://af.wikipedia.org/wiki?curid=39858" title="The Reader">
The Reader

The Reader (2008) is 'n Amerikaanse dramarolprent wat op die Duitse roman genaamd "Der Vorleser", deur Bernhard Schlink, gebaseer is. Die rolprentweergawe is deur draaiboekskrywer en dramaturg David Hare geskryf en deur Stephen Daldry geregisseer. Ralph Fiennes en Kate Winslet verskyn saam met die jong akteur David Kroß. 

Dit was die laaste rolprent vir vervaardigers Anthony Minghella en Sydney Pollack, wat vóór die uitreiking van die prent gesterf het. 

Produksie het in September 2007 in Duitsland aangevang en die rolprent het op 10 Desember 2008 met 'n beperkte vrystelling geopen.



</doc>
<doc id="39859" url="https://af.wikipedia.org/wiki?curid=39859" title="David Kroß">
David Kroß

David Kroß (* 4 Julie 1990 in Bargteheide, Sleeswyk-Holstein, ook bekend as David Kross) is 'n Duitse akteur.

Sy debuutverskyning was in "Hilfe, ich bin ein Junge" (Afrikaans: "Hulp, ek is 'n seun") in 2002. Hy het die hoofrolle in "Knallhart" (2006) en "Krabat" (2008) vertolk. Hy het later die hoofrol in die rolprent "The Reader" (2008) gespeel. Sy karakter, Michael Berg, is 'n 15-jarige seun wat verlief raak op 'n 36-jarige vrou, Hanna Schmitz, in die naoorlogse Duitsland. In dié rolprent vertolk hy ook die rol van die 22-jarige Berg as 'n regstudent wat Hanna Schmitz se hofsaak bywoon. Alhoewel die meeste akteurs wat in "The Reader" gespeel het redelik ervare was, was hy tot op datum nog betreklik onbekend. Sy kennis van Engels was ook taamlik beperk sodat hy die taal moes aanleer vir sy rol in hierdie prent, wat heeltemal in Engels verfilm is.



</doc>
<doc id="39870" url="https://af.wikipedia.org/wiki?curid=39870" title="Pretoria FM">
Pretoria FM

Pretoria FM, die voormalige Radio Pretoria, is 'n gemeenskap-gebaseerde radiostasie in Pretoria. Hulle saai 24 uur per dag op 104.2 FM uit. Pretoria FM is beskikbaar oor die hele wêreld deur middel van internet-uitsendings wat op hul webwerf beskikbaar is. In Suid-Afrika beskik die Radio oor ’n aantal FM uitsaai-torings wat die grootste deel van Gauteng, Limpopo, Noordwes, Mpumalanga en die noorde van Kwazulu-Natal dek en bereik nagenoeg 2 miljoen Afrikaanssprekendes verder word duisende luisteraars bereik deur middel van satellietskottel ontvangs. Die Radio gebruik Afrikaans as voertaal maar speel gereeld Engelse musiek en bied ’n groot verskeidenheid programme aan.

Gedurende September 1993 is die radiostasie as Radio Pretoria gestig en ontvang sy uitsaailisensie wat slegs vir drie dae geldig sou wees. Die radio is deur die hoofstroommedia beskryf as ’n "regse" radiostasie. Sommige oud-omroepers van die SAUK het hulle gewig ingegooi en het die radio se stryd om voortbestaan begin.

In 1995 ontvang die Radio sy eerste eenjaarlisensie, wat die daaropvolgende twee jaar hernu is. In 1999 word Radio Pretoria se eerste aansoek om ’n vierjaarlisensie afgekeur en moes die stasie talle hofsake begin om sy uitsaairegte te beskerm. Meer as agt jaar lank sou hierdie stryd duur om uiteindelik in 2007 gewen te word in die Bloemfonteinse Appèlhof waar vyf regters eenparig beslis het dat die redes vir afkeuring, verwerp word.

Die hof beslis dat die aansoek hersien word, dat die Uitsaaiowerheid die hofkoste moes betaal en dat al die redes vir die afkeuring van die aansoek ongegrond is.

Radio Pretoria het, te midde van hierdie lang uitgerekte stryd in die howe wat etlike miljoene rand beloop het, tog daarin geslaag om intussen te groei en die standaard van sy uitsendings en programme te verhoog. Van die mees bekende omroepers het hulle dienste gratis aangebied in daardie eerste jare van sy bestaan.

Aan die einde van 2008 het die Radio reeds meer as veertig permanente personeel in diens gehad, terwyl sowat vyftig medewerkers hul dienste gratis aanbied. Op 16 Desember 2008 het meer as 82 000 mense in die buiteland ingeskakel op die Geloftedag-uitsendings van Radio Pretoria.

Radio Pretoria het op 20 Julie 2015 saam met ander radiostasies: "Radio Drakensberg", "Radio Dagbreek", "Radio Magaliesberg", "Radio Tafelkop", "Radio Naboom", "Radio Kransberg", "Radio Ysterberg", "Radio Wolkberg" saamgesmelt en het onder een, nuwe handelsnaam, "Pretoria FM" begin uitsaai en vorm sodoende die grootste Afrikaanse gemeenskapsradiodiens in Suid-Afrika. Die bekendstelling het by die Atterburyteater in Pretoria plaasgevind.


</doc>
<doc id="39873" url="https://af.wikipedia.org/wiki?curid=39873" title="Pieter van der Byl">
Pieter van der Byl

Sy Edele Majoor Pieter Voltelyn Graham van der Byl (21 Februarie 1889, Caledon - 21 Januarie 1975, Muizenberg) was ’n Suid-Afrikaanse soldaat en staatsman. Hy was lid van die Suid-Afrikaanse Party en later die Verenigde Party. Hy was lid van generaal Smuts se kabinet en minister van naturelle sake. Maj. Piet (soos hy bekendgestaan het), was ’n chevalier de la Légion d’Honneur, erekolonel van die Universiteit van Kaapstad se Regiment sowel as die ontvanger van die Militere Kruis en Koning George VI kronings medalje.

Die eerste Van der Byl wat sy voet aan wal gesit het in die Kaap was Gerrit van der Byl in 1668. Oor die eeue het die Van der Byls magtige grondbaronne geword deur onder andere die volgende plase te bekom: Vredenberg, Klavervlei, Joostenberg, De Leeuwenhoek, Welmoed, Spier, Fairfield (waar die familie steeds bly) en Groote Schuur (die huidige woning van die president van Suid-Afrika. Dit is later verkoop aan Cecil John Rhodes).

Van der Byl is gebore as die seun van Tin van der Byl en Adelaide Taylor Piek. Sy vader verkies om sy kinders plaaslik te laat opvoed daarom ontvang hy sy opleiding by die Diocesan-kollege in Kaapstad en daarna sit hy die familietradisie voort deur te studeer by Pembroke College, Cambridge. Hy vaar nie baie goed op skool nie as gevolg van ’n ernstige siekte, maar op Cambridge blink hy uit in roei en neem hy deel aan verskeie Oxford-Cambridge regatta’s en in sy finale jaar ontvang hy ’n Blou (moontlik die eerste Suid-Afrikaner om dit te verower in roei).

Net ’n kort verduideliking van wat ’n Blou is – sportmanne en -vroue van beide universiteite kan ’n Vol Blou of ’n Half Blou toegeken word vir deelname op die hoogste vlak van univeriteitsport wat ’n universiteit wedstryd moet insluit. ’n Vol Blou is die hoogste eer wat iemand kan bekom en is ’n gesogte en prestige toekenning.

Na voltooiing van sy meestersgraad in Landbou, keer hy terug na Suid-Afrika met die doel om te boer. Hy ontvang egter in 1911 ’n brief van generaal Methuen, wie iemand benodig met plaaslike ervaring vir militêre oefeninge wat binnekort sou plaasvind in die Caledon omgewing. Hy sluit aan by die nuutgevormde Unie Verdedigingsmag en doen ’n offisierskursus. Talle van sy kollegas was vyandiggesind teenoor beide die Boere en Engelse weermagte, sommige was bestem om weer met die Maritz Rebellie in 1914 te bots.

Tydens die uitbreek van die Eerste Wêreldoorlog, dien hy met uitsondering onder generaal Jan Smuts en generaal Louis Botha in die Duits-Suidwes-kampanje sowel as die Oos-Afrika-kampanje. Tydens die Oos-Afrika-kampanje kry hy egter malaria wat sy gesondheid vir die res van sy lewe benadeel. Hier word hy bevorder tot kaptein van die personeel van generaal Smuts. Hy word gereeld gebruik om met die Duitse Weermag te onderhandel onder die leiding van die formidabele generaal Von Lettow-Vorbeck, wie met slegs 3000 Duitse Offisiere en duisende plaaslike Askari’s, die Suid-Afrikaanse en Britse magte in toom gehou het.

Gedurende die tyd het hy gereeld ’n ou familievriend, die befaamde grootwildjagter F.C. Selous, genader vir raad. Hy was ook een van die laaste mense wat Selous gesien het voor sy sluipmoord.

Aangesien daar nie veel vir hom was om te doen in Oos-Afrika nie, verseker hy ’n verplasing na die Westelike Front waar hy by die Britse Koninklike Lugmag (RAF) aansluit. Die oorlog was egter verby voordat hy sy opleiding kon voltooi. Vir sy pogings gedurende die oorlog word hy ’n "chevalier de la Légion d’Honneur" deur die Franse Regering en word hy uitgenooi na Buckingham Paleis vir ontvangs van die Militêre kruis.

Na afloop van die oorlog keer hy terug na ’n meer besadigde lewe tussen Engeland en sy familieplase in Suid-Afrika. In Suid-Afrika ontmoet hy per toeval veldmaarskalk sir Douglas Haig, met wie hy ’n lewenslange vriendskap aangeknoop het.

Tydens ’n ontmoeting met generaal Smuts in dieselfde jaar, oorreed Smuts hom om hom te dien in die amptelike kapasiteit as Minister van Verdediging. In 1928 besluit hy om die politiek te betree, en na sy werwingsveldtog vir die Suid-Afrikaanse Party word hy verkies as kandidaat vir Bredasdorp in 1929.

Toe Smuts die Eerste Minister geword het in 1939, was Van der Byl ’n minister sonder portefeulje in die kabinet. Hy was ’n flambojante en vermaaklike karakter, bekend vir sy gesegdes en humor asook sy elegante kleredrag (hy is verskeie kere aangewys as die bes geklede parlementslid ). Gedurende die oorlogsjare was hy, buiten sy ander pligte, die minister wat die uitgeworpe Griekse koninklike familie moes versorg. Hy raak bevriend met hulle en hulle besoek hom gereeld.

In 1943 word hy aangestel as die Minister van Naturelle Sake. Dit was ’n groot taak aangesien daar groeiende sentiment onder die armer klas van die blanke populasie was uit vrees dat hulle hul werk sal verloor ten gunste van goedkoper swart arbeid. Alhoewel Smuts die afsonderlike ontwikkeling van volkere voorstaan as metode om die skielike verstedeliking te stuit, was dit duidelik dat sy party se uitkyk op nie-blankes se bestaan in Suid-Afrika een van die reg van burgerskap vir almal in Suid-Afrika was, en dat afsonderlike ontwikkeling nie die pad vorentoe sal wees nie. Van der Byl was in ooreenstemming met Smuts se denke.

In 1948 word van der Byl versoek om die nuwe Zoeloekoning, Cyprian Bhekuzulu kaSolomon (vader van die huidige koning, Goodwill Zwelithini kaBhekuzulu) te kroon, waarvoor hy die lied "Nkosi Sikelel’ iAfrika" kies om te speel by die kroning.

Die Suid-Afrikaanse Party het die 1948-verkiesing verloor, en daarmee saam het Van der Byl ook sy kiesafdeling, Bredasdorp met 259 stemme teen die N.P. verloor. Hy word in die tussenverkiesing in die kiesafdeling Groenpunt in Oktober van daardie jaar onbestrede verkies nadat Robert Bowden, wat onbestrede verkies is op 26 Mei op 27 Junie, ter wille van Van der Byl bedank. Hy behou hierdie setel tot en met sy aftrede in 1966.

Gedurende hierdie jare van opposisie was hy nog steeds baie gewild en gerespekteer. Parlementslede is toegelaat om hom Oom Piet te noem.

Gedurende hierdie tydperk het sy uitkyk op die politieke denkwyse van die Nasionale Party nooit verander nie en het hy by verskeie geleenthede hulle beleid openlik gekritiseer. Hy was in besonder simpatiek teenoor die kleurling gemeenskap. Gedurende die vorige regering is stemreg aan verskeie kleurlinge gegee maar die Nasionale Party het hulle van hierdie regte asook ander ontneem wat hom kwaad gemaak het. Hoewel hy stemreg vir die swart populasie voorgestaan het, het hy ook nie aan meerderheidsregering geglo nie. Hy het geglo die tragedies wat voorgekom het in ander Afrika nasies soos die Kongo-slagtings en die vinnige agteruitgang van die state was as gevolg van die feit dat die bevolking nie voorbereid was op die onafhanklikheid en die koloniale magte wat so vinnig verdwyn het nie.

Van der Byl was ’n ondersteuner van Rhodesië, waar hy bang was dat onafhanklikheid sal lei tot ’n chaos. Hy was ook krities teenoor die Britse regering omdat hulle sanksies teen Suid-Afrika en Rhodesië ingestel het, omdat hy geglo het hulle het lojaliteit gehad gedurende beide Wêreldoorloë en Brittanje geldelik en militêr bygestaan.

Ten spyte van sy gewildheid het hy vyande gehad in Nasionale Party-geledere soos Vorster, Strijdom en Verwoerd oor sy uitgesproke aanvalle op hulle beleid. Dit het later sigbaar geword in die feit dat hulle nie met sy seun, P.K. van der Byl, toe hy ’n minister in Rhodesië was, wou saamwerk nie. In 1966, nadat hy ’n luide uitjou in die Parlement aangehoor het en daarop gevra is om die parlement vir die sessie te verlaat oor sy opmerking oor die huidige regeringsbeleid, het hy gevoel, genoeg is genoeg en na 37 jaar in die politiek tree hy af op 77 jaar.

Dit was die einde van ’n era in die Suid-Afrikaanse politiek, aangesien hy een van die weinige politici was wat gebore was in die koloniale era, en het die oorgang en die omvang van die Boere-oorlog beleef, deur Uniewording en tot in die nuwe Republiek. Tydens sy aftrede word hy ’n direkteur van die Suid-Afrikaanse versekeringsreus Ou Mutual. Hy skryf ook ’n drie volume outobiografie:

In 1922 trou hy met Joyce Clare Fleming, ’n Skotse vrou bekend om haar skoonheid en wie hy geken het sedert die einde van die oorlog. Hulle was baie prominent in die Engelse gemeenskap en was goed bevriend in die militêre kringe asook met die koninklike familie. Gedurende 1947 vergesel hy die koninklike geselskap op hulle toer en hy reël ook die 21ste verjaarsdag party van prinses Elizabeth in die Mount Nelson Hotel.

In 1923 word van der Byl se eerste seun gebore, P.K. van der Byl, (wie ’n minister was in Rhodesië) en die tweede seun, William, in 1925. Hy was later a direkteur van ANCI in Suid-Afrika.


</doc>
<doc id="39874" url="https://af.wikipedia.org/wiki?curid=39874" title="Heuwel van Kruise">
Heuwel van Kruise

Die Heuwel van Kruise (Litaus: Kryžių kalnas) is 'n Rooms-Katolieke bedevaartsoord in Litaue wat temidde van 'n akkerbougebied sowat sestien kilometer noordoos van die stad Šiauliai langs die snelweg A 12 in rigting Riga en net buite die dorp Meškuičiai geleë is. Die kunsmatige heuwel, wat tydens die Middeleeue as 'n burgheuwel aangelê is, is sowat tien meter hoog, 60 meter lank en tussen 40 en 50 meter wyd.

Volgens die historiese oorlewering het gelowiges in 1831, ná die opstand teen die tsaristiese Russiese bewind wat bloedig onderdruk is, begin om die eerste grafkruise op die heuwel van Jurgaičiai op te rig, ter nagedagtenis aan gesneuwelde opstandelinge wat êrens sonder kennisgewing vir hul naasbestaandes heimlik begrawe is. Die heuwel het met sy kruise 'n uitdrukking van spontane volksgeloof geword, en mense voeg tot vandag toe steeds meer kruise by. 

Die heuwel van Jurgačiai het volgens legendes oorspronklik as offerplek gedien, en sy huidige Rooms-Katolieke betekenis sou dan by 'n ou heidense tradisie aansluit. Oorlewerings berig dat die burgheuwel in 1348 deur kruisridders ingeneem is.

Die eerste historiese dokumente - kronieke wat na die Heuwel van Kruise verwys - het eers in die 1850's ontstaan, tog is die eerste kruise al in 1831 ter nagedagtenis aan opstandelinge opgerig wat vanweë 'n amptelike verbod, wat deur die Russiese owerhede op dodeverering vir die gesneuweldes geplaas is, êrens heimlik begrawe is. Ná 'n tweede opstand in 1863 is steeds meer kruise bygevoeg.

Teen die beginning van die 20ste eeu was die Heuwel van Kruise reeds 'n beduidende bedevaartsoord wat nie net deur pelgrims besoek is nie, maar ook as 'n gewilde plek vir misse en religieuse verering. Die aantal kruise het tydens die Sowjet-bewind, toe die Heuwel van Kruise naas sy godsdienstige ook 'n politieke betekenis as 'n plek van anonieme maar volgehoue weerstand teen die besetters gekry het, geweldig toegeneem. Familielede van duisende Litauers, wat in die Stalin-tydperk na Siberië gedeporteer is en dikwels daar oorlede is, het kruise op die heuwel geplaas, net soos die oorlewendes wat ná Stalin se afsterwe in 1953 uit die Goelag-kampe na hul tuisland teruggekeer het.

Die kommunistiese owerhede het die heuwel dan ook as 'n ongewenste en skadelike simbool van die Rooms-Katolieke geloof beskou en verskeie pogings onderneem om die kruise te verwyder. In 1961 is van die houtkruise gebreek en verbrand, metaalkruise is as stukke skrootmetaal verkoop, en steen- en betonkruise gebreek en begrawe. Die Sowjet-owerhede het dikwels stootskrapers ingebring om die heuwel om te dolwe en te verniel. In die periode tussen 1973 en 1975 is jaarliks sowat vyfhonderd kruise openlik verniel.

Later het die owerhede meer subtiele metodes gebruik om gelowiges van die heuwel weg te hou - kruise is nou vanweë hul "gebrek aan kunswaarde" verniel, die gebied is ná die beweerde uitbreek van verskeie "epidemies" vir die publiek gesluit, of polisie-eenhede het padversperrings gehou om gelowiges toegang tot die heuwel te weier. Die Heuwel van Kruise is selfs deur die Rooi Leër en eenhede van die geheime diens KGB bewaak. In 1978 en 1979 is daar pogings onderneem om die gebied kunsmatig te oorstroom.

Ondanks al hierdie pogings om gelowiges van die heuwel te verdryf, is ná elke nagtelike aksie soggens weer nuwe kruise op die heuwel geplaas. Ná die politieke veranderings van die jaar 1988 het die Sowjet-president Michail Gorbatsjof die Heuwel van Kruise uiteindelik amptelik as 'n kulturele monument erken. Die Litause simbool van geloof, hoop en nasionale identiteit het dwarsoor die wêreld bekendheid verwerf toe pous Johannes Paulus II op 7 September 1993 'n besoek aan die Heuwel van Kruise afgelê het en 'n mis vir 100 000 gelowiges gevier het. Die pous was veral beïndruk deur 'n kruis wat in 1981 opgerig is nadat 'n sluipmoordpoging op hom uitgevoer is. Op hierdie kruis is 'n inskrif met 'n gebed vir sy genesing aangebring.

Die aantal kruise kan net beraam word - volgens skattings is daar intussen sowat 100 000 op die heuwel opgerig, en gelowiges voeg elke dag honderde nuwe kruise by. Op kerklike feesdae lê duisende pelgrims 'n besoek aan die heuwel af. Die meeste van die kruise dra Litause, Poolse en Russiese inskrifte, en sommige van hulle is gedenkkruise wat met blomme, foto's en 'n klein boodskap vir oorledene familielede versier is.

Die meeste van die kruise is deur mense opgerig wat probeer om teenspoed, ongeluk en siektes te hanteer. Een kruis is byvoorbeeld ter nagedagtenis van die slagoffers van die "Estonia"-veerbootramp hier geplaas. Die heuwel is daarnaas ook 'n gewilde trekpleisters vir Litause huwelikspare wat hier foto's laat neem. Volgens 'n legende sal die grootste wens van elkeen, wat 'n nuwe kruis byvoeg, vervul word. Handelaars bied dan ook op 'n parkeerplek net voor die heuwel allerlei soorte kruise aan wat as offergawes deur pelgrims en toeriste gekoop kan word. Gewoonlik probeer elke besoeker sy eie kruis of rosekrans-gebedssnoer by te voeg, en indien sy of hy geen saamgebring of plaaslik gekoop het nie, word klippe, twygies of gras gebruik om 'n selfgemaakte kruis op die heuwel agter te laat.

Die eerste opname van die aantal kruise is in 1900 deur ene mnr. Ksywicki gedoen wat in historiese kronieke na sowat 130 kruise verwys het. Twee jaar later het hierdie getal gegroei tot 155. Ná die Eerste Wêreldoorlog is daar in 1922 slegs vyftig kruise getel, maar die getal het in 1938 weer meer as vierhonderd beloop.

Die Sowjet-owerhede het in 1961 meer as 5 000 kruise verniel, en 'n bykomende 1 200 is in 1975 verwyder. Entoesiaste uit die nabygeleë stad Šiauliai het ná die politieke veranderings van die laat 1980's 14 387 groot kruise getel (waarvan 1 112 tussen drie en vier meter hoog was, 130 selfs nog hoër) en sowat 41 000 kruise met 'n hoogte van minder as 0,5 meter. 1990 was daar 90 000 kruise op 'n totale oppervlakte van 4 600 vierkante meter. Die woud van kruise het intussen ook na die vlakte rondom die heuwel uitgebrei.


</doc>
<doc id="39876" url="https://af.wikipedia.org/wiki?curid=39876" title="Humansdorp">
Humansdorp

Humansdorp is 'n landelike dorp in die westelike gedeelte van die Oos-Kaap in Suid-Afrika. Humansdorp lê op ongeveer 4 kilometer afstand van die belangrike N2 nasionale pad tussen George en Port Elizabeth. Die dorp vorm deel van die Kouga Munisipaliteit wat Jeffreysbaai, Patensie, Hankey, St. Francisbaai en Oesterbaai insluit.

Die dorp se ontstaan kan terugvoer word na die afstiging van die NG gemeente Humansdorp in 1849 van die NG gemeente Uitenhage. M.G. Human het in latere jare 'n stuk grond aan die Kerkraad van die NG Gemeente Humansdorp geskenk waarop dorpserwe uitgelê is in 1853. Aanvanklik was die kerkgebou opgerig te Kerkplaas in die distrik. Met die ontwikkeling van die dorpserwe het die kerkgebou geskuif na die nuwe dorp wat knus ontwikkel het naby die Kromrivier.

Humansdorp is baie strategies geleë, slegs 15 km van die bekende branderplankmekka Jeffreysbaai.

Die bekende Roete 62 begin hier.

Vandag is Humansdorp die hartklop van die Kougastreek. Daar kan tereg verwys word na die streek as die "melkspens" van Suid-Afrika. Die Woodlands-melkery se aanleg is in die nywerheidsgebied, Panorama, geleë. Humansdorp is ook die sentrale punt van landboubedrywighede vir die nabye distrikte van die Gamtoosvallei, Langkloof en Tsitsikamma. Die Humansdorp Koöperasie is ook op die dorp geleë, met 'n ryk geskiedenis van diens aan die landbougemeenskap.

Die dorp beskik oor 'n hele aantal skole ondermeer die Laerskool Stulting, Graslaagte, Kruisfontein en Mzingizi. Die Hoërskole van Humansdorp is Nico Malan, Humansdorp Sekondêr en Lungiso. Die eerste vennootskapshospitaal in die Oos-Kaap was ook in 2005 op Humansdorp gevestig. Die vennootskap tussen die Oos-Kaapse Departement van Gesondheid en die Life-Hospitaalgroep het gelei tot die Kouga Vennootskapshospitaal wat uit twee afdelings bestaan, naamlik die Humansdorp Provinsiale (Staats-) Hospitaal en die Isivivana Privaat Hospitaal.




</doc>
<doc id="39877" url="https://af.wikipedia.org/wiki?curid=39877" title="NG Kerk in Oos-Kaapland">
NG Kerk in Oos-Kaapland

Die Sinode van die NG Kerk in Oos-Kaapland het afgestig van die NG Kerk van Suid-Afrika (Wes-en-Suid-Kaapland) in Oktober 1973 tydens 'n buitengewone sitting van die sinode in Kaapstad. Die Sinode het 'n administratiewe kantoor in Port Elizabeth.

Die sinodale gebied volg meestal die geografiese grense van die Oos-Kaapse provinsie. Die volgende gemeentes, wat deel is van die NG Kerk in Oos-Kaapland, val egter in 'n ander geografiese provinsie, naamlik Noupoort en Colesberg, wat in die provinsie Noord-Kaap val, en Murraysburg, wat in die provinsie Wes-Kaap val. Die Oos-Kaapse dorpie Cedarville se gemeente het in 1979 met Matatiele in KwaZulu-Natal saamgesmelt en ressorteer van toe af onder daardie provinsie se Sinode.

Missie:
Die NG Kerk in Oos-Kaapland begelei gemeentes en ringe, en bou hulle kapasiteit, om deur 'n proses van geestelike onderskeiding God se roeping te ontdek en uit te voer.

Visie:
Die NG Kerk in Oos-Kaapland is een, heilige, algemene Christelike kerk, die gemeenskap van die heiliges.

Die sinode beoefen vier funksies ten einde sy missie en visie te verwesenlik:


Die Sinode beskik slegs oor een kommissie, die Sinodale Kommissie (SK) met sy dagbestuur. Die SK konsentreer op die sinodale funksies van visioenêre leierskap en bestuur. Voorts word die werksaamhede van die sinode deur netwerke onder leiding van netwerkbestuurders uitgevoer. Die netwerke word oorhoofs deur die Begeleidingsnetwerk (B-Net) gekoördineer.
Die volgende netwerke bestaan onder andere:

Die verskillende vergaderings en byeenkomste van die NG Kerk in Oos-Kaapland word volgens 'n bepaalde ritme belyn, sodat die kerk bemagtig word om deur geloofsonderskeiding en leierskap te doen wat God van ons vra. Die jaar begin met 'n dag van teologiese beplanning. Die sinodale werkswinkel, wat fokus op die voortgesette teologiese opleiding van predikante, vind in Maart plaas en handel oor geïdentifiseerde sake van belang. Die Sinodale Kommissie en bosberade in April identifiseer temas en projekte deur 'n proses van geloofsonderskeiding. Die ringsittings in die derde kwartaal voer hiierdie sake deur in die vorm van ringsprojekte wat in die plaaslike konteks van elke ring van belang mag wees. Deur aansoeke om befondsing via goedgekeurde ringsprojekte kom die sake dan op die ring se agenda vir die volgende jaar, en herhaal die proses sigself. Die vierjaarlikse sinodes beoefen geloofsonderskeiding met die oog op die langer termyn. Die volgende gewone Sinondesitting is in 2011.

Die Sinodale Kommissie (SK) bestaan uit twee verteenwoordigers van elke ring, 'n leraar en kerkraadslid. Die SK funksioneer dus as 'n konferensie van ringsverteenwoordigers. Die leraar of kerkraadslid wat die ring op die SK verteenwoordig is ook ex officio 'n lid van die ringskommissie en kommunikeer SK-besluite aan die ring / ringskommissie. Die moderator, assessor, aktuarius en skriba van die sinode dien in die SK as onderskeidelik voorsitter, onder-voorsitter, aktuarius en skriba. By sy konstituering net na afloop van die vierjaarlikse sinode wys die SK 'n dagbestuur aan, bestaande uit die vier moderatuurslede, 'n deskundige lid vir finansies en drie ander lede van die SK, met sekundi. Die Direkteur Administrasie en Begeleiding dien adviserend in die SK.

Die getal gemeentes in dié sinode het van 1985 tot 2011 van 114 tot 104 afgeneem. Die enigste nuwe gemeentes was die samesmelting van Oos-Londen-Suid en -Wes as De Brug in 1993 (wat in 2010 ingelyf is by Buffelsrivier), Gonubie by Oos-Londen in 1986, Port Elizabeth-Sherwood in 1987 en eers weer 21 jaar ná die laaste volwaardige stigting met die afstigting in 2008 van Sondagsriviermond van Uitenhage-Oos. Etlike baie oue gemeentes het deur die voortdurende ontvolking van die platteland en deur die destydse regering se beleid om die sogenaamde tuislande te konsolideer, ophou bestaan. Hulle was onderskeidelik die 77ste, 86ste en 87ste oudste NG gemeentes in die land, asook die NG gemeente Du Plessis, onder meer gesetel op die dorpie Kala in die destydse Transkei. Op 13 September 2010 smelt ook die Middelburg, Oos-Kaap, saam met die dorp se ander NG gemeente, Middelburg-Uitsig, as Middelburg-Karoo. Dit is die oudste gemeente wat tot dusver met 'n ander gemeente saamgesmelt het en waarvan die oorspronklike naam in die slag gebly het. Ten spyte van die verdwyning van 10 gemeentes, het die gemiddelde getal belydende lidmate per gemeente afgeneem van 650 in 1985 tot 552 in 2012 omdat die Sinode se totale aantal belydende lidmate met 22,4% gedaal het van 74 092 in 1985 tot 57 511 in 2012. In die hele NG Kerk was die afname 13,3%. Net in KwaZulu-Natal (31,9%) was die vermindering groter.

Oos-Kaapland het dan ook teen 2012 'n groot aantal gemeentes met minder as 200 lidmate gehad waarvan nege vakant was, 11 hul eie leraar gehad het en vier 'n hulpleraar, kontrakleraar of gebruik gemaak het van 'n aangrensende gemeente se leraar: Cathcart 84 (eie leraar), Gamtoosvallei (Patensie) 179 (eie leraar), Glen Lynden 153 (eie leraar), Hofmeyr 138 (vakant), Indwe 69 (hulpleraar), Jamestown 90 (vakant), Klipplaat 40 (vakant), Loerie 184 (eie leraar), Maclear 140 (eie leraar), Misgund 140 (eie leraar), Mthatha 83 (gekoppelde leraar), Murraysburg 166 (eie leraar), Nieu-Bethesda 58 (bedien deur leraar van Graaff-Reinet), Pearston 105 (vakant), Port Elizabeth-Oos 92 (eie leraar), Anchor of Hope (Port Elizabeth-Sentraal) 132 (eie leraar), Rietbron 94 (kontrakleraar), Sondagsriviermond 168 (vakant), Sterkstroom 135 (bedien deur leraar van die NG gemeente Molteno), Steynsburg 180 (vakant), Steytlerville 187 (vakant), Stutterheim 195 (eie leraar), Tarkastad 189 (eie leraar), Ugie 137 (eie leraar), Venterstad 96 (vakant), Waterford 47 (vakant).

Ses en twintig, of te wel presies 'n kwart van Oos-Kaapland se gemeentes, het dus teen 2012 tot onder die kritieke drumpel van 200 lidmate gedeel wat in die meeste gevalle sinvolle, afsonderlike voortbestaan baie moeilik maak. Reeds in 2008 het die Sinode van Noord-Kaapland in sy ondersoek na die bediening van klein of afgeleë gemeentes bevind 'n gemeente met een leraar op die laagste kerf se bedryfskoste vir 'n jaar beloop R713 668. Met inflasie van 6 persent per jaar sou dit teen 2012 R955 050 beloop het. Vir 'n gemeente met 200 lidmate kom dit neer op 'n maandelikse bydrae per lidmaat van R398.





</doc>
<doc id="39878" url="https://af.wikipedia.org/wiki?curid=39878" title="Šiauliai">
Šiauliai

Šiauliai (Lets: "Šauļi", Duits: "Schaulen", Pools: "Szawle") is die vierde grootste stad van Litaue met 'n oppervlakte van 81 vierkante kilometer en 'n bevolking van 126 548 (in 2008). Die moderne nywerheidstad is in die noorde van die land teen die oostelike uitlopers van die Žemaitiese heuwelland geleë en word deur drie mere, Talkša, Rėkyvos en Ginkūnai, omring. Šiauliai is vandag ook 'n belangrike kulturele sentrum wat staan 'n aantal musea veral vir die Heuwel van Kruise, 'n Rooms-Katolieke bedevaartsoord in die omgewing, bekend staan.

Šiauliai het al 'n beduidende rol in die Litause geskiedenis gespeel. Op 22 September 1236 het die Lyflandse Ridderorde naby die huidige stad in die Slag van Saulė 'n verpletterende nederlaag teen Litaus-Žemaitiese magte gely. Die stadsnaam is volgens oorlewerings van die Litause "saulė" ("son") of die woord "šaulys" ("skutter") afgelei.

Teen die einde van die 18de eeu het talle ambagslui uit Oos-Pruise hulle saam met Silesiese wewers in Šiauliai gevestig, en die plaaslike tekstiel- en leerbedryf het tot die beduidendste sektor van die plaaslike ekonomie ontwikkel. In 1871 is 'n spoorwegverbinding met die Letlandse stad Liepāja gebou.

Die oorspronklike historiese stadskern is in die twee wêreldoorloë byna volledig verniel. Ná 1945 het die Sowjet-owerhede naby Šiauliai een van die grootste militêre lughawens in Oos-Europa opgerig. Vandag, ná Litaue se toetreding tot die Noord-Atlantiese Verdragsorganisasie (NAVO), word NAVO-lugpatrollies oor die Baltiese lande gereeld vanuit hierdie lughawe uitgevoer. Šiauliai beskik daarnaas oor die jongste universiteit in Litaue.

Šiauliai is in die noorde van Litaue teen die Samogitiese (Žemaitiese) Heuwelland en by die waterskeiding van die Venta-, Dubysa-, Nevėžis- en Mūša-riviere geleë. Naas die Talša- of Talkša-meer in die stadsentrum is daar nog 'n aantal mere in en rondom Šiauliai: Die Ginkūnai-meer noord van die Talša-meer, die klein Švedė-meer in die ooste, en die Rėkyva-meer - die grootste in Litaue - in die suidelike stadsgebied.

Šiauliai is 'n geskiedkundige stad waarna in die vroeë 13de eeuse kronieke van die Swartridder-orde as "Soule", "Saulia" en "Saulen" verwys word. Die sogenaamde Slag van die Son, wat op 22 September 1236 naby die huidige Šiauliai plaasgevind het en waarin die kruisvaarders van die Lyflandse Swartridder-orde 'n verpletterende nederlaag teen Litaus-Žemaitiese magte gely het, word tans ook as die stigtingsdatum van die stad beskou. Gedurende die 13de en 14de eeu het Šiauliai as die sentrum van die "Sonland" bekend gestaan.

In 1445 is 'n houtkerk in die stadsentrum opgerig wat 1625 deur die huidige baksteengebou vervang is. In 1589 het Šiauliai stadstatus volgens die Maagdenburgse Reg gekry. Die destydse gewes Šiauliai (Litaus: "Didieji Šiauliai") het ook omliggende nedersettings soos Joniškis, Radviliškis en Meškuičiai ingesluit. Šiauliai was die administratiewe sentrum vir 'n koninklike landgoed met 6 000 boereplase. 

Tussen die 16de en 18de eeu is Šiauliai sowel deur Sweedse troepe verwoes asook deur 'n pesepidemie getref. Die stad het nogtans teen die laat 18de eeu tot 'n beduidende administratiewe sentrum vir dertien distrikte in sy omgewing ontwikkel. Terselfdertyd is 'n verskeidenheid nywerhede in Šiauliai gestig, terwyl sy boukuns destydse Europese style weerspieël het. Vanaf 1795 het Šiauliai as die hoofstad van die gelyknamige distrik gedien, en in die volgende eeu was dit 'n beduidende handelstad wat Litaue met die Oossee-hawens in Riga en Liepāja (Letland) verbind het.

Die bou van spoorweglyne tussen Sint Petersburg en Koningsberg (1839) en tussen Liepāja en Romnai (1871), wat albei deur Šiauliai geloop het, het sy status as ekonomiese sentrum in Noord-Litaue bevestig. Ná 'n verwoestende brandramp in 1872 is Šiauliai vinnig heropgebou, en in dieselfde tydperk het nuwe fabrieke ontstaan waar sy, wol, sjokolade, leer en sigarette vervaardig of verwerk en bier gebrou is.

Danksy die ekonomiese voorspoed was Šiauliai in 1897 na Kaunas die tweede grootste stad in Litaue met 'n bevolking van meer as 16 000. Die stad was daarnaas ook 'n beduidende Joodse sentrum, met 'n Joodse bevolkingsaandeel wat in 1909 56,4 persent beloop het.

Gedurende die Eerste Wêreldoorlog het tussen April en Junie 1915 groot slagte in en naby Šiauliai plaasgevind waartydens op 17 April nie net die historiese stadsentrum verniel is nie, maar ook sowat 85 persent van alle geboue in die stadsgebied afgebrand het. Die stad is vervolgens deur Duitse troepe beset.

Met die onafhanklikwording van Litaue ná die einde van die oorlog het 'n nuwe tydperk vir Šiauliai aangebreek. Die stad is heropgebou, en naas vyf leer- en skoenfabrieke het ook aanlegte vir wolverwerking en wewerye, 'n meubelfabriek en die "Gubernija"-brouery ontstaan. In 1938 het die plaaslike nywerhede 85 persent van Litaue se leervervaardiging, 60 persent van sy skoen-, 75 persent van sy linnegoed- en 35 persent van sy sjokolade-vervaardiging verteenwoordig. Šiauliai was tussen die twee wêreldoorloë steeds die tweede belangrikste Litause stad ná die destydse hoofstad Kaunas.
Die Tweede Wêreldoorlog het weer verwoesting in Šiauliai gesaai. Tydens die gevegte is tagtig persent van alle geboue verniel, en die stad is weer deur Duitse troepe beset. Šiauliai is ná 1945 as 'n moderne stad heropgebou en dien steeds as die administratiewe sentrum van 'n gebied wat munisipaliteite soos Joniškis, Pakruojis, Radviliškis, Kelmė en Naujoji Akmenė insluit.

Handel en ambagte was sedert die 15de en 16de eeu die ekonomiese basis van Šiauliai. Die oorloë tussen Swede en Rusland het net soos Napoléon Bonaparte opmars na en terugtog uit Rusland het 'n nadelige uitwerking op die ontwikkeling van die stad gehad. 'n Nuwe bloeitydperk het met die vestiging van wewers uit Silesië in die laat 18de eeu en die stigting van tekstielnywerhede begin.

Ná die Tweede Wêreldoorlog het Šiauliai sy posisie as beduidende nywerheidstad bevestig - klere, skoene, fietse, radio- en televisietoestelle, wat plaaslik vervaardig is, is na alle dele van die Sowjetunie uitgevoer. Aangesien die elektroniese fabrieke ook militêre hoëtegnologie ontwikkel het, was Šiauliai tot en met 1987 nie toeganklik vir buitelandse besoekers nie.


</doc>
<doc id="39879" url="https://af.wikipedia.org/wiki?curid=39879" title="Prostitusie">
Prostitusie

Prostitusie is die aktiwiteit waarby seksuele dade in ruil vir geld of goedere gelewer word. Die woord word van die Latynse "pro" (voorsetsel) en "statuere" (werkwoord) afgelei. 'n Letterlike vertaling is "om te ontbloot", "om voorop te plaas".


</doc>
<doc id="39884" url="https://af.wikipedia.org/wiki?curid=39884" title="Scotty Smith">
Scotty Smith

George St Leger Lennox (1845 – 1919), beter bekend as Scotty Smith, was 'n Suid-Afrikaanse rower en bekend as Suid-Afrika se eie Robin Hood. Hy is in Perth in 1845 in 'n Skotse adellike gesin gebore. Dwarsdeur die hele Suid-Afrika en veral in die Kalahari is daar baie stories oor Scotty Smith in omloop. Hy sterf tydens die Spaanse griep.

Scotty wou nie met die vrou wat sy vader gekies het, trou nie. Daarom het hy nie sy erfenis ontvang nie. Hy het in die veeartsenykunde studeer voordat hy na die kolonies vertrek het. Hy het eers na Australië gegaan en aan die "Kalgoorlie gold rush" deelgeneem, maar was blykbaar nie baie suksevol nie. Daarna was hy agtereenvolgens "prize fighter" in New York, 'n veeartsoffisier van 'n leërregiment in Indië en 'n bevelvoerder in die ruitery in Indië. Weens die groot aantal ongevalle onder sy manskappe het 'n krygsraad hom ontslaan.

Scotty het in 1877 in Suid-Afrika aangekom om by die "Frontier Armed and Mounted Police" aan te sluit en het aan die Gaikaoorlog deelgeneem. Dit is nie presies bekend wanneer hy as soldaat uitgetree het nie.

Hy het beweer dat hy die identiteit van 'n oorlede vriend met die naam Scotty Smith as sy eie aangeneem het. Bespiegeling wil dit hê dat hy dokumente met die naam Scotty Smith gebruik het om uit die leër ontslaan te word. Na sy loopbaan as soldaat het sy lewe 'n meer opwindende fase binnegegaan. In 1892 is hy met ene Juffrou Van Niekerk getroud en het by haar twee seuns en vyf dogters.

In Suid-Afrika was hy wapensmokkelaar, struikrower, jagter, diamantsmokkelaar en 'n perdedief. Hy het so ver as Betsjoeanaland (vandag Botswana) opgetree.

Scotty Smith is dikwels deur die polisie aangekeer, maar het elke keer op een of ander manier ontsnap. Hy het hom dikwels as iemand ander voorgedoen. Menigmaal het Scotty ryk mense se geld gesteel en die geld vir behoeftige mense gegee (hiervandaan die bynaam "Robin Hood van die Kalahari").

Daar was blykbaar 'n boer wat Scotty ontmoet het, maar hy het nie Scotty herken nie. Toe vertel die boer vir hierdie man (Scotty) dat hy wens hy kon Scotty Smith vang en hom aan die polisie op Kenhardt oorhandig om die uitgeloofde beloning vir Scotty se arrestasie te ontvang. Toe identifiseer Scotty homself en sê die boer moet hom met 'n geweer teen die kop na die polisie neem. Die boer het so gemaak en die beloning gekry. Scotty het daardie selfde aand weer ontsnap.

Nog 'n storie van Scotty vertel hoe hy onwettige diamante vir die polisie versteek het. Hy het blykbaar die diamante in die ketel op die kampvuur gesit. Al was die diamante binne die ketel, het hy koffie vir die polisiemanne geskink.

Dit is nie bekend hoe waarheidsgetrou al die anekdotes is nie. In die meeste verhale het hy altyd op een of ander wyse vir die polisie weggekruip.




</doc>
<doc id="39885" url="https://af.wikipedia.org/wiki?curid=39885" title="Dalia Grybauskaitė">
Dalia Grybauskaitė

Dalia Grybauskaitė [daˈlʲæ grʲiːbausˈkaitʲeː] (* 1 Maart 1956 in Vilnius) is 'n Litause politikus en voormalige kommissaris vir finansiële beplanning en besteding van die Europese Unie. Op 17 Mei 2009 is Grybauskaitė as onafhanklike kandidaat en opvolger van Valdas Adamkus as die eerste vroulike president van Litaue verkies en op 12 Julie 2009 ingesweer. Sy is op 12 Julie 2019 deur Gitanas Nausėda opgevolg.

Dalia Grybauskaitė het by die sekondêre Salomėja Nėris-skool in Vilnius skoolgegaan. Op die ouderdom van negentien jaar het sy as inspekteur in die personeelafdeling van die Filharmoniese Orkes begin werk en een jaar later na Leningrad (tans Sint Petersburg) gegaan en aan die plaaslike universiteit as deeltydse student in politieke ekonomie ingeskryf. Terselfdertyd het sy in 'n Leningradse pelsfabriek gewerk.

Ná die voltooiing van haar studies het sy 'n tyd lank as dosent in politieke ekonomie gewerk en daarna na haar geboortestad Vilnius teruggekeer. Hier het sy enkele maande lank as leidende sekretaris van die Akademie van Wetenskappe se "Žinija"-geselskap gefungeer. Sy was tussen 1983 en 1984 hoof van die Landbou-afdeling van Vilnius se Partyskool en het later, tussen 1985 en 1990, as dosent in die Departement van Politieke Ekonomie klas gegee vir studente, met politieke ekonomie en die wêreldgeskiedenis van geld as haar hoofsaaklike onderwerpe. In 1988 het sy 'n wetenskaplike tesis by die Moskouse Akademie van Publieke Wetenskappe verdedig. Die Raad van die Litause Akademie van Wetenskappe het hierdie wetenskaplike graad in 1993 erken en die akademiese graad van doktor van sosiale wetenskappe aan haar toegeken.

In 1991 het Dalia Grybauskaitė 'n spesiale opleidingsprogram vir senior uitvoerende amptenare by die Georgetown-universiteit in Washington, D.C. voltooi en is in dieselfde jaar as program-direkteur in die kantoor van die eerste minister van die Republiek van Litaue en as direkteur van die Europa-afdeling van die Litause Departement van Internasionale Ekonomiese Betrekkinge aangestel. Een jaar later is sy as buitengewone gesant en gevolmagtigde minister by Litaue se missie by die Europese Unie benoem. Vanaf 1996 was sy gevolmagtigde minister by die Litause ambassade in die Verenigde State.

Dalia Grybauskaitė het in 1999 na Litaue teruggekeer om as adjunkminister van finansies in die kantoor van die eerste minister Andrius Kubilius te werk. Sy is in 2000 as adjunkminister van buitelandse sake benoem en het een jaar later minister van finansies in die kantoor van eerste minister Algirdas Brazauskas geword.

Vanaf 1 Mei 2004 het sy die amp van kommissaris vir finansiële beplanning en besteding van die Europese Unie beklee en is in die volgende jaar as "Kommissaris van die Jaar 2005" verkies – 'n erkenning vir haar inspanning om die swaartepunt van die Europese Unie (EU) se besteding na navorsing en ontwikkeling te verskuif – komponente wat die EU se mededingendheid sou bevorder. In 2003 is die "Kruis van Kommandeur van die Orde van die Litause Grootvors Gediminas" aan haar toegeken.

As EU-kommissaris het sy een van die mees ambisieuse projekte in die geskiedenis van die Unie aangepak – die hervorming van sy besteding wat op 'n meer wenslike, effisiënte en transparente besteding van fondse gemik was.

Ondanks haar suksesvolle en veilige loopbaan in Brussel het Dalia Grybauskaitė op 26 Februarie 2009 aangekondig dat sy 'n kandidaat in die Litause presidentsverkiesing sou wees. Sy het vir haar voorneme groot steun van die Litause publiek gekry en is reeds tydens die eerste verkiesingsrondte op 17 Mei met 'n algehele meerderheid van meer as 68 persent van die uitgebragte stemme as eerste vroulike president van die Republiek van Litaue verkies.

President Grybauskaitė praat vier vreemde tale: Engels, Russies, Pools en Frans.



</doc>
<doc id="39887" url="https://af.wikipedia.org/wiki?curid=39887" title="Tasikmalaya">
Tasikmalaya

Tasikmalaya is 'n stad in die provinsie Wes-Java in Indonesië.

Die stad het 10 buurte/distrikte (Indonesies: kecamatan):



</doc>
<doc id="39896" url="https://af.wikipedia.org/wiki?curid=39896" title="Mr. Lordi">
Mr. Lordi

Tomi Petteri Putaansuu (* 15 Februarie 1974 in Rovaniemi, Finland), beter bekend onder sy verhoognaam Mr. Lordi, is 'n Finse musikant en die huidige sanger van Lordi.



</doc>
<doc id="39905" url="https://af.wikipedia.org/wiki?curid=39905" title="Sturm und Drang (musiekgroep)">
Sturm und Drang (musiekgroep)

Sturm und Drang is 'n musiekgroep wat uit vier Finse jongelinge uit Vaasa bestaan.





</doc>
<doc id="39907" url="https://af.wikipedia.org/wiki?curid=39907" title="Lordi's Rocktaurant">
Lordi's Rocktaurant

Lordi's Rocktaurant is 'n Finse maatskappy in privaatbesit wat in 2006 deur Tomi Putaansuu in Rovaniemi, Finland gestig is. Dit bedryf as 'n restaurant getematiseer volgens Lordi, 'n Finse musiekgroep, en die stigter is ook bekend as die voorsanger vir Lordi.



</doc>
<doc id="39908" url="https://af.wikipedia.org/wiki?curid=39908" title="Lietuvos rytas">
Lietuvos rytas

Lietuvos rytas ('Litaue se Oggend') is die grootste dagblad in Litaue wat van Maandag tot Saterdag verskyn, met 'n sirkulasie van tussen 65 000 (op Maandae) en tot by 165 000 op Saterdae. "Lietuvos rytas" word deur die beslote Litause aandelemaatskappy "UAB Lietuvos rytas" uitgegee, wat ook 51 persent van die aandele van Litaue se grootste streektelevisiekanaal "5 kanalas" hou.

"Lietuvos rytas" is die regstreekse opvolger van die vroeëre dagblad "Komjaunimo tiesa", die Litause uitgawe van die Sowjet-koerant "Komsomolskaja Prawda", en verskyn sedert 1990 onder sy huidige naam.

Die hoofredakteur is Gedyvas Vainauskas, die pos van adjunk word deur die voormalige Seimas-afgevaardigde Rimvydas Valatka beklee.



</doc>
<doc id="39912" url="https://af.wikipedia.org/wiki?curid=39912" title="Google Translate">
Google Translate

Google Translate is ’n gratis aanlynvertaaldiens van Google Inc. Dit bied outomatiese vertaling aan tussen ’n groot aantal volkstale. Die diens bied ook vertaling van spraak na teks, beelde van teks, webwerwe, asook spraak na spraak vir sekere tale. Die diens word aangebied deur ’n koppelvlak op die Web wat deur middel van persoonlike rekenaars of slimfone (Android en iOS) benut kan word. ’n API is ook beskikbaar wat ontwikkelaars in staat stel om blaaieruitbreidings en toepassings te bou. Google Translate ondersteun meer as 100 tale. Teen Mei 2013 is meer as 200 miljoen gebruikers per dag gerapporteer.

Die gehalte van die vertalings wissel, inherent van rekenaarvertalings oor die algemeen, aangesien die betekenis van woorde afhanklik is van die konteks waarin hulle gebruik word. Deur die interaktiewe karakter van die diens, waaronder die verkryging van terugvoer van gebruikers, kan die gehalte van die diens mettertyd verbeter word. Logieserwys sal vertalings tussen veelgebruiker tale hierdeur beter en begrypliker wees as minder gebruikte tale. Die diens kan ook van en na Afrikaans vertaal.

In November 2016 het Google aangekondig dat Google Translate nou gebruik gaan maak van ’n neuralemasjienvertaalenijn – Google Neural Machine Translation (GNMT) – wat volledige sinne op ’n slag vertaal in plaas van stuk vir stuk. GNMT is eers toegepas op agt taalpare: vanaf en na Engels en Sjinees, Frans, Duits, Japannees, Koreaans, Portugees, Spaans en Turks.

Google "Translate Community" ("Vertaalgemeenskap") is ’n platform wat bedoel is om die Google Translate-diens te verbeter. Vrywilligers (enige persoon met ’n Google-rekening) kan tot vyf tale kies waarin hul kan help om die vertalings te verbeter. Gebruikers kan frases vertaal en weer frases wat ander vertaal het verifieer en nagaan. In Augustus 2016 word die “Google Crowdsource”-toepassing vrygestel wat vertaaltake vir die gebruiker bied.



</doc>
<doc id="39914" url="https://af.wikipedia.org/wiki?curid=39914" title="Astronomiese Sterrewag van Molėtai">
Astronomiese Sterrewag van Molėtai

Die Astronomiese Sterrewag van Molėtai (MAO, Litaus: Molėtų astronomijos observatorija) is 'n astronomiese sterrewag wat deur die Instituut van Teoretiese Fisika en Sterrekunde van Litaue beheer word. Dit is op die Kaldiniai-heuwel naby die dorp Kulionys en sowat tien kilometer van Molėtai geleë.

Die ou astronomiese sterrewag van die Universiteit van Vilnius, wat in 1753 geopen is, was net soos die universiteit se nuwe sterrewag, wat in 1921 naby die Vingis-park opgerig is, vanweë sy ligging in 'n stadsgebied allesbehalwe geskik vir sterrekundige waarnemings. In 1969 het 'n nuwe sterrewag in die distrik Molėtai, sowat 70 kilometer noord van Vilnius, ontstaan. Hierdie nuwe instelling is op die Kaldiniai-heuwel net buite die dorpie Kulionys en tien kilometer van Molėtai af opgerig.

Die eerste teleskoop met 'n deursnee van 25 sentimeter is in die herfs van 1969 geïnstalleer. Dit is later by die Maksoetof-teleskoop (35/51 cm) geplaas. Reflektor-teleskope met 'n deursnee van respektiewelik 63 en 165 sentimeter is in 1974 en 1991 in bedryf gestel.
Die MAO beskik tans oor drie teleskope: Die 51cm-Maksoetof-teleskoop (wat die sterrewag se eerste 25cm-teleskoop in 1975 vervang het), 'n 63cm-reflektor-teleskoop, en 'n 165cm-reflektor-teleskoop wat volgens die MAO tans die grootste van sy soort in Noord-Europa (buite die Verenigde Koninkryk) is.



</doc>
<doc id="39915" url="https://af.wikipedia.org/wiki?curid=39915" title="Vingis-park">
Vingis-park

Vingis-park is die grootste park in die Litause hoofstad Vilnius met 'n oppervlakte van 162 hektaar. Die park, wat in 'n rivierkronkel van die Neris geleë is, word onder meer vir konserte en sportgebeurtenisse gebruik, maar vervul daarnaas ook die funksie van 'n vermaaklikheidspark en beskik oor koffiekroeë en restaurante. Die Vingis-stadion, wat in 'n beboste deel van die park geleë is, is 'n trekpleister vir sportgeesdriftiges.

Die park se geskiedenis dateer al eeue terug. In 1965 is die gebied omgeskep tot sy huidige vorm om as vergaderplek vir politieke byeenkomste en terrein vir konserte te dien. In die laat 1980's het verskeie groot byeenkomste van die Litause onafhanklikheidsbeweging hier plaasgevind, waaronder dié op 23 Augustus 1988 toe 250 000 mense hier vergader het.

Die park beskik oor 'n botaniese tuin en 'n amfiteater met toneel (Litaus: "Vingio parka estrada") wat op 'n reusagtige mossel lyk. Tydens die somer vind hier talle konserte plaas, terwyl die tradisionele Litause sangfeeste hier elke vier jaar gehou word. Op die militêre begraafplaas oos van die amfiteater is meer as 4 000 hoofsaaklik Duitse soldate ter ruste gelê wat tydens die twee wêreldoorloë in Litaue gesneuwel het.



</doc>
<doc id="39916" url="https://af.wikipedia.org/wiki?curid=39916" title="Moira Lister">
Moira Lister

Moira Lister de Gachassin-Lafite, burggravin d’Orthez (6 Augustus 1923 – 27 Oktober 2007) was 'n aktrise en skryfster. Sy is in Kaapstad gebore as die dogter van majoor James Lister en Margaret (gebore Hogan). Sy is opgevoed aan die "Parktown Convent of the Holy Family" in Johannesburg.





</doc>
<doc id="39917" url="https://af.wikipedia.org/wiki?curid=39917" title="Peter van Dievoet">
Peter van Dievoet

Peter van Dievoet, gebore te Brussel in 1661 en te Brussel gestorwe in 1729, was 'n beeldhouer en argitek.

Hy is die broer van Philippe van Dievoet, goudsmid van koning Lodewyk XIV.



</doc>
<doc id="39920" url="https://af.wikipedia.org/wiki?curid=39920" title="Bandar Lampung">
Bandar Lampung

Bandar Lampung (Indonesies vir "drywende hawe"; vroeër die stad Tanjoeng karang - Teloek betoeng) is 'n stad en lê in die provinsie Lampung op die eiland Sumatra in Indonesië. Bandar Lampung is die provinsiale hoofstad.

Die stad het 13 Buurte/administratiewe distrikte (Indonesies: kecamatan):


</doc>
<doc id="39926" url="https://af.wikipedia.org/wiki?curid=39926" title="Andrius Kubilius">
Andrius Kubilius

Andrius Kubilius (* 8 Desember 1956 in Vilnius) is 'n Litause politikus van die konserwatiewe party "Tėvynės Sąjunga" ("Vaderlandsunie"). Hy het tussen November 1999 en Oktober 2000 as eerste minister gefungeer en die tweede ampstermyn in hierdie amp het hy vanaf 9 Desember 2008 tot 13 Desember 2012 beklee.

Ná voltooiing van sy skoolloopbaan het Kubilius tussen 1974 en 1979 fisika aan die Universiteit van Vilnius gestudeer en was daarna tot in 1990 as universiteitsdosent werksaam.

Reeds tydens sy akademiese loopbaan het hy in 1988 by die Litause hervormingsbeweging "Sąjūdis" aangesluit en het tussen 1990 en 1992 as uitvoerende sekretaris van hierdie organisasie gefungeer. In 1992 is hy vir die eerste as afgevaardigde in die Litause parlement, die "Seimas", verkies waarvan hy steeds 'n lid is. In Mei 1993 het hy "Sąjūdis" se regtervleuel verlaat om by die nuutgestigte party "Vaderlandsunie" ("Tėvynės Sąjunga") aan te sluit waarvan hy sedert Mei 2003 ook die voorsitter is. Aanvanklik het Kubilius as parlementsleier van die "Vaderlandsunie" gefungeer en later – ná die konserwatiewe partye se oorwinning in die verkiesings van 1996 – eerste adjunkvoorsitter van die parlement geword. Hy het hierdie pos tot in 1999 beklee.

Op 3 November 1999 is hy ná die bedanking van die eerste minister Rolandas Paksas en 'n kortstondige oorgangsregering onder Irena Degutienė as nuwe eerste minister van Litaue verkies. Op 26 Oktober 2000 het hy bedank nadat sy party in die verkiesing van 8 Oktober 2000 'n verpletterende nederlaag gely en 61 van sy 70 setels in die "Seimas" verloor het.. Hy is deur sy voorganger Paksas opgevolg.

Tussen 2005 en 2006 was Kubilius die opposisieleier in die "Seimas". Ná die bedanking van die eerste minister Algirdas Mykolas Brazauskas op 31 Mei 2006 is Kubilius as die belowendste kandidaat vir die pos beskou, tog het uiteindelik Gediminas Kirkilas die amp van eerste minister beklee. Kubilius is vervolgens in 2006 as een van die adjunkvoorsitters van die parlement en as voorsitter van die Kommissie vir betrekkinge met die Europese Unie verkies.

In die verkiesings van 2008 is Kubilius weer as die "Vaderlandsunie" se topkandidaat aangewys en het na dié party se oorwinning (44 van 141 setels in die "Seimas") saam met drie ander partye 'n koalisieregering gevorm. Op 28 November 2008 is hy met die stemme van sy koalisie asook ondersteuners uit die opposisiepartye met 89 van 141 stemme (en 27 teenstemme) vir 'n tweede ampstermyn as eerste minister van Litaue verkies. Kubilius is op 9 Desember 2008 as regeringsleier ingesweer.



</doc>
<doc id="39929" url="https://af.wikipedia.org/wiki?curid=39929" title="Wuhan">
Wuhan

Die revolusie van 1911, wat vanuit Wuhan oor die hele land versprei het, het tot die omverwerping van die keiserlike bewind in China gelei. In die 1920's het Wuhan as die hoofstad van 'n linksgerigte Kuomintang-regering onder Wang Jingwei gefungeer wat homself in opposisie tot die partyleierskap onder Tsjiang Kai-sjek gevind het. Die huidige stad is met die samesluiting van drie voormalige stede, Wuchang, Hankou en Hanyang, tot 'n gemeenskaplike munisipaliteit in 1927 gevorm.


</doc>
<doc id="39930" url="https://af.wikipedia.org/wiki?curid=39930" title="Padang Panjang">
Padang Panjang

Padang Panjang (Indonesies vir "lang veld") is 'n stad geleë in die provinsie Wes-Sumatra in Indonesië. Die stad word bewoon deur die Minangkabaumense.

Die stad het 2 buurte/administratiewe distrikte (Indonesies: kecamatan):


</doc>
<doc id="39931" url="https://af.wikipedia.org/wiki?curid=39931" title="Qin Shi Huang">
Qin Shi Huang

Qin Shi Huang (Chinees: 秦始皇, Pinyin: Qín Shǐhuáng, Wade-Giles: Ch'in Shih-huang; persoonlike naam Ying Zheng, Chinees: 嬴政, Pinyin: Yíng Zhèng; * 259 v.C. in Handan, † 10 September 210 v.C. in Shaqiu) het tydens die sogenaamde Periode van die Strydende Ryke tussen 246 en 221 v.C. as koning oor die Qin-staat geheers. In 221 v.C. het hy die eerste keiser geword wat tot met sy afsterwe op 50-jarige ouderdom in 210 v.C. oor 'n verenigde China geheers het.

Qin Shi Huang bly 'n omstrede persoonlikheid in die Chinese geskiedenis. Ná die vereniging van China het hy saam met sy hoofraadgewer Li Si 'n reeks beduidende ekonomiese en politieke hervormings deurgevoer. Die grootskaalse projekte, wat hy aangepak het, sluit onder meer die Groot Muur van China, sy mausoleum wat die afmetings van 'n klein stad het en deur 'n leër van lewensgroot terrakotta-soldate bewaak word, asook 'n uitgebreide netwerk van nasionale paaie in. Vir hierdie bouwerke en sy hervormings het miljoene mense met hul lewens geboet.

Om die stabiliteit van sy ryk te verseker, het Qui Shi Huang 'n groot aantal boeke verbied en hulle laat verbrand. Ten spyte van sy tirannie en outokratiese heerskappy word Qin Shi Huang as een van die beduidendste heersers in die Chinese geskiedenis beskou.


</doc>
<doc id="39933" url="https://af.wikipedia.org/wiki?curid=39933" title="Alytus">
Alytus

Alytus is die sesde grootste stad van Litaue met 'n oppervlakte van 40 vierkante kilometer en 'n bevolking van 51 561 in 2018. Die stad, wat 65 kilometer suid van Kaunas en 108 kilometer suidwes van Vilnius aan weerskante van die Nemunas-rivier geleë is, is 'n beduidende administratiewe en nywerheidsentrum in die suidelike etnografiese gewes Dzūkija en die hoofstad van die administratiewe gewes Alytus (Litaus: "Alytaus apskritis").

Vanweë sy strategiese ligging was Alytus eeue lank 'n omstrede nedersetting wat in die gevegte tussen Litause magte en Duitse kruisridders sentraal gestaan het. Later het Pruise, Pole en Russe pogings onderneem om Alytus in te neem. Die burgheuwel ("Piliakalnis") by die samevloeiing van die Alyputin- en die Nemunas-rivier dateer uit hierdie vroeë tydperk. Omstreeks 1340 was hier 'n vesting van vors Keštutis, "Aliten", geleë.

Die eerste historiese verwysing na Alytus in 'n kroniek van Wigand von Marburg dateer uit die jaar 1377. In 1581 het Alytus stadstatus volgens die Maagdenburgse Reg verkry. 

Aangesien die Nemunas-rivier in die geskiedenis dikwels 'n grenslyn gevorm het, was Alytus verskeie kere in twee helftes verdeel. Die eerste verdeling het uit 'n vredesooreenkoms tussen Litaue en die Duitse Ridderorde voortgespruit wat in 1422 gesluit is. In 1795 is die stad tussen Pruise en Rusland en in die tydperk voor die Tweede Wêreldoorlog tussen Pole en Litaue verdeel.

Alytus is deur die oorlogshandelinge grotendeels verwoes en onder die Sowjet-bewind herenig. Die Nemunas-brug tussen die twee stadsdele is in 1960 voltooi. Vandag staan Alytus onder meer as hoofkwartier van Litaue se leidende vervaardiger van vonkelwyn en ander alkoholiese dranke, "Alita", bekend.

Alytus is vandag 'n beduidende nywerheidstad waar naas "Alita" en chemiese fabrieke ook die bekende Litause vervaardiger van koel- en vrieskaste, "AB Snaigė" (letterlik "Sneeuvlok"), sy hoofkwartier het. Die stad beskik daarnaas oor 'n aantal vakskole.



</doc>
<doc id="39934" url="https://af.wikipedia.org/wiki?curid=39934" title="Wittenbergplatz">
Wittenbergplatz

Die Wittenbergplatz is 'n plein in die Berlynse stadsdeel Schöneberg wat deel uitmaak van die sogenaamde "Generalszug", 'n reeks van strate en pleine wat Schöneberg met die stadsdeel Kreuzberg verbind. Die plein is in die tydperk tussen 1889 en 1892 aangelê en na die Slag naby Wittenberg vernoem wat Duitse magte op 13 Januarie 1813 tydens die Vryheidsoorloë teen Napoleon Bonaparte se troepe geveg het.

Die markante kruisvormige ingangsgebou tot die moltreinstasie Wittenbergplatz is in die sentrum van die plein tussen die rylane van "Tauentzienstraße", een van Berlyn se belangrikste winkelstrate wat oor die plein loop, geleë. Die bekende afdelingswinkel "Kaufhaus des Westens (KaDeWe)" - die grootste op die vasteland van Europa - is in die suidwestelike hoek van die plein geleë. Die plein het sy huidige gestalte in die 1990's gekry.



</doc>
<doc id="39935" url="https://af.wikipedia.org/wiki?curid=39935" title="Robert Smith">
Robert Smith

Robert James Smith (* 21 April 1959 te Blackpool, Engeland) is 'n Engelse kitaarspeler, sanger en liedjieskrywer. Hy is die bekendste daarvoor vir sy rol as voorsanger en hoof liedjieskrywer vir die groep The Cure, waarvan hy ook die enigste konstante lid is sedert die groep se tot standkoming in 1976. "NY Rock" noem hom "popkultuur se slordige plakkaatkind van ondergang en droewigheid" en beskryf sy liede as "sombere introspeksie oor weelderige, broeierige kitare". Smith is 'n multiïnstrumentalis en kan die kitaar, baskitaar, kontrabas, sintetiese klavier, dwarsfluit en trompet bespeel. Sy kenmerkende en ingewikkelde kitaarspel, kitaarstemming, en innoverende gebruik van flangering- en faseringeffekte het daartoe gelei dat hy as een van die pionierkitaarspelers van die new wave-musiekgenre geag word.



</doc>
<doc id="39937" url="https://af.wikipedia.org/wiki?curid=39937" title="Viool">
Viool

Die viool is 'n snaarinstrument met vier snare. Die klank word voortgebring deur die snare met 'n strykstok in trilling te bring of deur dit met die vingers te tokkel (). Die houtklankkas dien om die geluid van die trillende snare te versterk. Die viool word deurgaans bespeel deur die instrument tussen ken en skouer te klem en met die vingers van die linkerhand die snare teen die ebbehouttoets vas te druk om sodoende die snaar te verkort om die gewenste toonhoogte weer te gee. Die speler van 'n viool is 'n violis(te).



</doc>
<doc id="39938" url="https://af.wikipedia.org/wiki?curid=39938" title="Ebbehout">
Ebbehout

Ebbehout is harde, swartbruin tot swart hout van 'n aantal tropiese boomsoorte uit die genus "Diospyros" (familie "Ebenaceae"). Die meeste boomsoorte uit hierdie genus lewer egter nie ebbehout nie, en nie alle ebbehout is tropies nie. Daar word onderskeid getref tussen ebbe en koromandel: ebbe is swart (met 'n tiksel grys en soms bruin strepe) en koromandel is gestreep.

Ebbehout is baie hard, maar kan wel heel goed bewerk word (saag, skaaf, boor en poleer). Dit het 'n homogene struktuur, 'n kort draad en dit splinter byna glad nie. Die hout word gebruik vir snywerk, beeldhouwerk, allerlei sierwerk, skaakstukke, klavierklawers, en musiekinstrumente of onderdele daarvan. Ebbehout is een van die houtsoorte wat per kilogram verhandel word. Die rede hiervoor is die kosbaarheid van die materiaal: bome wat ebbehout lewer, is steeds in toenemende mate seldsaam.



</doc>
<doc id="39939" url="https://af.wikipedia.org/wiki?curid=39939" title="Sintetiese klavier">
Sintetiese klavier

'n Sintetiese klavier of sintetiseerder is 'n elektroniese toestel wat 'n verskeidenheid klanke kan produseer deur seine van verskillende frekwensies te genereer en te kombineer. Sintetiseerders skep elektriese seine eerder as direkte akoestiese klanke, wat dan deur 'n luidspreker of stel kopfone gespeel word.

Sintetiseerders word gewoonlik (maar nie eksklusief nie) deur 'n musikale toetsbord in die styl van die klavier beheer. Sintetiese klaviere kan 'n wye reeks klanke produseer wat ander instrumente kan naboots (soos dwarsfluite, kitare en selfs tromme), of dit kan heeltemal nuwe klankkleure ( "timbres") genereer.

Die eerste elektriese sintetiseerder is in 1876 deur Elisha Gray uitgevind (hy is bekend vir sy rol in die ontwikkeling van 'n telefoonprototipe). Robert Moog het 'n rewolusionêre sintetiseerder geskep wat op Wendy Carlos se "Switched-On Bach" (1968), 'n gewilde opname wat vele musici aan die klank van sintetiseerders voorgestel het, gebruik is. In die 1970's het die ontwikkeling van verkleinde vastetoestand komponente toegelaat dat sintetiseerders vrystaande, beweeglike instrumente kon word, wat dit makliker gemaak het om hulle in musiekkonserte te gebruik. Teen die vroeë 1980's het maatskappye soos Yamaha kompakte, redelik geprysde sintetiseerders soos die DX7 begin verkoop, en MIDI (musikale-instrument-digitale-koppelvlak) is ontwikkel, wat dit vereenvoudig het om sintetiseerders met ander elektroniese instrumente te integreer en te sinchroniseer. In die 1990's het ingewikkelde sintetiseerders nie meer spesialishardeware geverg nie en het hulle as sagteware vir die persoonlike rekenaar (PR) begin verskyn, gewoonlik as hardeware-emuleerders met aan-skerm knoppies en panele.



</doc>
<doc id="39941" url="https://af.wikipedia.org/wiki?curid=39941" title="Siouxsie &amp; the Banshees">
Siouxsie &amp; the Banshees

Siouxsie & the Banshees was 'n Britse musiekgroep wat in 1976 deur voorsanger Siouxsie Sioux en baskitaarspeler Steven Severin, die enigste konstante lede van die groep, gevorm is. Die groep was aanvanklik met die Britse punkrock-toneel geassosieer, maar Siouxsie & the Banshees het gou geëwolueer om "'n vorm van postpunk-wanklank vol gewaagde ritmiese en soniese eksperimentering" te skep. "The Times" noem Siouxsie & the Banshees "een van die waaghalsigste en kompromisloosste awontuurlustiges van die postpunk-era." Die groep het 'n inspirerende bron in die skepping en ontwikkeling van gotiese rock geword, en hul styl het ook elemente van popmusiek en avant-garde gekombineer.






</doc>
<doc id="39946" url="https://af.wikipedia.org/wiki?curid=39946" title="Klavier">
Klavier

Die klavier (ook pianoforte of piano) is 'n slag-, toets- en snaarinstrument uit die siterfamilie wat met een toetsbord van klawers en twee of drie pedale bespeel word. "Pianoforte" beteken in Italiaans letterlik "sag (en) sterk". Deurdat die krag waarmee 'n hamer van die speelmeganiek die snare bespeel afhang van die wyse van bespeling van 'n toets, kan elke toon afsonderlik sowel luid as sag (en die nuanse daartussen) gespeel word. Hierdie aspek het by die voorlopers van die klavier, waaronder die klawesimbel, ontbreek. Die huiskamerklavier (ook buffetklavier of pianino genoem) is meestal vertikaal opgebou (staande) en die klavier met die snare horisontaal word 'n vleuel of vleuelklavier genoem.

Tradisioneel het 'n klavier drie pedale, die een heel links is vir sag, die een in die middel is vir geweldig sag en die een heel regs is om die note aan mekaar te bind. Dit word alles moontlik gemaak deur 'n toestel in die klavier wat die afstand tussen die hammers en die snare beheer. Wanneer die hamers nader aan die snare is sal die klavier sagter speel. Om die derde pedaal te gebruik word die veld wat op die snare rus opgelig, sodat die klank nie verdwyn nie.




</doc>
<doc id="39947" url="https://af.wikipedia.org/wiki?curid=39947" title="Mystery Jets">
Mystery Jets

Mystery Jets is 'n Engelse musiekgroep vanuit Eel Pie Island in Twickenham, Londen, Engeland. Twee van die groep se albums het die Verenigde Koninkrykse albumranglyste behaal: "Making Dens" het die 32ste posisie en "Twenty One" die 42ste posisie behaal.




</doc>
<doc id="39949" url="https://af.wikipedia.org/wiki?curid=39949" title="Campora San Giovanni">
Campora San Giovanni

Campora San Giovanni (Campura San Giuvanni of Campura Santu Janni in die argaïese Kamporese dialek) is 'n "frazione" van die gemeente (munisipaliteit) Amantea, in die provinsie Cosenza, Calabria, Italië. Dit is naby die grens met die provinsie Catanzaro geleë.

Campora San Giovanni is geleë aan die Tirreense kus en het sedert die jare '50 ontwikkel op 'n vlakte aanliggend aan die strand. Die area word omring deur 'n heuwel waarop wyn en olyfolie verbou word. Hierdie heuwel bied 'n wye uitsig oor die omliggende gebied, met onder meer na die suide die Golf van Lamezia Terme. Aan die horison doem die vulkaniese eiland Stromboli uit die seewater op. Vanuit die hawe van Campora San Giovanni is die Aioliese Eilande binne 'n kort tyd bereikbaar.

Die Frazione Campora San Giovanni word verdeel in die volgende wyke:


</doc>
<doc id="39951" url="https://af.wikipedia.org/wiki?curid=39951" title="Woes.co.za">
Woes.co.za

Woes is webwerf wat dien as 'n kreatiewe platform vir Afrikaanse. Skrywers kan hul werk gratis publiseer in die kategorieë: gedigte, kortverhale, artikels, sosiale kommentaar, en ander. Skrywers help mekaar deur kommentaar op mekaar se werk te lewer. Die webwerf word daagliks opdateer. Die diens is deur Willem Woes tot stand gebring.



</doc>
<doc id="39954" url="https://af.wikipedia.org/wiki?curid=39954" title="Palanga">
Palanga

Palanga (Oud-Koers "pa-langa": "by die moerasgat"; Duits "Polangen", Pools "Połąga") is die grootste en gewildste strandoord in Litaue met 'n oppervlakte van 10,976 vierkante kilometer en 'n bevolking van 17 642 in 2010.

Palanga is aan die Oossee, sowat 20 kilometer noord van die seehawe en distrikshoofstad Klaipėda en sowat 300 kilometer noordwes van die Litause hoofstad Vilnius, geleë. Die grens met Letland is net 20 kilometer verder noordwaarts geleë.

Palanga was eeue lank Litaue se enigste seetoegang sodat in die huidige stadswyk Šventoji al vroeg 'n seehawe aangelê is. Sedert die inlywing van Klaipėda (die vroeëre Duitse stad Memel) by Litaue in 1923/24 speel Palanga se hawe 'n minder belangrike rol. Die stad is vandag met sy sandstrande, wat oor 'n lengte van 20 kilometer vanuit die voormalige Memellandse grensdorp Nimerseta (wat sowat drie kilometer van die huidige stadskern af geleë is) tot by Būtingė strek, een van die gewildste vakansiebestemmings in Litaue.

As gevolg van die administratiewe hervormings in Litaue, waarby kleiner dorpe by die munisipaliteit ingelyf is, strek Palanga tans oor 'n lengte van 24 kilometer langs die Oossee tot by die grens met Letland en tot by vier kilometer na die binneland. Sodoende beslaan die stadsgebiede van twee munisipaliteite - Palanga en Neringa in die suide - altesaam sowat 74 kilometer van Litaue se totale kuslyn van 99 kilometer.

Palanga se gerestoureerde houtvilla's en sy botaniese tuin met die grootste barnsteen-museum ter wêreld in die Tyszkiewicz-paleis getuig van die strandoord se vroeë toerisme waarvan die geskiedenis tot in die jaar 1824 terugdateer. Palanga se mineraalbaddens en die hoë jodiumgehalte van sy lug maak van die stad dwarsdeur die jaar 'n gewilde toeristebestemming en spa.

Die gebied van Palanga is reeds in die 3de en 2de eeu v.C. deur die Koere, 'n Baltiese stam, bewoon. Argeologiese opgrawings op Koerse begraafplase het verskeie soorte houers, brons juweliersware en spore van die destydse barnsteenhandel met Mediterreense lande (soos Romeinse muntstukke uit die 3de en 4de eeu) blootgelê. Grafte uit die tydperk tussen die 8ste en 13de eeu het silwer juweliersware, swaarde en Arabiese munte bevat - 'n verwysing na Palanga se belangrike rol as handelstad in die destydse Koerse gewes Mėguva.

Argeoloë het teen die voet van die Birutė-heuwel, 'n duin met 'n hoogte van 22 meter, sowel die oorblyfsels van 'n nedersetting ontdek wat deur Koere en Deense Wiking-handelaars bewoon is, asook 'n sterrewag wat uit 'n kruis van stene bestaan en baie op die prehistoriese monument van Stonehenge in Engeland lyk. Houtpale het die vier hoofrigtings aangedui, en die sterrewag was ook geskik om die presiese datum van kalenderfeeste te bepaal. Die Museum van die Geskiedenis van Klein-Litaue in Klaipėda vertoon tans 'n model van die sterrewag.

Tussen die 10de en 13de eeu was 'n klein palisadevesting en 'n heidense heiligdom op die heuwel geleë. Hier het die hoëpriester saam met maagdelike priesteresse, die sogenaamde "Vaidilutės", die Ewige Vuur bewaak. Volgens die Litause Kroniek het grootvors Kęstutis (1345-1382) op die aantreklikste priesteres verlief geraak - ondanks haar belofte aan die Gode om haar hele lewe lank maagdelik te bly en haar weiering om sy liefde te aanvaar. Die vors het haar ontvoer, na sy paleis in die waterkasteel van Trakai geneem en haar uiteindelik getrou. In 1350 het sy 'n seun vir hom gebaar, die latere grootvors Vytautas.

Nadat Kęstutis vermoor is, het die priesteres na haar heiligdom teruggekeer. Volgens oorlewerings het sy haar naam Birutė aan die heuwel geskenk, en sy is ná haar afsterwe op of naby die heuwel ter ruste gelê. Birutė word in Litaue steeds as 'n simbool van getrouheid aan en liefde vir haar land beskou.

Een van die oudste historiese verwysings na Palanga is dié wat in 1253 in die kroniek van die Swaardbroederorde neergeskryf is. Net soos die destydse Memel (tans Klaipėda) was ook Palanga in die tydperk van die kruisridders tussen die 13de en 15de eeu tussen die magsgebied van die Swaardbroederorde in die noorde en die Duitse Ridderorde in die suide geleë, en albei ordes was gretig om hul magsgebiede langs die kus uit te brei. Palanga is verskeie kere deur die ridders ingeneem, tog is die besetters deur Litause magte weer uit die dorp verdryf. Palanga was in hierdie periode saam met die nabygeleë Šventoji Litaue se enigste toegang tot die Oossee aangesien Memel met sy seehawe deur die Duitsers beheer is.

In die vredesverdrag van Melnosee, wat in 1422 gesluit is, het die Duitsers Palanga as 'n deel van Litaue erken, terwyl Nemirseta die noordelikste punt van die Duitse Memelland geword het. Palanga het vervolgens ook Žemaitiese setlaars gelok, tog het laterepogings om Palanga se hawe uit te bou weens weerstand van die nabygeleë hawestede Memel en Liepāja misluk.

In 1639 het Palanga die voorreg van vrye handel met Riga, Koningsberg en Danzig gekry. Net soos die Britte in 1589 het ook die Swede in 1685 hul eie handelsmissie in Palanga gestig om sodoende van Memel en Riga onafhanklik te wees. Palanga het vervolgens 'n kort bloeitydperk as beduidende seehawe beleef. Tog reeds in 1701 is Palanga en sy hawe tydens die Sweedse Oorlog verwoes - in opdrag van handelaars in Riga wat sodoende 'n ongewenste mededinger uit die weg kon ruim.

Palanga het in die volgende eeu 'n relatief onbenullige nedersetting gebly wat eers met die begin van moderne toerisme in die vroeë 19de eeu as 'n strandoord vir adellike besoekers bekendheid verwerf het. In 1824 het graaf Tiskiewicz (Litaus: "Tiškevičius") die hele dorp gekoop. Nadat in 1847 'n park aangelê is, het Palanga geleidelik tot 'n gewilde spa ontwikkel. Die seehawe en hawehoof, wat graaf Tiskiewicz in 1890 laat bou het, was vanweë versanding nie lang in gebruik nie. Die kasteel, wat hy in 1897 opgerig het, huisves tans Palanga se barnsteen-museum. Palanga het steeds meer adellikes uit Rusland en Pole gelok wat hier hul villa's en somerhuise laat bou het. Die oprigting van nuwe sanatoria het Palanga se rol as gewilde badplaas bevestig.

Tydens die Eerste Wêreldoorlog is Palanga in 1915 deur Duitse oorlogskepe gebombardeer, en in 1938 is talle herstelde geboue in 'n brandramp verniel. Toe die grawe-gesin in 1940 geëmigreer het, het hulle naas die kasteel met sy tuin ook sowat die helfte van alle geboue besit. Ná die besetting van Litaue deur Sowjet-Rusland is hulle onteien en die graaflike tuin in 'n botaniese tuin omgeskep, terwyl die kasteel nou die plaaslike barnsteenmuseum gehuisves het.

In die tydperk tussen die einde van die Tweede Wêreldoorlog en Litaue se onafhanklikheidsverklaring in 1990 was Palanga as een van die gewildste herstellings- en ontspanningsoorde jaarliks 'n trekpleister vir honderdduisend toeriste vanuit alle hoeke van die Sowjetunie. Tot in die vroeë 21ste eeu was Palanga veral 'n bestemming vir inheemse Litause toeriste, tog het die stad met die herinstelling van regstreekse vlugte tussen Moskou en Palanga in 2008 intussen ook weer 'n trekpleister vir Russiese besoekers geword.

Palanga se sandstrand en sy landingsbrug met 'n lengte van 600 meter is tans die bekendste besienswaardighede. Die eerste landingsbrug is reeds in die 19de eeu as deel van graaf Tiškevičius se beplande seehawe gebou. Storms het in 1923, 1968 en 1993 groot skade aan die brug veroorsaak. Die brug moes ná die onweer van 1993 uiteindelik deur 'n nuwe staal-beton-konstruksie met houtplanke vervang word.

Die Botaniese tuin van Palanga, wat in 1843 deur die Franse landskapsargitek Edouard André aangelê is, is die grootste van sy soort in Litaue. Die tuin behels onder meer 'n oranjerie, 'n rosarium (rosetuin) en 'n kasteel wat tans 'n museum huisves. Die skulptuur by die ingang ("Eglė, die Slangkoningin") is deur 'n bekende Litause sprokie geïnspireer - dit handel oor die tragiese liefde tussen Eglė en prins Žilvinas wat in 'n slang verander is.

Die vyftien sale van Palanga se kasteel in die Neorenaissance-styl huisves die Barnsteenmuseum met die grootste versameling barnstene in Europa, waaronder die "Steen van die Son" ("Saulės akmuo"), die derde grootste barnsteenklont wat ooit ontdek is met 'n gewig van 3,5 kilogram. Namaaksels van barnsteensierade uit die Steentydperk, wat in die dorp Juodkrantė opgegrawe is, kan net soos 26 000 ander barnsteenklonte en -voorwerpe hier besigtig word.

Media


</doc>
<doc id="39958" url="https://af.wikipedia.org/wiki?curid=39958" title="Kate Tucker &amp; the Sons of Sweden">
Kate Tucker &amp; the Sons of Sweden

Kate Tucker & the Sons of Sweden is 'n popkwintet wat in 2006 in Seattle tot stand gekom het. Die groep het bekendheid verwerf vir hul twee bydraes aan kompilasieplate "Have You Heard" (2008) en "Sweetheart" (2009) wat deur Starbucks se plateëtiket Hear Music vrygestel is.





</doc>
<doc id="39959" url="https://af.wikipedia.org/wiki?curid=39959" title="Hear Music">
Hear Music

Hear Music is die handelsnaam van Starbucks se handelsmusiek-konsep en plateëtiket. Hear Music het as 'n katalogusmaatskappy in 1990 in Cambridge, Massachusetts (VSA) en is in 1999 deur Starbucks gekoop. Die Hear Music-handelsnaam het drie afdelings: die musiek wat elke bemarkingspunt speel, kleinhandel plateverkope, gemerkte handelswinkels (wat kort ná die vorming van die katalogus oopgemaak het), en 'n etiket waaronder opnames versprei word.

Soos op Desember 2006 was daar vier Starbucks Hear Music-koffiehuise: Third Street Promenade (Santa Monica, Kalifornië), San Antonio River Walk (San Antonio, Texas), Lincoln Road (Miami, Florida), en Bellevue-plein (Bellevue, Washington). Die oorspronklike Hear Music-winkel was in Berkeley, Kalifornië. Tien Starbucks-koffiewinkels het ook Hear Music-mediakroeë, 'n diens wat kliënte in staat te stel om hul eie CDs op tabletrekenaars saam te stel. 

Starbucks is een van die top-40-musiekgeörienteerde handelaars. Die groep se grootste verkoper was Ray Charles se Grammy-toekenningwenner "Genius Loves Company" met totale verkope van 2,86 miljoen plate, waarvan 25% by Starbucks-punte verkoop is.

Terwyl Starbucks 600 koffiehuise in Julie 2008 gesluit het, het hulle aangekondig dat die Hear Music-uitgewer sy deure gaan toemaak.


</doc>
<doc id="39961" url="https://af.wikipedia.org/wiki?curid=39961" title="Starbucks">
Starbucks

Starbucks Corporation (NASDAQ: SBUX) is 'n internasionale koffie- en koffiehuis-ketting wat in Seattle, Washington (VSA) gebaseer is. Starbucks is die grootste koffiehuismaatskappy in die wêreld met 16 120 winkels in 49 lande, insluitende ongeveer 11 000 in die Verenigde State, gevolg deur bykans 1 000 in Kanada en meer as 800 in Japan.


</doc>
<doc id="39963" url="https://af.wikipedia.org/wiki?curid=39963" title="Danny Saucedo">
Danny Saucedo

Danny Saucedo (* Daniel Gabriel Alessandro Saucedo Grzechowski op 25 Februarie 1986 in Stockholm, Stockholms Län, Swede) is 'n Sweedse sanger wat algemeen na verwys word as bloot Danny en wat as een van die finaliste aan "Idol 2006", die Sweedse weergawe van "Pop Idol", deelgeneem het. Sy moeder kom uit Bolivië en sy vader uit Pole. Hy het sy debuutenkelsnit, "Öppna din dörr" (deur Tommy Nilsson), in 2006 uitgereik en dit het die 24ste plek op die Sweedse enkelsnitranglys behaal. Danny is ook 'n lid van die Sweedse trio E.M.D.. Saucedo is een van die suksesvolste manlike Sweedse kunstenaars sedert 2006. Hy het in die Grammi-toekenning gewen, wat die hoogste Sweedse musikale prys is.

Saucedo het sy debuutalbum, "Heart Beats", in Mei 2007 vrygestel en dit het die nommereen-posisie op die albumranglyste behaal. Drie enkelspelers is van hierdie album vrygestel: "Tokyo" (#1), "Play it for the girls" (#1) en "If only you" (#3), 'n duet met Sweedse sangeres Therese Grankvist. "Hey (I've been feeling kind of lonely) is in Pole vrygestel.

Danny Saucedo se tweede ateljeealbum, "Set your body free", is op 24 Desember 2008 vrygestel. Die leidende enkelsnit, "Radio", is deur Tobias Gustavsson geko-skryf en geproduseer en is deur Aesona Music Publishing vrygestel. Dit het nommereen op die Sweedse trefferlyste behaal en het vir twee weke op daardie posise gebly.



</doc>
<doc id="39966" url="https://af.wikipedia.org/wiki?curid=39966" title="Club 8">
Club 8

Club 8 is 'n Sweedse musiekgroep wat in 1995 deur Karolina Komstedt (van die groep Poprace) en Johan Angergård (van Acid House Kings en Poprace) gevorm is en wat by vorming 'n platekontrak met Spaanse uitgewery Siesta onderteken het. Hulle het 'n enkelspeler, "Me Too", en 'n album, "Nouvelle", op Siesta uitgereik voordat hulle na ander plateëtikette oorbeweeg het. Op hierdie punt in hul loopbaan het hulle 'n styl kategoriseerbaar as anorakpop besit en was invloede van Sarah Records-musiekgroepe, Jim Ruiz en The Smiths duidelik.

Hul tweede album, "The Friend I Once Had", en 'n enkelspeler, "Missing You", is in 1998 vrygestel. "Missing You" was 'n nagklub- en radiotreffer in Spanje en het 'n kollege-gunsteling in die VSA geword. Die groep het regstreekse optredes begin uitvoer, en hul eerste konsert was in New York Stad by die College Music Journal-byeenkoms in 1999. Die groep se klank het 'n meer bossa nova- en dansgeörienteerde rigting begin inneem.

Met die groep se volgehoue strewe na verandering en verbetering het hul musikale rigting met die uitreik van die derde en selfgetitelde album in 2001 weer eens van koers verander. "Club 8" is 'n rustige en ontspannende album en is met Portishead en Air vergelyk en by die vrystelling as triphop beskryf.

In die noordelike halfrond se herfs van 2001 het die groep die beroemde Summersound-ateljees beset om liedjies te skryf en met verskillende klanke te eksperimenteer. Dub, C-86, triphop, chillout, 80's en bossa nova is gemeng, maar die kenmerkende Skandinawiese melankoliese popmelodieë was steeds deurgaans die fokus van die album. Die album is getiteld "Spring Came, Rain Fell" en is in 2002 vrygestel.

In 2002 het Club 8 aan die opvolg vir "Spring Came, Rain Fell" begin werk. Die resultaat was "Strangely Beautiful", wat nommer-18 op die CMJ-trefferlyste in die VSA bereik het. Die groep het vir die eerste keer sedert 1999 'n enkelspeler met 'n gepaardgaande musiekvideo vanaf die album vrygestel. Die baan "Saturday Night Engine" is met vyf ander eksklusiewe snitte as 'n enkelspeler in die noordelike halfrond se lente van 2003 uitgereik. Die video het die sestiende plek op die Up North-trefferlys op MTV Nordic bereik.

Ná "Strangely Beautiful" het Johan Angergård die groep The Legends gevorm en drie albums met hulle opgeneem in die tydperk van 2004 tot 2006. Hy het ook 'n album met Acid House Kings in 2005 opgeneem. Ná 'n hiaat wat in 2003 aangevang het, het Club 8 hul sesde ateljeealbum, getiteld "The Boy who Couldn't Stop Dreaming", in 2007 onder Labrador se etiket vrygestel.





</doc>
<doc id="39970" url="https://af.wikipedia.org/wiki?curid=39970" title="Kernfusie">
Kernfusie

Kernfusie is die samesmelting van verskillende atome, waardeur 'n ander, swaarder (d.w.s. verder in die periodieke tabel geleë) element gevorm word. Hierdie samesmelting is gewoonlik slegs moontlik by baie hoë druk en temperatuur (soos in die son) – dit is wanneer atome die vinnigste beweeg en hard teen mekaar sal bots. As atome baie hard teenmekaar bots, gebeur dit dat die atoomkern van een atoom ’n ander atoom se kern binnedring en saamsmelt om een atoom te vorm met ’n groter kern. Byvoorbeeld as deuterium H ('n waterstofatoom met twee nukleone, een proton en een neutron (atoomgetal = 1)) en tritium H (een proton en twee neutrone) saamsmelt om He, met atoomgetal = 2, te vorm. In die proses word energie vrygestel omdat He ’n laer massa het as die som van H en H. Die energie wat vrygestel word, kan bereken word deur die bekende formule E = mc. Dit kan soos volg voorgestel word:

Wanneer die atome van elemente ligter as yster, soos waterstof, saamsmelt, word 'n deel van die atome se massa omgesit in energie, in die geval van waterstof ongeveer 0,67%. In teenstelling hiermee benodig die fusie van swaarder atome juis energie en word dit geabsorbeer i.p.v. vrygestel.

Voordat die Duitse fisikus Hans Bethe in 1938 voorgestel het dat die son en die sterre hulle energie deur kernfusie opwek, was dit 'n raaisel waar al die energie vandaan kom: al die chemiese reaksies wat in dié tyd bekend was, het te min energie opgelewer. Die son sit elke sekonde ongeveer 600 miljoen ton waterstof om in 596 ton helium. Die verskil in die massa, vier miljoen ton, word in energie omgesit, waarvolgens Albert Einstein se beroemde formule "E" = "mc" geld.

Kernfusie is ook die energiebron van 'n waterstofbom, wat baie magtiger blyk te wees as die atoombom van die 1940's, waarin atome gesplits is.

Kernfusie is nie 'n kettingreaksie nie: daar kom dus geen deeltjies vry wat 'n nuwe (en dus aanhoudende) fusie kan veroorsaak nie. Die fusieproses kan slegs aan die gang gehou word deur 'n uiters hoë temperatuur en druk, soos rond die middelpunt van 'n ster gevind word. Anders as kernsplitsing, laat kernfusie ook nie noodwendig radioaktiewe materiaal agter as afval nie. Daarom word daar deur die wetenskap klem gelê op die ontwikkeling van kernfusie as 'n skoon en veilige energiebron. Die houer waarin die reaksie plaasvind kan egter wel radioaktief word, as gevolg van bestraling.



</doc>
<doc id="39973" url="https://af.wikipedia.org/wiki?curid=39973" title="Elektromagnetiese straling">
Elektromagnetiese straling

Elektromagnetiese straling is 'n alomteenwoordige verskynsel wat die vorm van selfvoortplantende golwe in 'n vakuum of in materie neem. Dit bestaan uit komponente van elektriese en magnetiese velde, wat in fase loodreg op mekaar ossilleer en loodreg tot die rigting van energievoortplanting. Verskillende soorte elektromagnetiese straling word onderskei op basis van die golf se frekwensie: hulle is (in volgorde van toenemende frekwensie en afnemende golfhoogte), radiogolwe, mikrogolwe, terahertz-straling, infrarooistraling, sigbare lig, ultravioletstraling, x-strale en gammastrale. Sommige van die frekwensies kan deur sommige lewendige organismes met die oog waargeneem word, hulle staan as die sigbare spektrum of "lig" bekend.


</doc>
<doc id="39975" url="https://af.wikipedia.org/wiki?curid=39975" title="Lig">
Lig

Lig is elektromagnetiese straling waarvan die frekwensie van so 'n aard is dat dit deur die menslike oog waargeneem kan word. Dit is die sigbare spektrum. Die drie primêre eienskappe van lig is:


Lig bestaan uit klein "pakkies" bekend as fotone en besit eienskappe van golwe en deeltjies, wat bekend staan as die golf/deeltjie-dualiteit. Die studie van lig is optika, 'n belangrike vakgebied in moderne fisika.

Lig is 'n vorm van elektromagnetiese straling en die golfgeaardheid daarvan bring mee dat dit aan breking, buiging en weerkaatsing onderworpe is. Die hedendaagse teorie oor lig het sy beslag gekry uit die kennis oor die reglynige voortplanting van lig (uit die Oudheid), die voorstelling van lig as golwe of deeltjies (17e eeu) en die ontdekking dat lig ander lig kan uitdoof (19e eeu). Die snelheid waarmee lig voortgeplant word, blyk 'n fundamentele grootheid te wees wat 'n belangrike rol speel in die formulering van die relatiwiteitsteorie.

Reeds van oudsher af was dit bekend dat lig reglynig voortgeplant word, ken die mens die begrip "ligstraal" en is die gedrag van ligstrale by weerkaatsing en breking ondersoek. Die eerste wet wat die breking van lig by die oorgang van een medium na 'n ander korrek beskryf, is egter eers in die 17e eeu deur Snellius (1591-1626) geformuleer. 

In ŉ poging om die wet van Snellius te verklaar, het Isaac Newton (1643-1727) vir hom 'n ligstraal as ŉ bundel klein deeltjies voorgestel. Die deeltjies sou volgens Newton in 'n ruimte reglynig voortgeplant en teen 'n spieël weerkaats word, byna soos wanneer korreltjies teen ŉ harde wand bots. By breking sou die deeltjies volgens die wet van Snellius dan stadiger in lug (yl) as in water of glas (dig) voortbeweeg. 

In teenstelling met Newton, het Christiaan Huygens (1629-1695) lig as golwe beskou en in sy werk "Traité de la lumière" te kenne gegee dat lig soos geluidsgolwe in die lug of soos oppervlakgolwe in die water voortgeplant is. Om die voortplanting van liggolwe deur 'n lugleegte te verklaar, het hy veronderstel dat daar 'n uiters dun fluïdum (eter) bestaan. 

Die eter sou dan oral teenwoordig wees, in lugleegtes sowel as in stowwe, en die lig sou rimpels in die eter verteenwoordig. Die reglynige voortplanting, die weerkaatsing en die breking van lig het volgens Huygens met die van golwe in gasse en vloeistowwe ooreengekom. Om sy teorie oor breking te staat, moes hy aanvaar dat die lig, in teenstelling met Newton se opvatting, vinniger in lug (yl) as in water ot glas beweeg. Pierre de Fermat (1601-1665) het ook geprobeer om die gedrag van lig te verklaar en tot die gevolgtrekking gekom dat lig stadiger beweeg namate die media digter word. 

Eers omstreeks die middel van die vorige eeu het Armand Fizeau (1819-1896) daarin geslaag om die snelheid van lig in water en lug te bereken, en kon hy bevestig dat dit in stryd was met die opvatting van Newton. Teen die tyd is Huygens se golfteorie oor lig egter reeds sterk aangehang, en is daar begin met die verbetering en die uitbouing daarvan. Thomas Young (1773-1829) het byvoorbeeld die gedagte geopper dat wanneer die styging van een golf die daling in 'n ander golf sou tref, die golwe mekaar sou teenwerk en die resultaat in 'n egalige gebied in die eter nie meer as lig waargeneem sou word nie. 

Lig plus lig sou dan in der waarheid duisternis veroorsaak. Die verskynsel, bekend as interferensie, is deur Young met behulp van eksperimente geïllustreer. In die stadium is daar van die veronderstelling uitgegaan dat lig uit longitudinale golwe, dit wil sê uit afwisselende verdigtings en verdunnings van die eter, bestaan. Etienne Louis Malus (1775-1812) het egter in 1809 vasgestel dat wanneer 'n lig bundel deur 'n bepaalde optiese stelsel (polariseerder) gestuur word, dit besondere eienskappe vertoon, deur byvoorbeeld uit sekere rigtings deur die stelsel te gaan en nie uit ander rigtings nie. 

Thomas Young het op grond hiervan in 1817 tot die gevolgtrekking gekom dat die eienskappe van gepolariseerde lig slegs verklaar kon word deur aan te neem dat die liggolwe ot -trillings transversaal, dit wil sê dwars, op die voortplantingsrigting voortgeplant word. Oor die algemeen sou lig dan in enige rigting dwars op die voortplantingsrigting beweeg en die polariseerder, byna soos 'n sit, net die lig wat in 'n sekere rigting beweeg, deurlaat. Aangesien slegs longitudinale golwe deur 'n gas kan beweeg, het daar toe verwarring ontstaan oor hoe lig dan eintlik voortgeplant word. 

'n Aanvaarbare verklaring vir die gedrag van Jig kon eers gegee word met die ontwikkeling van die teorie van elektromagnetisme. In 1862 het James Clerk Maxwell (1831-1879) sy teorie oor elektromagnetiese golwe geformuleer, waaruit dit duidelik geword het dat daar elektriese sowel as magnetiese velde met golwe geassosieer kan word. In 1865 het Maxwell die afleiding gemaak dat 'n kombinasie van elektriese en magnetiese velde as transversale trillingsverskynsels in die ruimte voortgeplant word, met ŉ snelheid wat met die van lig ooreenkom. 

So het hy tot die gevolgtrekking gekom dat lig ook 'n vorm van elektromagnetiese straling is. Die golflengte van liggolwe blyk tussen 400 en 800 nm te wees (I nm=10 m). Dit was egter nog moeilik om te bepaal waaraan die energie van lig toegeskryf kon word, en daar is van die veronderstelling uitgegaan dat ligenergie eweredig was aan die sterkte van die elektriese en magnetiese velde. In 1905 het Albert Einstein (1879-1955), na aanleiding van eksperimente oor die fotoëlektriese uitwerking van lig, op. 

Die moontlikheid gewys dat afgesien van elektromagnetiese golwe, lig ook klein golfpakkies ofte wel fotone beval. Fotone blyk die kleinste moontlike ligeenhede te wees met energie eweredig aan die golflengte en snelheid van lig. Die gedrag van fotone herinneraan die deeltjieteorie van Newton, hoewel Newton deeltjies met voortplanting en nie met energie in verband gebring het nie. Fotone is dus alleen van betekenis by die oordrag van energie wanneer 'n ligpuls ŉ deeltjie tref, terwyl golwe op al die voortplantingsverskynsels betrekking het. Hierdie golfdeeltjie-aard van lig bring mee dat daar van die dubbelaard van lig gepraat word.

Aan die begin van die 17e eeu was daar meningsverskil oor wat die snelheid van lig sou wees. Rene Descartes (1596-1650) het byvoorbeeld gemeen dat lig oneindig vinnig beweeg, terwyl Galileo Galilei die teenoorgestelde geglo het. Olaus Rӧmer (1644-1710) het bevestig dat hoewel geweldig vinnig, lig nie oneindig vinnig beweeg nie, en 'n redelik goeie skatting van die snelheid van lig gemaak deur die verduistering van een van Jupiter se mane dop te hou. 

Die Jupiter-maan het 'n onreëlmatige verduisteringspatroon gehad, en volgens Rӧmer sou dit nie waarneembaar gewees het as lig oneindig vinnig beweeg het nie. Deur die afwykings (in tyd) van die Jupiter-maan met die afstand tussen die aarde en Jupiter in verband te bring, het hy die snelheid van lig op 'n derde van die werklike snelheid geskat. Hoewel James Bradley (1692-1762) saam met Rӧmer gestem en selfs 'n akkurater skatting van ligsnelheid gemaak het, was Armand Fizeau (1819-1896) die een wat ligsnetheid met 'n betroubare toestel gemeet het. 

Hy het van 'n snel draaiende tandrat en 'n spieël gebruik gemaak en Huygens se teorie bevestig dat lig stadiger deur water as lug sou beweeg. Die gemete snelheid van lig in water was 225 000 km/s teenoor die 300 000 km/s in lug.

Die elektriese en magnetiese eienskappe van atome oefen ŉ groot invloed uit op die voortplanting van lig deur 'n stof. ŉ Atoom kan as 'n dipool (dubbelpolige element) beskou word met die kern as die positiewe en die elektrone as die negatiewe gedeelte. Die rigting van die dipool (die verbindingslyn tussen die kern en elektrone) verander voortdurend (in 'n trilbeweging) as gevolg van die rotasie van die elektrone om die kern, en namate die dipool tril, word elektromagnetiese strale uitgesend. 

Atome kan dus vanself strale uitstuur, maar omdat atome ongelyk tril, word die straling uitgedoof. Val daar egter lig op die atome, begin dit in maat tril met die frekwensie van die lig se elektriese veld en daar vind straling vanuit die atome plaas.

Die snelheid van lig speel 'n belangrike rol in die relatiwiteitsteorie. Volgens die teorie is groothede soos tyd, afstand en ruimte relatief tot ander groothede en nie absoluut of konstant nie. Hoewel tyd byvoorbeeld voorheen as 'n fundamentele eenheid, waarmee alle ander groothede in verband gebring moes word, beskou is, kon die fisikus Albert Einstein bewys dat slegs die snelheid van lig, en nie tyd of enigiets anders nie, absoluut ofte wel konstant is. 

Uit hierdie basiese aanname, met ander woorde dat ligsnelheid konstant is, kon Einstein 'n hele aantal afleidings maak, waaronder byvoorbeeld dat geen deeltjie of liggaam vinniger as lig kan beweeg nie, en dat massa en energie ekwivalent is, dit wil sê dat massa in energie en omgekeer, energie in massa omgesit kan word.

Nomaalweg word lig as wit beskou, maar daar is in werkliheid baie verskillende kleure lig, wat afhang van die oorsprong daarvan.

Sir Isaac Newton, bekende Engelse wetenskaplike en filosoof, het wetenskaplik probeer vasstel waarom wit lig in verskillende kleure opgebreek kan word. Hy het 'n straal sonlig deur 'n luik voor 'n venster in 'n verdonkerde kamer laat val. Die ligstraal het daarna deur 'n glasprisma beweeg en op 'n skerm geval. Dit is opgebreek in 'n reënboogkleurige spektrum wat op die skerm waargeneem kon word. Newton het sewe hoofkleure onderskei.

Hy het ontdek dat wit lig in werklikheid saamgestel is uit ander kleure en nie homogeen is soos destyds algemeen aanvaar is nie.





</doc>
<doc id="39977" url="https://af.wikipedia.org/wiki?curid=39977" title="Dooie See-rolle">
Dooie See-rolle

Die Dooie See-rolle is 'n versameling van ongeveer 900 dokumente, insluitende geskrifte van die Hebreeuse Bybel, wat tussen 1947 en 1956 in elf grotte in en rondom Wadi Qumran naby die murasies van die antieke nedersetting van Khirbet Qumran, op die noordwestelike kus van die Dooie See, ontdek is.

Die geskrifte is van groot religieuse en historiese belang, aangesien hulle van die enigste bekende oorblywende kopieë van Bybelse dokumente insluit wat voor 100 v.C. geskryf is en hulle bewyse bevat van die diversiteit van geloof en praktyk in die destydse Tweede Tempelse Judaïsme. Die tekste is in Hebreeus, Aramees en Koinè-Grieks geskrewe, meestal op perkament, alhoewel sommige wel op papirus geskryf is. Hierdie manuskripte word geraam om uit tussen 150 v.C. en 70 v.C. te dateer. Die skrifrolle word gewoonlik met die antieke Judaïstiese sekte, die Essene, verbind, alhoewel onlangse navorsers hierdie assosiasie bevraagteken.

Die Dooie See-skrifrolle word tradisioneel in drie groepe verdeel: die Bybelse manuskripte (kopieë van die Hebreeuse Bybel), wat ongeveer 40% van die geïdentifiseerde skrifrolle uitmaak; Apokriefse of pseudopigraafse manuskripte (bekende dokumente van die Tweede Tempel-periode soos die Boek van Enoch, die Jubileë, die Boek van Tobit, Sirach, nie-kanonieke psalms, esv., wat uiteindelik nie in die Hebreeuse Bybel gekanonifiseer is nie) wat omtrent 30% van die geïdentifiseerde skrifrolle uitmaak; en die Sektariese manuskripte (voorheen onbekende dokumente wat die reëls en gelowe van 'n spesifieke groep of groepe binne die groter Judaïsme aanspreek) soos die Gemeenskapsreël, die Oorlogsgeskrifte, kommentaar op Habakuk, en die Seëningsreël, wat rofweg 30% van die geïdentifiseerde skrifrolle uitmaak.

Voor 1967 is die skrifrolle in die Rockefeller Museum (voorheen bekend as die Palestynse Argeologiese Museum) in Jerusalem gehou. Ná die Sesdaagse Oorlog is die skrifrolle na die Altaar van die Boek by die Israelse Museum verskuif.

Publisering van die skrifrolle het vele dekades geduur, en hierdie vertraging was 'n bron van akademiese omstredenheid. Die voltooiing van twee volumes was teen 2007 nog uitstaande, met die volle reeks, "Discoveries in the Judean Desert", wat nege-en-dertig volumes beloop. Baie van die skrifrolle word nou in die Altaar van die Boek in Jerusalem bewaar.


</doc>
<doc id="39979" url="https://af.wikipedia.org/wiki?curid=39979" title="Sibolga">
Sibolga

Sibolga (vroeër ook Siboga) is 'n stad en lê in die provinsie Noord-Sumatra in Indonesië.


Die stad het 4 buurte/administratiewe distrikte:


</doc>
<doc id="39981" url="https://af.wikipedia.org/wiki?curid=39981" title="Basilica minor">
Basilica minor

Basilica minor (Latyn, letterlik "klein basiliek") is 'n besondere eretitel wat deur die pous aan 'n beduidende kerkgebou verleen word, ongeag sy boustyl. Met die toekenning van dié eretitel word die bande tussen 'n kerk en die biskop van Rome versterk, terwyl die gebou ook vir sy omgewing beduidender word.

Die geboue en vlae van 'n Basilica maior dra soms die gekruiste sleutels wat ook op die pouslike wapen uitgebeeld word. Die "padiglione" (Latyn: "umbraculum", Italiaans ook "ombrellino"), 'n geel-rooi gestreepte keëlvormige syskerm, wat oorspronklik as 'n sonbeskerming tydens prosessies gebruik is, en die "tintinabulum", 'n liturgiese klokkie, is deesdae geen verpligte kentekens meer nie.

Tans dra 1 477 kerkgeboue wêreldwyd die eretitel "basilica" (basiliek), waarvan 528 in Italië. Veral bedevaartskerke word met dié titel vereer. 'n Basilica minor kan maklik aan die pouslike wapen (van die huidige pous of dié wat die titel oorspronklik verleen het) herken word wat oor die portaal of enige ander opvallende plek aangebring is. 'n Hoër rang as dié van Basilica minor is die titel Basilica maior, wat egter tot op datum slegs aan sewe Rooms-Katolieke kerkgeboue toegeken is.



</doc>
<doc id="39982" url="https://af.wikipedia.org/wiki?curid=39982" title="Katedraal van Vilnius">
Katedraal van Vilnius

Die Sint-Stanislaus- en Sint-Ladislauskatedraal in Vilnius (Litaus: "Vilniaus Šv. Stanislovo ir Šv. Vladislovo arkikatedra bazilika", Pools: "Bazylika archikatedralna św. Stanisława Biskupa i św. Władysława", kort "Vilniaus katedra") is die Rooms-Katolieke katedraal van die aartsbisdom Vilnius, die hoofstad van Litaue, en die belangrikste plek van aanbidding vir Rooms-Katolieke gelowiges in die land. Aan die katedraal is in 1985 die eretitel "Basilica minor" verleen.

Die katedraal is aan die voet van die burgheuwel van die grootvorstelike paleis, die Gediminas-burg, in die historiese stadskern van Vilnius geleë en staan dus op historiese grond: hier was 'n vroeë nedersetting geleë en die kerkgebou is dus nou verweef met die Litause geskiedenis. Dit is ook hier waar die grootvorste van Litaue gekroon en beduidende Litause persoonlikhede ter ruste gelê is.

Die basiliek gaan in sy huidige vorm terug op 'n ontwerp in die klassisistiese styl deur Laurynas Gucevičius en is in 1801 voltooi. Sy kloktoring (of "campanile") is net soos by talle ander Baltiese kerke as 'n vrystaande struktuur uitgevoer.

Die katedraalkerk is aan die heilige biskop Stanislaus van Krakau en die heilige Ladislaus I, koning van Hongarye, gewy, twee beduidende steunpilare van die Rooms-Katolieke Kerk in die 11de eeuse oostelike Sentraal-Europa.

Die Sint-Stanislauskatedraal word algemeen as die eerste Christelike kerk op Litause bodem beskou. Die eerste kerkgebou het waarskynlik reeds gedurende die regeringstydperk van koning Mindaugas in die 13de eeu ontstaan. Mindaugas het die Christelike geloof in 1251 veral uit politieke oorwegings aangeneem en 'n heidense heiligdom deur 'n klein Gotiese kerk met drie skepe en 'n koor laat vervang. Oorblyfsels van hierdie vroeë kerkgebou is in die laat 20ste eeu onder die huidige katedraal ontdek.

Ná Mindaugas se afsterwe in 1263 het die inheemse geloof weer die opperhand gekry, en aan die voet van die kasteelberg het weer 'n heidense tempel ontstaan. Die kerstening van Litaue het eers in die laat 14de eeu plaasgevind toe grootvors Jogaila hom laat doop het sodat hy as Poolse koning bekroon kon word. Jogaila het sy vasbeslotenheid om die nuwe geloof aan te neem in 1387 met die bou van 'n nuwe kerk bevestig. Hierdie sakrale gebou is reeds in die volgende jaar ter geleentheid van Jogaila se troonbestyging in Pole deur aartsbiskop Bodzanta uit Gnesen as die setel van die biskop van Vilnius gewy. Saam met die bou van die katedraal is 'n teologiese skool gestig, die eerste en - tot en met die stigting van die plaaslike Jesuïete-kollege - ook die beduidendste van sy soort in Litaue.

Jogaila se kerk is in 1419 deur 'n brand vernietig. Sy neef, grootvors Vytautas, het 'n nuwe saalkerk in die Gotiese styl laat oprig wat met sy mure nog steeds die katedraal se binneruimte oorheers. In die loop van die 15de en 16de eeu is aan weerskante van die kerk kapelle bygevoeg.

Brandrampe in die 16de en 17de eeu het daartoe gelei dat die kerkgebou volgens die heersende boustyle herstel is - sodoende is Renaissance- (1534–1557, deur die Italiaanse argitek Bernardino Zanobia de Gianotti) en Barok-elemente (1612–1632, deur die Italiaanse boumeester Constantino Tencalla) bygevoeg en tegelykertyd (1624–1636) het ook die Kasimir-kapel ontstaan. Die oorlog met Moskou tussen 1654 en 1657 het verdere skade berokken so dat tussen 1666 en 1676 omvangryke herstelwerk in die binneruimte gedoen moes word. Die Kasimir-kapel se versierings is teen die einde van die 17de eeu aangebring. In 1769 is een van die twee kerktorings wat tydens die herstelwerk in die Barok-styl by die portaal opgerig is, deur 'n bliksemslag getref. Ná sy ineenstorting, wat sewe menselewens geëis en ook groot skade by die kerkgebou berokken het, moes die katedraal gesluit word.
Die huidige Klassisistiese voorkoms van die katedraal gaan terug op 'n projek van die Litause argitek Laurynas Stuoka-Gucevičius wat vanaf 1783 uitgevoer is. Stuoka-Gucevičius, wat sterk deur die Klassisistiese boustyl van die Franse rewolusionêre tydperk beïnvloed is, is in 1798 oorlede toe die boubedrywighede nog aan die gang was, tog is die projek in 1801 onder leiding van die argitek Michael Schulz voltooi.

Vanweë die inlywing van Litaue in die Russiese Tsareryk 1795–1798 is die bisdom Vilnius egter ontbind en by die aartsbisdom Mogiljov ingelyf. Die geestelike werk van plaaslike biskoppe is deur die Russiese owerheid belemmer, en met die sluiting van die Universiteit van Vilnius het die bisdom ook sy geestelike opleidingsentrum kwytgeraak. Toe die Kasimir-kerk ná die Pools-Litause Opstand in 1831 in 'n Ortodokse kerk omgeskep is, is die Rokoko-standbeelde van Litause grootvorste, heiliges en apostels in die nisse van die katedraal se buitemure verplaas.

Gedurende die Eerste Wêreldoorlog is die kerk deur Duitse soldate geplunder, en ná die oorlog het sowel die Poolse asook die Litause Katolieke gemeentes van Vilnius aanspraak op die katedraal gemaak. Toe die Vilnius-gebied uiteindelik aan Pole oorhandig is, is alle misse in die katedraal vanaf 1923 uitsluitlik in Pools gehou. In 1925 het die Sint-Stanislauskatedraal die amptelike setel van die nuwe aartsbisdom Vilnius geword, terwyl die westelike gebiede van die voormalige bisdom Vilnius, wat Litaus gebly het, in die nuwe bisdom Kaišiadorys verenig is.

In 1931 is krake in die katedraal se mure ontdek en vanaf die volgende jaar is omvangryke herstelwerk uitgevoer wat eers in 1939 voltooi was. Onder die Kasimir-kapel is 'n nuwe kripte aangelê.

Ná die Tweede Wêreldoorlog is die katedraal as gevolg van die Sowjet-owerheid se ateïstiese beleid in 1949 gesluit. Aanvanklik is oorweeg om dit tot 'n motorwerkswinkel om te skep. Terwyl die kerkgebou vir drie jaar leeggestaan het, is verskeie kere ingebreek en kunswerke gesteel. Vanaf 1953 is die katedraal tot 'n kunsgalery omgebou wat in 1956 ingewy is. Die sterflike oorskot van Sint Kasimir is reeds in 1953 na die Pieter-en-Paulus-kerk oorgeplaas.

In 1989 is die katedraal weer aan die Rooms-Katolieke Kerk oorhandig en met 'n mis op 5 Februarie 1989 deur biskop Julijonas Steponavičius (1911–1991) feestelik heringewy. Op 3 Maart 1989, een dag voor sy naamdag, is die sterflike oorskot van Sint Kasimir met 'n plegtige prosessie weer na die Kasimir-kapel teruggeplaas. Die derde belangrike gebeurtenis in 1989 was die kersfeesmis in die katedraal wat - ná taai onderhandelinge met die Staatskomitee vir Televisie en Radio ("Gosteleradio") in Moskou - deur die openbare Duitse uitsaaier "Südwestfunk Baden-Baden" in samewerking met die Litause uitsaaikorporasie LRT regstreeks na Duitsland, Switserland, Oostenryk, die Verenigde State en Japan uitgesaai is.

Pous Johannes Paulus II het sy apostoliese reis deur Litaue in 1993 in die Katedraal van Vilnius begin en by Sint Kasimir se sarkofaag gebid.

Die katedraal se huidige argitektoniese voorkoms word oorheers deur Stuoka-Gucevičius se klassisistiese ontwerp, alhoewel die binneruimte sy oorsprong in die 15de eeuse Gotiese saalkerk met drie skepe het. Stuoka-Gucevičius het die katedraal se uiterlike voorkoms by antieke voorbeelde aangepas: 'n trigliewe-fries word volgens die Doriese orde deur drie magtige gladde suile gedra, terwyl die portaal deur 'n magtige geweldriehoek afgesluit word.

Die reliëf in die geweldriehoek beeld Noag se dankoffer ná die ark-redding uit. Die drie beeldhouwerke op die gewel is tussen 1786 en 1792 deur die beeldhouer Karol Jelski geskep en beeld Sint Stanislaus (die beskermheilige van Pole, links), Sint Kasimir (die beskermheilige van Litaue, regs) en Sint Helena (middel, met 'n groot kruis in haar hand) uit. Hulle is deur Michael Schulz op die gewel geplaas en vanweë hul reusagtige afmetings eintlik buite alle proporsie. Die figure is in 1950 deur die Sowjet-bewindhebbers verwyder. Ná lang debatvoering is die kunswerke in 1997 teruggeplaas.

Aan die katedraal se linkerkant is 'n sakristie bygevoeg wat dieselfde barokstyl-voorkoms het as die Kasimir-kapel - sodoende het die katedraal uiteindelik die simmetriese vorm gekry wat in die oorspronklike klassisistiese ontwerp beplan was. Daarnaas is die grafkapelle uit die 16de en 17de eeu van eenderse buitemure voorsien, hul vensters aan die onderkant vergroot en van 'n reeks Doriese suile voorsien.

Die klassisistiese styl is ook in die binneruimte behou. Die pilare, wat oorspronklik deel uitgemaak het van die 15de eeuse Gotiese kerk, is net soos die gewelwe van klassisistiese elemente voorsien. Die hoogaltaar is by die Doriese orde van die buitekant aangepas - sy fries word deur swart marmersuile gedra en 'n geweldriehoek is daaroor aangebring sodat dit aan 'n tempelfront herinner.

Die skildery in die middel oor die altaar is in 1797 deur Pranciškus Smuglevičius (Pools: Franciszek Smuglewicz) geskep en beeld die marteldood van Sint Stanislaus uit. Die tabernakel op die 18de eeuse altaar is 'n waardevolle kunswerk uit die ateljee van Matthias Walbaum, 'n Augsburgse goudsmid, en is tussen 1623 en 1625 geskep. Die reliëfs op die deure beeld die "Laaste Nagmaal" en die "Preek in die Olyftuin" uit. Die krusifiks op die altaar word deur die standbeelde van Sint Stanislaus en Sint Kasimir ingeraam.

In die vroeë 16de eeu is regs van die hoofaltaar die sogenaamde "biskopskapel" aangebou. Dit het sy naam te danke aan die feit dat Vilnius se biskoppe later onder sy vloer ter ruste gelê is. Oor die tabernakel, waarin vandag die allerheiligste bewaar word (die kapel se amptelike naam is dan ook "Kapel van die Allerheiligste"), hang 'n skildery van Gonzaga Nuñez wat in 1877 geskep is.

Die syskepe se mure is met sestien skilderye versier wat deur Constantino Villani geskep is en uit die tweede helfte van die 18de eeu dateer. Tonele uit die Nuwe Testament aan die noordelike kant kontrasteer met tonele uit die Ou Testament aan die suidekant. Die skilderye aan die altaar se kant ("Die voeding van die vyfduisend" en "Die offer van Melgisedek", 1785) is net soos die skildery ("Petrus doop die soldaat in die gevangenis", 1801) en die uitbeeldings van apostels tussen pilare in die middelskip (1785) deur Franciszek Smuglewicz geskep.

Die vrystaande kloktoring was oorspronklik 'n ronde verdedigingstoring uit die tweede helfte van die 14de eeu wat deel uitgemaak het van die Grootvorstepaleis se Laer Kasteel. Sy mure was vier meter dik. Die skietluike aan die buitekant is nog steeds sigbaar. Die toring se fondamente is intussen 1,2 meter diep in die grond. Daar word aangeneem dat die toring reeds in die 15de eeu as kloktoring gedien het en met 'n aghoekige verdieping in die Gotiese styl verhoog is.

In die 16de eeu (omstreeks 1550 en in 1598) is twee bykomende verdiepings gebou. Tydens die brand in 1610 is ook die kloktoring beskadig en vervolgens herstel. Die huidige horlosies dateer uit die 17de eeu, die koepeldak uit die jaar 1897. Vanweë sy ouderdom en die sagte grond waarop hy gebou is, het die toring intussen begin oorleun. Dit het tans 'n hoogte van 52 meter sonder en 57 meter met kruis. Die toring is in 2002 van ses nuwe klokke voorsien.

Die katedraalplein is die belangrikste politieke vergaderplein in Litaue. Op 23 Augustus 1989 - presies vyftig jaar na die ondertekening van die geheime ooreenkoms tussen Adolf Hitler en Josef Stalin - was die suidelike eindpunt van die sogenaamde Baltiese Pad, 'n menseketting wat oor 'n afstand van 650 kilometer dwarsdeur die Baltiese lande tussen Vilnius en Tallinn gevorm is, tussen die katedraal en die kloktoring geleë. 'n Gedenksteen met die inskrif "Stebuklas" (Litaus: "Wonder") herinner aan hierdie historiese gebeurtenis waartydens twee miljoen mense vreedsaam teen die Russiese besetting en oorheersing betoog het.

Die Litause grootvorste is vanaf 1401 (Vytautas) tot en met 1529 (Sigismund II August) in die Sint-Stanislauskatedraal gekroon. Daarnaas is beduidende Litause staatsmanne en adellikes, hul eggenotes en kerklike ampsdraers hier ter ruste gelê. Historici neem aan dat ook die heimlike huwelik van Sigismund II August met Barbara Radziwiłł in 1547 in die katedraal plaasgevind het.

Die eerste biskop van Vilnius, Andrej Vasila, het die katedraal se eerste grafkapel in 1397 vir homself laat bou. Tydens opgrawings in 1985 is 'n kripte blootgelê wat as enigste met muurskilderye versier was - moontlik is dit die graf van Vytautas. 'n Fragment wat bewaar gebly het, toon Jesus aan die kruis, met Maria en Johannes wat by hom staan. Dit is die oudste bekende muurskildery in Litaue.

Die Goštautas-kapel - die derde kapel aan die regterkant - huisves Renaissance-grafmonumente wat deur Bernardino Zanobia de Gianotti en Giovanni Maria Padovano, Italiaanse boumeesters wat in Krakau werksaam was, geskep is.

Oor die eeue heen is steeds nuwe kapelle by die katedraal gevoeg of later omgebou. Die argitek Stuoka-Gucevičius het met sy simmetriese ontwerp moeite gedoen om die kapelle tot 'n harmonieuse argitektoniese eenheid om te vorm. Sedertdien is daar elf kapelle in die katedraal, waarvan die Valavičiuskapel (die eerste kapel aan die linkerkant) met sy oorspronklike mure uit die Renaissance-tydperk en die beroemde Kasimir-kapel die oudstes is. Die enigste kapel wat nie deur Stuoka-Gucevičius omgebou is nie, is die Koningskapel. Moontlik het die Latynse inskrif oor die ingang ("Violator huius operis infelix esto" - "Die vernietiger van hierdie werk sal verdoem wees") hierby 'n rol gespeel.

Tydens argeologiese opgrawings in 1931 is grafte blootgelê, en tussen 1932 en 1939 is 'n nuwe grafkelder gebou waar 'n aantal heersers hul laaste rusplek gevind het:

Ander heersers en bekende persoonlikhede wat in die katedraal ter ruste gelê is, is onder meer:

Die Kasimir-kapel is tussen 1624 en 1636 op inisiatief van die Poolse konings Sigismund III Wasa en sy seun Władysław IV Wasa deur die Italiaanse argitek Constantino Tencalla gebou. Die verering van Sint Kasimir het in die vroeë 17de eeu 'n nuwe hoogtepunt bereik. Kasimir is in 1521, minder as veertig jaar ná sy afsterwe, heilig verklaar. Reeds in 1501 het Pous Alexander VI aan gelowiges wat 'n besoek aan Kasimir se graf in die katedraal sou aflê, die vergifnis van alle sondes belowe. Toe Kasimir se sarkofaag in 1603 ter geleentheid van die bevestiging van sy heiligverklaring geopen is, was sy liggaam volgens oorlewering byna nie ontbind nie en het dit 'n heerlike geur vrygestel. Sy graf het steeds meer besoekers begin lok.

Kasimir is in 1458 as een van die troonopvolgers van die Pools-Litause heerserhuis gebore, maar het as gevolg van intriges die troon kwytgeraak. As 'n religieuse mens het Kasimir vervolgens 'n baie asketiese en morele lewe gevoer en sodoende groot waardering uitgelok. Hy is algemeen as die beliggaming van 'n onbaatsugtige, regverdige en beskeie heerser beskou, en die kapel se versierings bring hulde aan hierdie ideale monarg wat in 1484 op 'n jong leeftyd aan tuberkulose oorlede is.

Die verhaal van Kasimir is aan talle legendes en wonders gekoppel. Na bewering het daar kort ná sy afsterwe 'n jong meisie uit Vilnius naby sy doodskis uit die dood verrys. Gelowiges het aan Kasimir se liggaam wonderdadige krag begin toeskryf, en daar is oorlewerings van 'n seun wat eweneens deur die heilige se sterflike oorskot uit die dood opgewek is. Die opening van Kasimir se sarkofaag en opwekkingstonele word op skilderye in die kapel uitgebeeld.

Die kapel is volgens 'n vierkante plattegrond ontwerp en met 'n aghoekige koepel en goue spits bekroon. Waardevolle sandsteen uit Swede het as boumateriaal gedien, waarby vir die binneruimte ook rooi en swart marmer gebruik is. Die binneruimte dateer in sy huidige vorm uit die tweede helfte van die 17de eeu toe herstelwerk ná die Russiese besetting van Vilnius gedurende die Russies-Poolse Oorlog tussen 1654 en 1667 uitgevoer is.

Die kombinasie van waardevolle marmermure, muurskilderye en halfplastiese pleisterversierings toon sterk ooreenkomste met die kloosterkerk in Pažaislis en die Sint-Pieter-en-Pauluskerk in Vilnius - die werk is deur dieselfde kunstenaars uitgevoer. Die muurskilderye is in 1691 en 1692 deur Michelangelo Palloni geskep, die pleisterversierings rondom die skilderye is deur Pietro Perti vervaardig.

Die muurskilderye toon die "Wonder by die doodskis van Sint Kasimir" (aan die regterkant) en die "Opening van die doodskis van Sint Kasimir" (aan die linkerkant). Die plafonskilderye bo-oor die altaar beeld Kasimir uit wat 'n kruis en 'n lelie uit die hand van 'n engel ontvang terwyl hy die loflied "Omni die dic Mariae" sing, die skilderye bo-oor die ingang toon Kasimir se stryd met versoeking en sy oorwinning. Die twee laasgenoemde skilderye is in 1797 deur Franciszek Smuglewicz geskep.
Kasimir se liggaam word in 'n kosbare silwersarkofaag bewaar wat in 1747 voltooi is. Die figuur van Sint Kasimir wat daarop troon, het oorspronklik deel uitgemaak van 'n vroeër sarkofaag. Die huidige sarkofaag staan bo-oor die altaar van die kapel wat met 'n portret van Kasimir versier is. Hierdie skildery is volgens 'n ou Pools-Litause tradisie met beskermende silwerplate bedek sodat net 'n klein gedeelte - drie hande - van die oorspronklike kunswerk sigbaar is. Die skildery is omstreeks 1520 geskep en is in 1594 vernuwe. Moontlik is destyds pogings onderneem om die houding van Kasimir se regterhand (waarin hy lelies as 'n simbool van kuisheid en attribuut van die Jonkvrou Maria hou) te verander. Hierdie oorskildering het egter weer sigbaar geword en is sonder aarseling tot 'n wonder verklaar.

Kunshistorici neem aan dat die silwerbeslag ontstaan het toe Sint Kasimir in 1636 in die nuut geboude kapel neergelê is. Die nisse is met versilwerde figure van onbekende heersers versier. Hulle is waarskynlik in die eerste helfte van die 18de eeu geskep - die eerste verwysing na hulle dateer uit 1755. Hul skeppers en ontstaansgeskiedenis is onbekend.

Die eerste kapel aan die linkerkant van die ingang staan as Valavičius- of Biskops-kapel bekend. Tot en met 1604 is hier die sterflike oorskot van Sint Kasimir bewaar en dit is derhalwe vroeër die "Koninklike Kapel" genoem. Biskop Eustachijus Valavičius (1572–1630) het die kapel tot sy eie grafkamer laat ombou.

Die pleisterwerk in die kapel toon onder meer die vier evangelieskrywers, die vier fresko's aan die plafon beeld die vier belangrikste gebeurtenisse in die lewe van Maria: verkondiging, beproewing, hemelvaart en bekroning. Biskop Valevičius se grafplaat is aan die regterkant teen die symuur aangebring.

Die eerste bekende orrel in die katedraal van Vilnius is in 1510 gebou, vermoedelik deur die Krakause orrelbouer Stanisław Zelik. Johann Koppelmann was die boumeester van 'n nuwe orrel wat in 1595 gebou is, maar in die brandramp van 1610 vernietig is. Historiese dokumente verwys na drie orrels wat respektiewelik in 1618, 1729 en 1797 gebou is, tog is die orrelbouers se name nie oorlewer nie en is hul instrumente later òf vernietig òf aan ander kerke geskenk.

In 1859 is die katedraal van 'n nuwe orrel voorsien wat oorspronklik deur die orrelbouer Nicolaus Jantzon vir die Augustyne-kerk te Vilnius gemaak is. Hierdie instrument is omstreeks 1885 tot 1889 deur die Litause orrelbouer Juozapas Radavičius volledig gerestoureer en vergroot. Die orrelbouer Wacław Biernacki het in die vroeë 20ste eeu 'n nuwe pneumatiese orrel agter die ou fasade gemonteer en dié instrument later in 1937 opgeknap en uitgebou.

Die katedraal se huidige orrel is in 1969 deur 'n Duitse onderneming, Alexander Schuke in Potsdam, gebou waarby 'n aantal ou orrelpype van Juozapas Radavičius aangepas en vir die nuwe instrument hergebruik is. Die orrel het 'n meganiese traktuur en 'n elektropneumatiese register.

Beelde


</doc>
<doc id="39989" url="https://af.wikipedia.org/wiki?curid=39989" title="Ottersum">
Ottersum

Ottersum (Limburgs: "Otersóm") is 'n dorpie in die Nederlandse provinsie Limburg wat tot die munisipale gebied van Gennep behoort. Ottersum het sowat 2 500 inwoners (2008). Die klein Niersrivier loop deur die dorp.


</doc>
<doc id="39990" url="https://af.wikipedia.org/wiki?curid=39990" title="Shosholoza">
Shosholoza

Shosholoza is 'n tradisionele Suid-Afrikaanse volksliedjie. Dit is oorspronklik deur manlike werkers in 'n roep-en-antwoord-styl ("call and response") gesing. 

Die lied is deur baie kunstenaars gesing, soos Helmut Lotti, Ladysmith Black Mambazo, PJ Powers, The Glue, Soweto Gospel Choir en Peter Gabriel. Dit het baie gewild geword nadat Suid-Afrika in 1995 die Rugbywêreldbeker
gewen het. Dis nou 'n geliefkoosde liedjie by Suid-Afrikaanse sportwedstryde.

Die Zoeloe-woord "shosholoza" beteken "voorwaarts gaan" of "uit die pad gaan vir die volgende man".

Die lirieke van "Shosholoza" wissel; die volgende lirieke is 'n voorbeeld van een van die bewerkings:

Vertaling:


</doc>
<doc id="39992" url="https://af.wikipedia.org/wiki?curid=39992" title="Vaaldam">
Vaaldam

Die Vaaldam is in 1938 voltooi nadat die aanvraag na water in Johannesburg aansienlik gegroei het. Die dam is gebou by die samevloei van die Wilge- en Vaalrivier sowat 70 km suid van Johannesburg en sowat 30 km suidoos van Vereeniging. Dit is die tweede grootste dam in Suid-Afrika in terme van oppervlakarea en het die vierde grootste volume van alle damme in Suid-Afrika. Drie provinsies grens aan die dam, naamlik Gauteng, Vrystaat en Mpumalanga.

Die Vaaldam se opvangsgebied is sowat 38 500 km² groot waarvan die grootste gedeelte in die Vrystaat is. Die gemiddelde jaarlikse neerslag in die opvangsgebied is 700 mm. Die natuurlike invloei van die dam is 1 950 miljoen kubieke meter per jaar, maar die Grootdraai en Sterkfonteindamme stroomop beperk die natuurlike invloei van water tot 1 400 miljoen kubieke meter per jaar. Die Vaaldam se oppervlakarea as dit vol is, is 320 km² en die dam kan 2 609 miljoen kubieke meter water opgaar.

Bouwerk aan die Vaaldam het aan die einde van die Groot Depressie in die vroeë 1930's begin en is in 1938 voltooi. Die dam het die eerste keer op 31 Desember 1938 oorgeloop. Die dam is gesamentlik deur Rand Water en die Departement van Besproeiing (nou bekend as die Departement van Waterwese) gebou. 

Die dam het aanvanklik as die Vaalbankdam en ook later as Lake Deneys bekend gestaan en is vernoem na die destydse minister van besproeiing Deneys Reitz. Die dorp waarin die sowat 800 kontrakteurs gewoon het is ook na Deneys Reitz vernoem en staan vandag nog bekend as Deneysville.

Die kapasiteit van die dam na voltooiing in 1938 was 994 miljoen kubieke meter en die damwal was 54,2 meter hoog. Sedertdien is die dam al twee keer vergroot. 

Na die Tweede Wêreldoorlog het die ontwikkeling van industrieë in Gauteng en goudmyne in die Vrystaat 'n oplewing gehad en is daar besluit om die dam se kapasiteit te verhoog om aan al hierdie nuwe industrieë se waterbehoeftes te voldoen. In 1956 is die damwal met 6 meter tot 'n hoogte van 60,3 meter verhoog. Hierdie projek het 4 jaar lank geduur vanaf 1952 tot 1956 met 'n koste van R 2,9 miljoen. Dit het die totale opgaar kapasiteit van die dam verhoog tot 2 188 miljoen kubieke meter. 

In 1979 het die Departement van Waterwese voorgestel dat die damwal weer verhoog moet word om die kapasiteit van die dam te vergroot. In 1986 is die damwal met nog 3,05 meter tot 'n hoogte van 63,4 meter verhoog. Verskeie verbeteringe is gedurende hierdie projek aan die sluise aangebring.

As gevolg van die groeiende vraag na water in Gauteng is die Tugela-Vaal-waterprojek van stapel gestuur om water vanaf die Tugelarivier oor die Drakensberg te lig en in die Sterkfonteindam te stoor. Van die Sterkfonteindam kan water via die Wilgerivier losgelaat word om die Vaaldam aan te vul.

'n Tweede projek is die Lesotho-Hoogland-waterprojek. Water word uit die Lesotho hooglande via 'n reeks damme en tonnels na die Vaaldam herlei via die Asrivier, Liebenbergvlei en Wilgerivier.




</doc>
<doc id="39993" url="https://af.wikipedia.org/wiki?curid=39993" title="Banjarmasin">
Banjarmasin

Banjarmasin is 'n stad wat in die provinsie Suid-Borneo (Indonesies: Kalimantan Selatan) in Indonesië geleë is. Banjarmasin is die provinsiale hoofstad.

Die stad het 5 buurte/administratiewe distrikte:


</doc>
<doc id="39995" url="https://af.wikipedia.org/wiki?curid=39995" title="Sonvlam">
Sonvlam

'n Sonvlam is 'n reuse ontploffing in die Son se atmosfeer wat tot 6 × 10 joule energie kan vrystel. Wanneer soortgelyke verskynsels by ander sterre plaasvind, word die term stervlam gebruik.

Sonvlamme affekteer al die lae van die son se atmosfeer (die fotosfeer, korona en chromosfeer), verhit plasma tot tienmiljoene kelvin en versnel elektrone, protone en swaarde ione tot byna die spoed van lig. Hulle skep straling oor die elektromagnetiese spektrum op alle golflengtes, van radiogolwe tot gammastrale. Meeste vlamme kon in die aktiewe streke by sonvlekke plaas, waar intens magnetiese velde die fotosfeer deurdring en die korona met die binnekant van die son verbind.

Sonvlamme verkry hul energie van die skielike (minute tot tientalle minute) vrystelling van magnetiese energie wat in die korona geberg word. Indien 'n sonvlam uiters kragtig is, kan dit 'n koronale massa-uitwerping veroorsaak.

X-strale en UV-straling wat deur die sonvlamme uitgestraal word kan die Aarde se ionosfeer affekteer en langafstandradiokommunikasie ontwrig. Direkte radio-uitsraling op 'n desimetriese golflengte kan die werking van radars (en ander toestelle wat op hierdie frekwensies funksioneer) ontwrig.

Sonvlamme is vir die eerste keer in 1859 deur die Engelse sterrekundige Richard Christopher Carrington waargeneem en onafhanklik in dieselfde jaar ook deur Richard Hodgson waargeneem.

Die tyd tussen die voorkoms van sonvlamme wissel: wanneer die Son "aktief" is, kom daar etlike sonvlamme per dag voor, maar in stil periodes kan daar minder as een sonvlam per week wees. Groter vlamme is ook skaarser as klein vlamme. Sonaktiwiteit wissel met 'n 11 jaar-siklus (die sonsiklus). Tydens die hoogtepunt van hierdie siklus is daar tipies meer sonvlekke op die Son en dus ook meer sonvlamme.


</doc>
<doc id="39996" url="https://af.wikipedia.org/wiki?curid=39996" title="Koolstofdioksied">
Koolstofdioksied

Koolstofdioksied of koolsuurgas, (chemiese formule CO) is 'n kleurlose en reuklose gas wat natuurlik in die aarde se atmosfeer voorkom.

Koolsuurgas is die "gas" in "gaskoeldrank" en kom ook van nature voor in mineraalwater. Die stow word in sy vastestofvorm (koolsuursneeu) ook gebruik om vuur te bestry in gevalle waar water gevaarlik sou wees, byvoorbeeld by sommige chemiese en elektriese brande, of waar water groter skade kan veroorsaak, soos by papierargiewe.

Koolstofdioksied word by verbranding van talle organiese stowwe vrygestel, soos benseen:

Dit is die koolstofoksied wat algemeen gevorm word, indien voldoende suurstof teenwoordig is. Indien die verbranding nie volledig is nie, kan koolstofmonoksied gevorm word. Hierdie tipe verbrandingsreaksie is die basis vir verhitting deur die verbrand van olie of die verbrandingsproses wat 'n motor voortbeweeg. 

Koolstofdioksied los goed in water op en kan daar 'n swak en instabiele diprotiese brønstedsuur vorm: koolsuur.

Die soute van hierdie suur heet karbonate en is uiters belangrik in die geologie.

Koolstofdioksied is self ook 'n Lewis-suur en kan direk met bassise reageer. Met hidroksiede vorm dit die waterstofkarbonaatioon:

Die atmosfeer bevat tans ongeveer 387 deeltjies per miljoen (dpm) koolstofdioksied. Hierdie konsentrasie neem jaarliks toe en word vernaamlik veroorsaak deur die grootskaalse gebruik van fossielbrandstowwe, alhoewel daar ook ander faktore is, byvoorbeeld ontbossing. Voor die begin van die nywerheidsomwenteling was die konsentrasie ongeveer 280 dpm. Die toename van koolstofdioksied speel 'n belangrike rol in aardverwarming.



</doc>
<doc id="40000" url="https://af.wikipedia.org/wiki?curid=40000" title="Tsjastoeranga">
Tsjastoeranga

Tsjastoeranga (Sanskrit "" चतुरङ्ग) is 'n antieke (Guptatydperk) Indiese bordspel wat gesien word as die gemene voorganger van skaak, shogi, en makruk, en wat verwant is aan chiangtsi en janggi. Tsjastoeranga het in Gupta-Indië in ongeveer die 6de eeu ontwikkel. In die 7de eeu is dit as sjatrandj in Sassaniede Persië aangeneem wat weer in die laat Middeleeue in Europa tot Skaak ontwikkel het.

Die presiese reëls van tsjastoeranga is nie bekend nie. Skaakhistorici neem aan dat die spel reëls soortgelyk aan die van spel se opvolger sjatrandj gehad het. Daar is in besonder nie sekerheid oor die skuiwe van die "Gaja" (olifant), die voorganger van die Loper in moderne skaak, nie.

Twee belangrike aspekte van tsjastoeranga wat in skaak behoue gebly het, en wat nie algemeen was in ander spelle op daardie stadium nie, is dat stukke verskillende waardes gehad het en verskillend beweeg het en dat oorwinning afgehang het van die lot van 'n enkele stuk. Die stuk wat in skaak deur die koning verteenwoordig word het in tsjastoeranga as die Raja bekend gestaan.


</doc>
<doc id="40002" url="https://af.wikipedia.org/wiki?curid=40002" title="Stem">
Stem

Die menslike stem is die klank wat deur 'n mens gegenereer word deur gebruik te maak van die stembande vir praat, sing, lag, huil, skree, ens. Stem is daardie deel van menslike klankproduksie waar die stembande die primêre bron van klank is. Die meganisme vir die generering van die menslike stem word algemeen in drie subdele verdeel: die longe, die stembande binne die strottehoof, en die artikulators. Die longe dien as 'n pomp wat lugvloei en lugdruk verskaf waarmee die stembande gevibreer word. Die stembande vibreer en verdeel die lugvloei van die longe in hoorbare polse. Die spiere van die strottehoof pas die lengte en spanning van die stembande aan om toonhoogte en stemtoon fyn te stel. Die artikulators is die dele in die spraakkanaal bo die strottehoof wat uit die tong, verhemelte, wange, lippe, esv. bestaan. Hulle artikuleer en filtreer die klank wat vanuit die strottehoof teweeggebring word en kan tot 'n mate op die strottehoofse lugvloei inwerk om die rol daarvan as klankbron te versterk of te verswak.

Die stembande, in samewerking met die artikulators, kan 'n wye reeks klanke produseer. Die stemtoon kan gemoduleer word om emosies soos woede, opgewondenheid of gelukkigheid te kommunikeer. Sangers en sangeresse benut die menslike stem as 'n musikale instrument om musiek te skep.

'n Geroep, skree, gil, toet, getier, oproer, of geloei is 'n groot vokalisasie deur die lug, wat deur die vokale voue met 'n groter krag voortgebring word as wat gebruiklik is in gereelde of naby-afstand vokalisasie. Hierdie funksie kan deur enige wese wat longe besit, insluitend die mens, uitgevoer word. Daar is geringe verskille in betekenis tussen hulle; byvoorbeeld, "skree" en "gil" verwys gewoonlik na 'n hoër-frekwensie, skerp geluid, wat gebruik word deur sommige voëls en ander diere, en 'n "toet", soos wat uitgestraal word deur 'n uil, het gewoonlik nie betrekking op woordspraak nie.

'n Gil is dikwels 'n instinktiewe optrede, met 'n sterk sielkundige aspek, soos vrees, pyn, verbasing, vreugde, woede of ander.

Gregory Whitehead definieer die gil tydens geboorteskenk as 'n "ja"-gil, want dit open die wêreld vir 'n nuwe mens wat die lewe begin deur te skree. Vroue beskryf hierdie gil as onopsetlik en as 'n reaksie op die verbasing oor die baba wie se koppie tevoorskyn kom. Hierdie oomblik word deur die meeste vroue as baie eufories beskou, want blykbaar skree sommige vroue gelyktydig van pyn, plesier én entoesiasme.


</doc>
<doc id="40004" url="https://af.wikipedia.org/wiki?curid=40004" title="Trompet">
Trompet

Die trompet is 'n musiekinstrument met die hoogste register (relatiewe toonhoogte) in die koperinstrumentfamilie. Trompette is van die oudste musiekinstrumente en die trompet in sy huidige vorm dateer uit minstens 1500 v.C. Hulle word uit koperpype saamgestel wat twee keer gebuig word om 'n langwerpigheid te vorm, en word bespeel deur lug met geslote lippe in te blaas, wat 'n klank teweegbring wat 'n staande golfvibrasie in die lugkolom binne die trompet skep.

Daar bestaan verskeie tipes trompette; die algemeenste is 'n transponerende instrument wat op B ingestel is. Die trompet se voorgangers het nie kleppe gehad nie; moderne trompette het egter òf drie suierkleppe òf drie draaikleppe, en elke klep verleng die lengte van die pyp wanneer dit gedruk word, wat 'n verlaging in die toonhoogte teweegbring.

Die trompet word in verskeie musiekstyle gebruik, insluitende klassieke musiek en jazz.

Die trompet kan die hoogste klank onder die koperblasers voortbring. Dit het 'n helder, briljante, deurdringende klank. Die moderne trompet is gewoonlik in C en B. 'n Groot verbetering was die ontwerp van die ventieltrompet. Dit het drie ventiele wat die natuurlike toonhoogte met een tot ses halftone kan verlaag. Die ventiel verskaf aan die speler die regte buislengte waarvandaan hy die noot van die botoonreeks wat hy wil hê, moet verkry deur sy lippe reg te gebruik.

Komposisies vir die trompet is onder meer konserte van Haydn en Hummel, 'n sonate van Hindemith, en ook werke deur Henry Purcell, J.S. Bach, Antonio Vivaldi en Enesco. Strawinski en Sjostakowitsj het dikwels interessante passasies vir trompet (dikwels grappig) by hul werke ingevoeg.

Die voorganger van die trompet was die geboë horing van 'n bees, bok of hert. Dit stam uit die oudste vorm van musiekinstrumente. Die antieke Egiptenare het metaaltrompette van silwer of brons gebruik. Dit is as heilig beskou en is net by die godsdiensplegtighede vir die god Osiris gespeel. Toe die Israeliete uit Egipte padgegee het, het die trompet deel van die Hebreeuse priesters se apsgewaad geword. Hulle het silwer trompette as deel van die rites in die tempel geblaas.

Die Romeine het 'n gewysigde trompet gespeel, veral deur die ruitery, waarin aanvanklik net die adelstand gedien het.

Tydens die Europese Middeleeue is die trompet as belangrik beskou, sodanig só dat net die aristokrate toegelaat was om trompette te besit. Dit is ook geblaas om vir die soldate moed te gee. Op die nag voor die Slag van Agincourt (1415) is geskryf dat "die opponerende leërs deur die voortdurende geluid van die trompette geserenadeer is." Trompetspelers was deel van die belangrike Europese koninklike howe. Teen die 14de eeu het lang trompette met baniere verskyn. Toe Karel VI Reims in 1380 binnegemarsjeer het, is sy optog deur meer as dertig trompetspelers gelei.

Toe die trompet in ensembles saam met ander instrumente aangewend is, is dit deur die skuiftrompet vervang wat nie net toegelaat het dat die trompet sy toonhoogte maklik kon verander nie; dit kon ook die chromatiese toonleer speel.

In die 1560's is trompette tussen tonele in die teater gespeel. Dit is eers formeel in operamusiek gebruik toe Monteverdi dit in 1607 in die opera "Orfeus" gebruik het. Teen die middel van die 17de eeu het die trompet 'n gereelde instrument in orkeste geword.



</doc>
<doc id="40006" url="https://af.wikipedia.org/wiki?curid=40006" title="Pagar Alam">
Pagar Alam

Pagar Alam is 'n stad en lê in die provinsie Suid-Sumatra in Indonesië.

Die stad het 5 onderdistrikte:


</doc>
<doc id="40007" url="https://af.wikipedia.org/wiki?curid=40007" title="Djambi">
Djambi

Djambi is 'n stad en lê in die provinsie Djambi in Indonesië op die Sumatra- eiland. Djambi is die provinsiale hoofstad.

Die stad het 8 buurte/administratiewe distrikte:

Die stad het 'n lughawe "Sultan Thaha Syaifuddin"



</doc>
<doc id="40009" url="https://af.wikipedia.org/wiki?curid=40009" title="Matriek">
Matriek

Matriek is die finale jaar (graad 12) vir hoërskoolleerlinge in Suid-Afrika en matrikulasie verwys na die slaag van matriek met universiteitsgoedkeuring, alhoewel die term algemeen gebruik word om ook subgoedkeuringslagings aan te dui. Die laaste eksamens in graad 12 word "matriekeksamens" of meer spesifiek "matriekeindeksamens" genoem en studente in matriek word "matrikulante" genoem.

Die meeste Suid-Afrikaanse hoërskoolleerlinge wat die matriekjaar loop, lê die Senior Sertifikaat-eksamens af om 'n Senior Sertifikaat-kwalifikasie te ontvang. Die Senior Sertifikaat is 'n eksamen wat deur Suid-Afrika se Onderwysdepartement aan matrikulante voorgeskryf word, alhoewel studente ook deur middel van onafhanklike leerplanne (kurrikula) kan matrikuleer. Wanneer 'n student aan sekere voorgeskrewe kriteria voldoen met aflegging van die Senior Sertifikaat-eksamens (d.w.s. die matriekeindeksamens), ontvang die student matrikulasiegoedkeuring, wat die wettige minimum is vir toelating tot 'n B-graadprogram by 'n Suid-Afrikaanse universiteit. Buitelandse studente wat aansoek doen om studie by 'n Suid-Afrikaanse universiteit kan om matrikulasievrystelling aansoek doen om aan te dui dat hulle aan dieselfde standaarde voldoen.

Daar is dus 'n dubbelsinnigheid by die konsep van matriek betrokke: 'n persoon wat gematrikuleer het, kan die matriekeksamens geslaag het, maar hoef nie noodwendig matrikulasiegoedkeuring om by 'n universiteit te gaan studeer, te hê nie.

Suid-Afrikaanse universiteite stel nie hul eie toelatingsvereistes vas nie, alhoewel sommiges toegangstoetse aan voornemende studente voorskryf om die stand van hul akademiese taal- en numeriese vaardighede te bepaal.

Sedert die intree van die nuwe uitkomsgebaseerde onderwys is die huidige Suid-Afrikaanse matriekuitslae van sulke minderwaardige gehalte dat die Universiteit van Oxford dit nie eens wil aanvaar nie. Suid-Afrika is in hierdie opsig slegter af as die volgende Afrikalande, waar toegang wel vir die skranderste leerlinge op 'n manier miskien moontlik is: Kameroen, die Maldive-eilande, Mauritius, Namibië, Tanzanië, Tunisië, Uganda en Zimbabwe. Die voornemende voorgraadse student wat aan hierdie internasionale universiteit wil studeer, moet eers sy/haar eerstejaar by 'n ander universiteit voltooi, voordat aansoek gedoen mag word. Die ander alternatief is om die "Cambridge Overseas Higher School Certificate", wat internasionaal erken word, besonder goed te slaag. Soortgelyke reëls geld ook aan die Universiteit van Cambridge.

Die Suid-Afrikaanse matriekeksamen wat as akademiese eksamen vir toelating tot die universiteit dien, kom tot stand na die stigting van die Universiteit van die Kaap die Goeie Hoop in 1873 (vandag, Unisa).
Die eksamen is self deur die universiteit gelei en die leerplan asook die eksamens en eksaminatore is deur die universiteit bepaal. In wese was die ou matrikulasie-eksamen 'n universiteitseksamen, of beter gestel, 'n universiteitstoelatingseksamen.

Die leeftydsgrens was minstens 16 jaar, die kandidaat moes 'n sertifikaat vir goeie gedrag hê en die leerplan voltooi het.
'n Eenvormige (en eensydig kolonialistiese) leerplan is vir die jaar 1875 voorgeskryf:

Kandidate sou eksamineer word in:

Geen kandidaat sou vir die eksamen goedgekeur word nie, tensy hy in die volgende vakke voldoende kennis besit:

Die verpligte vakke was dus: Engels, Engelse Geskiedenis, Aardrykskunde, Latyn en Wiskunde.

Oor bogenoemde indeling was selfs die Engelssprekendes ontstoke: In Mei 1891 skryf die "Argus" dat dit nie reg is dat Hollands, wat so 'n belangrike rol in die land speel, op gelyke voet gestel word met Duits as bloot 'n vreemde taal nie.

Langenhoven skryf in sy outobiografie dat die standaard aan die Kaapkolonie destyds strawwer was as in Brittanje self. In die kolonie kon die kolonialis dus septer swaai, omrede hy op papier hoër gekwalifiseerd was. Dit het die gevolg gehad dat die Britse immigrante altyd poste kon kry, terwyl die Suid-Afrikaner, veral diegene wat nie Engels perfek magtig was of oorsee kon gaan studeer nie, slegs 'n minderwaardiger pos kon bedien. Verder sou 'n M.A.-graad bykans onmoontlik lyk om te behaal.

Met die stigting van die tradisionele universiteite, die Universiteit van Stellenbosch en die Universiteit van Kaapstad, moes 'n nuwe wet, Wet No. 12 van 1916, intree:

Die vakke van die eksamen was toe:

Om tot die eksamen toegelaat te word, moes die kandidaat welslae behaal het in elk van ses akademiese vakke met ’n minimum gemiddelde.

In 1950 sien nuwe regulasies van die matriekeksamen daaruit:


</doc>
<doc id="40011" url="https://af.wikipedia.org/wiki?curid=40011" title="Koning (skaak)">
Koning (skaak)

Die Koning (, ) is die belangrikste stuk in skaak. Die doelwit van die spel is om die teenstander se koning in skaakmat te plaas. Indien 'n speler se koning direk deur 'n teenstander se stuk bedreig word is dit in skaak en moet die speler onverwyld 'n ontwykende skuif uitvoer. As die speler nie uit skaak kan kom nie is hy in skaakmat en verloor hy die spel.

Die spel waaruit moderne skaak ontwikkel het, sjatrandj, het 'n ekwivalente stuk gehad wat die "Sjah" genoem is. Die nog ouer spel sjatoeranga het weer 'n ekwivalente stuk genaamd die Raja gehad. Die skaakvariante shogi, makruk, chiangtsi en janggi het ook almal soortgelyke stukke. Die feit dat 'n oorwinning in skaak afhang van die lot van 'n enkele stuk, die koning, onderskei dit van meeste ander bordspele.

Volgens standaard skaakreëls begin Wit met die koning in die eerste ry regs van die dame. Swart begin met die koning direk oorkant die wit koning. In algebraïese notasie staan die wit koning op blokkie e1 en die swart koning op e8.

'n Koning kan een blokkie in enige rigting (horisontaal, vertikaal of diagonaal) beweeg. Die uitsonderings op die reël is dat die koning nie na 'n blokkie mag beweeg wat deur 'n teenstander se stuk bedreig word nie of na een wat deur een van sy eie stukke beset word nie. Die twee konings van die skaakspelers wat teen mekaar speel kan dus nooit langs mekaar op die bord staan nie. Die koning kan egter wel skuif om die ander koning in skaak te plaas deur "oopleggende skaak" wanneer dit skuif om 'n aanval deur 'n loper, dame of toring bloot te lê. Die koning is ook betrokke by die spesiale skuif rokering. Soos by alle skaakstukke behalwe die pion buit dit die teenstander se stukke deur te beweeg na 'n blokkie wat deur die teenstander se stuk beset word, op dieselfde manier as wat dit gewoonlik skuif.

Die koning kan in samewerking met die toring 'n spesiale skuif genaamd rokering (of rokade) maak. Wanneer 'n speler rokeer skuif die koning twee blokkies in die rigting van een van die twee torings. Die toring word dan aan die ander kant van die koning geplaas. Rokering kan slegs uitgevoer word as daar geen stukke tussen die koning en die betrokke toring is nie en indien beide van die twee stukke nog nie tevore geskuif is nie. Die koning mag ook nie die skuif uitvoer terwyl hy in skaak is nie en mag nie oor 'n blokkie skuif wat bedreig word nie.

As 'n speler se skuif sy teenstander se koning onder aanval plaas is die koning in skaak en moet die speler onverwyld 'n skuif maak om uit skaak te kom. Daar is verskeie maniere om uit skaak uit te kom:

Indien nie een van die opsies moontlik is nie is die koning in skaakmat en verloor die speler die spel.

Pat vind plaas as die speler wat moet skuif:

Indien dit gebeur is die koning in pat en eindig die spel gelykop. 'n Speler wat geringe of geen kans het om die spel te wen nie sal baie keer poog om 'n gelykop uitslag af te dwing deur homself in pat te probeer kry.

Die resultaat van pat as 'n gelykopuitslag is eers in die 19de eeu gestandaardiseer. Voor die standaardisasie kon dit of as 'n oorwinning vir die speler wat sy teenstander in pat plaas, gesien word of as 'n "halwe-wen" vir die speler, 'n nederlaag vir die speler, is dit nie toegelaat nie, of het die speler in pat 'n beurt verloor.
Tydens die opening- en middelspel speel die koning selde 'n aktiewe rol in die ontwikkeling van offensiewe of defensiewe posisie. In hierdie stadiums van die spel is dit belangriker om die koning teen skaak en skaakmat te beskerm en word die koning beveilig deur rokering en deur dit aan die kant van die bord agter pionne te hou. In die eindspel speel die koning egter 'n aktiewe rol as 'n aanvalstuk en om oorblywende pionne te help promoveer.
Dit is nie sinvol om 'n waarde aan die koning toe te ken relatief tot ander stukke nie aangesien dit nie gebuit of geruil kan word nie. In hierdie sin kan die waarde daarvan as oneindig beskou word. As 'n beoordeling van die koning se vermoë as aanvallende skaakstuk tydens die eindspel word dit as sterker as 'n loper of ruiter beskou – Emanuel Lasker het dit die waarde van 'n ruiter plus 'n pion gegee (i.e. vier punte op die skaal van Skaakstuk relatiewe waarde). Dit is beter met die verdediging van nabygeleë pionne as die ruiter en is beter met aanval as wat die loper is.


</doc>
<doc id="40012" url="https://af.wikipedia.org/wiki?curid=40012" title="Odenwald">
Odenwald

Die Odenwald is 'n lae bergreeks in Hesse, Beiere en Baden-Württemberg in Duitsland. Met 'n wydte van sowat 40 kilometer strek dit van Darmstadt, 'n stad in Suid-Hesse, suidwaarts tot Heidelberg.

Die Odenwald is geleë tussen die rif wat die Ryn met die Bergstraße en die Ried (noordoostelike seksie van die Rynrif) in die weste maak, die Main en die Bauland in die ooste, die Ryn-Mainvlakte van die Rynrif in die noorde naby Darmstadt en die Kraichgau in die suide. Dié gedeelte van die Neckarvallei word ook somtyds die Kleiner Odenwald genoem.

Die noordelike en westelike Odenwald behoort aan suidelike Hesse, en die suidelike gedeelte strek tot in Baden-Württemberg. In die noordooste is 'n klein gedeelte van die woud in Beiere geleë.


</doc>
<doc id="40015" url="https://af.wikipedia.org/wiki?curid=40015" title="MXit">
MXit

MXit was 'n kitsboodskap-toepassing wat in Suid-Afrika ontwikkel is en wat hoofsaaklik op GPRS- of 3G-bevoegde selfone gebruik is. MXit het beperkte versoenbaarheid gebied met meer gevorderde kitsboodskappers soos Windows Live Messenger, ICQ, en Google Talk deur van die nie-verwante Jabber-poort gebruik te maak. Die koste aan MXit verbonde sluit in die prys vir internettoegang soos deur die gebruiker se sellulêre diensverskaffer bepaal, asook ander betaaldienste soos kletskamers wat op die program beskikbaar was. MXit se amptelike uitspraak is die Engelse "mix it" ("meng dit"), alhoewel die naam ook algemeen in Engels uitgespel word.

Ongeveer 11 miljoen rekeninge is in MXit se gebruikerdatabasis geregistreer, en daar het daagliks 17 miljoen intekeninge plaasgevind, so ook meer as 250 miljoen boodskapversendings. Alhoewel die program grotendeels in Suid-Afrika en Indonesië gebruik is, was dit daagliks in ongeveer 120 lande gebruik. Naspers het in Januarie 2007 'n 30%-aandeel in die MXit-maatskappy vir 'n onbekende bedrag gekoop.

MXit het aan enigeen toegang tot die verspreiding en ontvangs van pornografie gebied en pedofiele in staat gestel om met minderjariges in die ongesensorde kletskamers te kommunikeer. Op 30 Julie 2006 het M-Net se aktualiteitsprogram Carte Blanche ontbloot hoe 'n jong meisie met 'n pedofiel gekommunikeer het deur haar persoonlike gegewens met hom te deel. Die skeppers van MXit het sedertdien begin om met die Suid-Afrikaanse regstoepassing saam te span om minderjariges se veiligheid op MXit te beskerm.

Menige nuusagentskappe en koerante het artikels gepubliseer oor hoe ouers hul kinders toelaat om MXit te misbruik en hoe eksamenuitslae gevolglik verswak. Ouers sit met hul hande in hul hare omdat hul kinders na bewering nie meer openlik kan kommunikeer nie en hulle hulself glo in hul eie wêreld van internetkletskamers bevind. Dit het daartoe gelei dat al hoe meer ouers hul kinders se selfone konfiskeer.

Op MXit se webwerf het sy veiligheidsmaatreëls versterk en probeer om die verspreiding van pornografie, bekruipery (Engels: "stalking"), laster en ander vorme van misbruik te bekamp, alhoewel dit fisies byna onmoontlik was om toe te pas.



</doc>
<doc id="40016" url="https://af.wikipedia.org/wiki?curid=40016" title="Carte Blanche">
Carte Blanche

Carte Blanche is die vlagskip tydskrif- en aktualiteitsprogram op M-Net, 'n Suid-Afrikaanse betaaltelevisiekanaal wat onder meer op die DStv-skotteltelevisiediens uitgesaai word. Carte Blanche is in 1989 van stapel gestuur en word tydens spitstyd op Sondagaande uitgesaai. Op 21 September 2008 is 'n spesiale uitsending uitgesaai om twintig jare se omroep te herdenk. Die program word weekliks deur 'n gehoor van 500 000 gekyk en bly konstant op die top-10-lys van M-Net-programme.

Carte Blanche het 'n plaaslike vlak van betroubaarheid in Suid-Afrikaanse joernalistiek ontwikkel en het al meer as 100 plaaslike en internasionale toekennings ontvang. Onlangse verslaggewing wat die getuienis van spirituele mediums en skynwetenskap insluit, het egter veroorsaak dat Carte Blanche se status vir betroubare joernalistiek in die twyfel getrek word.

Ruda Landman en Derek Watts het as ankers vir die program opgetree sedert die eerste uitsending en was die langste aktiewe ankers in die geskiedenis van Suid-Afrikaanse televisie. Landman het die program op 24 Junie 2007 verlaat. Die program word tans deur Derek Watts en Bongani Bingwa aangebied.



</doc>
<doc id="40018" url="https://af.wikipedia.org/wiki?curid=40018" title="Windows Live Messenger">
Windows Live Messenger

Windows Live Messenger (voorheen MSN Messenger, algemeen bekend as MSN) is 'n kitsboodskapkliënt wat deur Microsoft geskep is en ontwikkel word en wat ontwerp is om op die bedryfstelsels Windows XP, Windows Vista, Windows 7, Windows Server 2003, Windows Server 2008, en Windows Mobile te werk. Die kliënt is sedert 2005 deel van Microsoft se Windows Live-stel aanlyndienste. Dit verbind aan Microsoft se .NET Messenger Service. Die kliënt is die eerste as MSN Messenger op 22 Julie 1999 geloods en as Windows Live Messenger op 13 Desember 2005. Meer as 300 miljoen aktiewe gebruikers benut die diens op 'n maandelikse basis.



</doc>
<doc id="40022" url="https://af.wikipedia.org/wiki?curid=40022" title="Lys van grootste damme in Suid-Afrika">
Lys van grootste damme in Suid-Afrika

Hier is 'n lys van die 50 grootste damme in Suid-Afrika volgens kapasiteit. 



</doc>
<doc id="40024" url="https://af.wikipedia.org/wiki?curid=40024" title="Olympus Mons">
Olympus Mons

Olympus Mons (Latyn vir Berg Olimpus) is ’n groot vulkaan op die planeet Mars. Volgens een meting is dit byna 22 km hoog. Dit maak dit die hoogste berg op enige planeet in die sonnestelsel en, sedert die ontdekking in 2011 van Rheasilvia Mons op 4 Vesta, die tweede hoogste op enige bekende ruimteliggaam. Dit is sowat drie keer so hoog soos Berg Everest se hoogte bo seespieël. 

Die vulkaan is in die Tharsis-streek geleë, 'n enorme vulkaniese plato by Mars se ewenaar, naby Valles Marineris. Dit is die jongste van die groot vulkane op Mars; dit het binne die laaste 3 miljard jaar ontstaan. Dit is sedert die laat 19de eeu aan sterrekundiges bekend as Nix Olympica (Latyn vir "Olimpiese Sneeu"). Daar is vermoed dat dit ’n berg is lank voor ruimtetuie dit bevestig het.

Die vulkaan is in Mars se westelike halfrond geleë. Die IAU het aan twee impakkraters voorlopige name toegeken: die Karzok- (deursnee: 15,6 km) en die Pangboche-krater (deursnee: 10,4 km). Die kraters is vermoedelik die bron van die meeste Mars-meteoriete wat al die Aarde getref het.

Olympus Mons stem ooreen met die groot vulkane wat die Hawaise Eilande vorm. Dit is sowat 600 km breed en beslaan ’n gebied omtrent so groot soos die Amerikaanse staat Arizona. Van die voet van die rotse tot by die hoogste piek is dit sowat 22 km. Die buitekant van die vulkaan bestaan uit ’n eskarp van tot 8 km hoog. Buite die vulkaan se eskarp is 'n grag wat met lawa gevul is, waarskynlik afkomstig van Olympus Mons self. 

Die helling is nie baie steil nie, en omdat die vulkaan so groot is, sal iemand wat op Mars staan, nie die hele profiel kan sien nie, selfs van ver af. Die kromming van die planeet en die lae helling sal dit verhoed. Net so sal iemand wat naby die piek staan, onbewus wees daarvan dat hy op ’n hoë berg staan omdat die helling van die vulkaan verder as die horison sal strek.

Olympus Mons is die resultaat van baie duisende uitbarsting van hoogs vloeibare lawa oor ’n lang tydperk. Sy buitengewone grootte is waarskynlik te danke aan die feit dat Mars nie tektoniese plate het nie. Anders as op Aarde bly Mars se kors op een plek en ’n vulkaan kan aanhou lawa uitstoot tot dit ’n enorme hoogte bereik. 

By die piek is daar 'n kaldera, 'n groot krater, wat 80 km breed is. Dit bestaan uit ses oorvleuelende kraters, met ’n maksimum diepte van 3 km. 



</doc>
<doc id="40025" url="https://af.wikipedia.org/wiki?curid=40025" title="Langsa">
Langsa

Langsa is 'n stad en lê in die provinsie Oos-Atjeh (Indonesies: Nanggroe Aceh Darussalam) in Indonesië. Banda Atjeh is die provinsiale hoofstad.

Die stad het 5 buurte/administratiewe distrikte:


</doc>
<doc id="40027" url="https://af.wikipedia.org/wiki?curid=40027" title="Dame (skaak)">
Dame (skaak)

Die dame (,) is die kragtigste stuk in skaak. Elke speler begin die spel met een dame wat in die middel van die eerste ry langs hulle konings geplaas word. Die wit dame begin op 'n wit blokkie en die swart dame op 'n swart blokkie. In algebraïese notasie begin die wit dame op die "d1"-blokkie en die swart dame op die "d8"-blokkie.

In die spel sjatrandj, 'n voorganger van skaak, was die dame 'n betreklik swak stuk wat bekendgestaan het as 'n "fers" of "vizier". Die stuk kon slegs een blokkie op 'n slag in 'n diagonale rigting skuif. Die moderne dame se skuifpatroon het in Europa in die 15de eeu ontwikkel en het 'n dramatiese effek op die spel gehad.

Die stuk staan argaïes as die "minister" bekend. In Engels staan dit as die "Queen" (koningin) bekend en in Pools staan dit as die "Hetman" bekend – die naam van 'n belangrike historiese militêr-politiese figuur. In Russies het dit die Persiese naam "ferz" behou.

Verskillende teorieë bestaan oor die ontwikkeling van die naam "dame" vir die skaakkoningin. Skaakhistorici neem gewoonlik aan dat die moderne skaakspel in Spanje uit sy Middeleeuse voorgangers ontwikkel het en dat die naam dame dan ook in Frans van die Spaanse "dama", wat "aansienlike vrou" beteken en die aanspreektitel van die Spaanse koningin is, afkomstig is, vanwaar dit in Duits, Nederlands en later Afrikaans opgeneem is. Volgens hierdie teorie is die naam van "dambord" (Frans: "jeu de dames" letterlik spel van die dames) dan afkomstig van die naam dame vir die skaakkoningin. Volgens 'n alternatiewe teorie is die naam dame in skaak weer afkomstig van dambord. Volgens die teorie kom dit van Frans "dam" wat beteken "promovering op die dam- en skaakbord", van Frans "dame" en Spaans "dama", waar dame dan dui op 'n gepromoveerde skaakpion.

In Skaak se direkte voorganger, sjatrandj, is die aanvangsposisie naas die koning deur die Fers (raadsheer; ook gespel "ferz"; Arabies "firz", uit Persies فرزين "farzīn" ; ook genoem "Wazīr") ingeneem wat presies een skuif diagonaal kon maak en dus 'n redelik swak stuk lewer. Tot vandag toe is die woord vir dame "ферзь" (ferz) in Russies, "vezér" in Hongaars en "vazīr" in Persies. Dit het in Europa die nuwe meer kragtige skuifmoontlikhede bekom. In ongeveer 1300 is die stuk se skuiwe aangepas om dit toe te laat om twee blokkies diagonaal te mag spring wat ooreengekom het met die beweging van die loper op daardie stadium. Vir 'n ruk kon dit selfs eenkeer tydens die spel soos 'n ruiter spring, amper soos rokering wat slegs een keer per spel kan gebeur. Die reël is tot die 18de eeu in Turkye en Rusland gebruik. In die 15de eeu het die dame haar moderne vorm aangeneem waarvolgens dit die bewegings van die loper en toring gekombineer het. Volgens sommige vakkundiges kom die ontwikkleing van die kragtiger skuiwe en die oorgang van die Fers and die Dame of koningin ooreen met die opkoms van vroulike mag in Middeleeuse Europa.

Die dame kan enige aantal onbesette blokke ver in 'n reguitlyn vertikaal, horisontaal of diagonaal beweeg en kombineer aldus die skuifmoontlikhede van die toring en loper. Die dame buit deur na die posisie te beweeg waarop die teenstander se stuk staan.

Gewoonlik is die dame effens kragtiger as 'n toring en loper te same maar effens minder kragtig as twee torings. Dit is byna altyd nadelig om die dame vir 'n ander stuk te ruil.

Die dame is om twee redes kragtiger as die loper en toring tesame, al dek hulle dieselfde aantal blokkies. Eerstens is die dame meer mobiel as die toring en loper aangesien die krag van die dame in een skuif verplaas kan word terwyl dit vir die ander stukke twee skuiwe sou neem. Tweedens word die dame nie beperk deur die loper se onvermoë om blokkies van die teenoorgestelde kleur te dek nie. 'n Voordeel waaroor die toring en loper beskik is dat hulle 'n blokkie twee keer kan aanval of verdedig terwyl die dame dit net een keer kan doen, maar dit tel minder as die voordele wat die dame bo die twee stukke het.

Tradisioneel word 'n relatiewe waarde van nege punte aan die dame toegeken, dus nege keer so sterk as 'n pion. Dit hang egter af van die situasie. Die dame is die kragtigste wanneer die bord oop is, wanneer die koning nie goed beskermd is nie, of as daar "los" (i.e. onverdedigde) stukke aan die teenstander se kant is. Weens haar lang reikwydte en vermoë om in meer as een rigting te beweeg is die dame goed toegerus om vurkaanvalle uit te voer. In vergelyking met ander stukke (i.e. torings en lopers) is die dame minder ingeperk en kragtiger in geslote situasies.

Beginners ontwikkel dikwels hulle dame so vroeg moontlik met die hoop om die teenstander se posisie te verwoes en om moontlik vroeg in die spel 'n skaakmat te bewerkstellig soos in herdersmat matte. Die strategie is egter nadelig teen gevorderde spelers. Met geen ander stukke wat ontwikkel word nie kan 'n aanval deur die dame maklik afgeweer word. Verder kan die verdediger tyd en ruimte wen deur die dame te dwing om terug te val soos hy sy stukke ontwikkel. Nogtans word die Skandinawiese verdediging wat in die hooflyn dameskuiwe deur Swart in die tweede en derde skuif vertoon as grondige ontwikkeling beskou en is dit al op kampioenskapvlak gespeel. Selfs die Parhamaanval (1.e4 e5 2.Dh5!?), wat normaalweg as 'n skaakopening vir beginners beskou word is al per geleentheid deur die Amerikaanse grootmeester Hikaru Nakamura gespeel.

Ruil van dames dui dikwels die begin van die eindspel aan. Die Dame-en-Pioneindspel kom egter soms voor. Weens die veelvuldige moontlike skuiwe deur die dame en die moontlikheid van ewigdurende skaak is dameeindspelle berug daarvoor om moeilik wenbaar te wees. Eindspel hang dikwels af van pogings om pionne tot dames te promoveer.


</doc>
<doc id="40028" url="https://af.wikipedia.org/wiki?curid=40028" title="Valles Marineris">
Valles Marineris

Valles Marineris is 'n enorme kloofstelsel op Mars. Dit is in 1971 deur die Amerikaanse ruimtesonde Mariner 9 ontdek en ook na dié tuig vernoem: "Valles Marineris" is Latyn vir "Mariner-vallei". Die kloofstelsel is by Mars se ewenaar geleë, net oos van die Tharsis-streek. Valles Marineris is meer as 4000 km lank, 200 km wyd en tot 7 km diep, wat dit die grootste diepkloof in die sonnestelsel maak.

Die stelsel strek oor byna 'n kwart van die planeet se oppervlakte en meeste wetenskaplikes is dit eens dat dit 'n groot tektoniese bars in die kors van Mars is. Hierdie bars het moontlik gevorm soos die planeet afgekoel het en is beïnvloed deur die stygende kors in die Tharsis-streek na die weste en daarna wyer gemaak deur erosie. Daar is egter ook kanale naby die oostelike kante wat lyk of hulle deur water of koolstofdioksied gevorm is.


</doc>
<doc id="40039" url="https://af.wikipedia.org/wiki?curid=40039" title="Philippe van Dievoet">
Philippe van Dievoet

Philippe van Dievoet, gebore te Brussel in 1654 en te Parys gestorwe in 1738, was goudsmid van koning Lodewyk XIV.

Hy is die broer van beeldhouer Peter van Dievoet.



</doc>
<doc id="40045" url="https://af.wikipedia.org/wiki?curid=40045" title="Kate Voegele">
Kate Voegele

Kate Voegele (gebore 8 Desember 1986) is 'n Amerikaanse sangeres-liedjieskryfster en musikant. Haar ateljee-album, "A Fine Mess", is in Mei 2009 vrygestel.


</doc>
<doc id="40046" url="https://af.wikipedia.org/wiki?curid=40046" title="Asher Roth">
Asher Roth

Asher Paulus Roth (gebore 11 Augustus 1985) is 'n Amerikaanse kletskunstenaar. Hy het op die voorblad van die tydskrif "XXL" se jaarlikse "Top 10 Freshmen: Hip-Hop’s Class ’09" verskyn. Roth se debuutalbum, "Asleep In The Bread Aisle", is op 20 April 2009 vrygestel.



</doc>
<doc id="40047" url="https://af.wikipedia.org/wiki?curid=40047" title="Taylor Swift">
Taylor Swift

Taylor Swift (gebore 13 Desember 1989) is 'n Amerikaanse country-pop-sangeres en -liedskryfster. In 2006 het sy haar gelyknamige debuutalbum vrygestel. Haar tweede album, "Fearless", het twee jaar later verskyn en die enkelsnit "Love Story" was die country-lied wat die meeste teen betaling afgelaai is en die eerste country-lied wat die Billboard "Mainstream Top 40"-ranglys gehaal het. Haar volgende album, "Speak Now", is in 2010 vrygestel. Een van haar liedjies "today was a fairytale" is in die fliek "Valentines Day" gebruik en Taylor het self in die fliek gespeel.



</doc>
<doc id="40050" url="https://af.wikipedia.org/wiki?curid=40050" title="Eureka, Kalifornië">
Eureka, Kalifornië

Eureka is 'n stad in die noorde van die Amerikaanse deelstaat van Kalifornië. Die stad het 'n bevolking van 26 097 in 2007.

In 2000 het die stad 'n bevolking van 26 128 gehad: 82,46% wit, 1,63% swart of Afro-Amerikaans, 4,21% Amerikaanse inboorlinge, 3,55% Asiaties, 0,33% Pasifiese eilanders, 2,71% van ander rasse en 5,10% van twee of meer rasse. Spaans-Amerikaners of Latyns-Amerikaners van enige ras het 7,77% van die bevolking uitgemaak.



</doc>
<doc id="40051" url="https://af.wikipedia.org/wiki?curid=40051" title="Nampula">
Nampula

Nampula is die derde grootste stad in Mosambiek en die hoofstad van die Nampula-provinsie. Volgens die volkstelling van 2007 het die stad 'n bevolking van omtrent 477 900 inwoners. Dit is die ekonomiese sentrum van die noorde van die land, en is na Beira en Maputo, die grootste stad in Mosambiek.


</doc>
<doc id="40052" url="https://af.wikipedia.org/wiki?curid=40052" title="Chace Crawford">
Chace Crawford

Christopher Chace Crawford (gebore 18 Julie 1985) is 'n Amerikaanse akteur, beste bekend vir sy rol as Nate Archibald in "Gossip Girl" op The CW Television Network.

Crawford is in Lubbock, Texas (VSA) gebore en is in Plano, Texas grootgemaak. Sy vader, Chris, is 'n dermatoloog, en sy moeder, Dana, is 'n onderwyseres. Hy het ook 'n jonger suster, Candice Crawford, wat Miss Missouri VSA was. Hy het vier jaar lank in Bloomington, Minnesota gewoon, en het ná hoërskool na Malibu, Kalifornië, getrek om by die Pepperdine Universiteit te woon waar hy uitsaaijoernalistiek gestudeer het. Hy het daarmee geworstel om vir hom 'n loopbaan te kies en moes tussen adverterings-, besigheids- en kommunikasiemeestersgrade kies. Halfpad deur sy tweedejaar het Crawford se moeder hom aangemoeding om 'n akteursloopbaan na te volg, 'n stap wat sy geglo het 'n "praktiese" een was gebaseer op 'n begaafdheidstoets wat hy in hoërskool geneem het en wat onthul het dat hy die beste in 'n beroep in die uitvoerende kunste sou pas. Die eerste talentagent met wie hy 'n onderhoud gevoer het, het hom 'n akteurskontrak aangebied. Crawford is tans in die Chelsea-woonbuurt in New York Stad woonagtig.


</doc>
<doc id="40053" url="https://af.wikipedia.org/wiki?curid=40053" title="Seboe">
Seboe

Seboe ("Bos primigenius indicus") is 'n soort bees wat verwant is aan die Afrikanerbees en die Brahman. Hierdie bees word herken aan sy karakteristieke vethomp op sy skouers, hangore en 'n groot keelvel. Hul is meer aangepas vir tropiese klimaat en kan baie warm temperatuur goed weerstaan. Daar is omtrent 75 verskillende rasse wat eweredig verdeel is tussen Afrika- en Suid-Asiatiese rasse.


</doc>
<doc id="40054" url="https://af.wikipedia.org/wiki?curid=40054" title="Peter Debye">
Peter Debye

Peter Joseph William Debye (24 Maart 1884 in Maastricht – 2 November 1966 in Ithaca, New York) was 'n Nederlands-Amerikaanse fisikus en 'n fisiese chemikus, en 'n Nobelprys vir Chemiewenner (1936). Hy is een van die opstellers van die Debye-Hückel vergelyking wat te doen het met elektrolietoplossings.


</doc>
<doc id="40057" url="https://af.wikipedia.org/wiki?curid=40057" title="Gregor Mendel">
Gregor Mendel

Gregor Johann Mendel (20 Julie 1822 - 6 Januarie 1884) was 'n Tsjeggies-Oostenrykse monnik wat in sy vrye tyd geëksperimenteer het met ertjieplante. Gregor Mendel word gereeld die vader van genetika genoem omdat hy met sy ertjie-eksperimente verskeie oorerwingspatrone in die plante opgemerk het wat hy geformuleer het tot die wette van Mendel.



</doc>
<doc id="40059" url="https://af.wikipedia.org/wiki?curid=40059" title="Penisillien">
Penisillien

Penisillien is een van die belangrikste groepe antibiotikums. Dit is die eerste groep antibiotikums wat ontdek is deur Alexander Fleming in 1928 en was die eerste middel wat gewerk het teen stafilokok-infeksies en sifillis. Penisillien word gebruik om ŉ wye verskeidenheid van infeksies, insluitend longontsteking, oorinfeksies, bloedinfeksies en hartklepinfeksies te behandel. Hierdie medikasie is baie effektief, maar kan ernstige probleme veroorsaak as jy allergies daarvoor is.

Penisillien val in die beta-laktam groep van antibiotikums en val die selwand van bakteriëe aan. Dit word deesdae min gebruik as gevolg van die hoë vlakke van weerstandigheid teen die antibiotikum. Weerstand teen penisillien in bakteriëe word verkry deur die afskeiding van 'n ensiem, beta-laktamase, deur die bakteriëe wat dan die antibiotikum afbreek.

Penisillien is grootliks vervang deur ampisillien en amoksisillien.

In die verlede het mense dikwels doodgegaan wanneer hul wonde septies raak, dit wil sê wanneer dit begin sweer en hul bloed vergiftig het. Tydens die Eerste Wêreldoorlog (1914-1918) is meer soldate aan infeksie dood as op die slagveld. Selfs die skraap van ŉ doring kon destyds dodelik wees. 

ŉ Skotse bakterioloog, dr Alexander Fleming, het in September 1928 toevallig die eerste antibiotikum (Grieks anti=teen; biotikos=te doen met lewe) ontdek toe hy voor die begin van sy vakansie petribakkies (ŉ vlak bakkie met ŉ los deksel wat in laboratoriums gebruik word om bakterieë te kweek) met die Staphylococcus-bakterie in sy deurmekaar laboratorium in die St Mary’s Hospitaal in Londen laat oopstaan het sonder om dit te was. Toe hy terugkeer, ontdek hy dat spore van die swam "Penicillium notatum" (soortgelyk aan die groen skimmel wat op brood groei wanneer dit muf word) op ŉ manier, dalk deur ŉ oop venster, in een van die bakkies beland en begin groei het. Fleming het besef dat hierdie skimmel ŉ chemiese stof geproduseer het wat die bakterieë in die bakkie aangeval en gedeeltelik vernietig het. Hy het sy uitvinding penisillien genoem. Dit was egter onstabiel en moeilik om te verfyn. As dokter was hy nie toegerus om so ŉ taak aan te pak nie. 

Eers byna 12 jaar later, in 1939, het twee sielkundiges van die Universiteit van Oxford, Howard Florey en Ernst Chain, Fleming se werk herontdek en daarmee begin eksperimenteer. Hulle het die penisillien-molekuul bestudeer en daarin geslaag om dit te isoleer (af te sonder). Daarna het hulle dit tot ŉ geneesmiddel ontwikkel wat teen infeksies gebruik kon word. Dit was die eerste antibiotikum. 

Van 1940 af is hierdie nuwe medisyne oor die hele wêreld gebruik. In 1945 het Florey, Chain en Fleming saam die Nobelprys vir geneeskunde ontvang. 

Penisillien was ŉ groot uitkoms in ŉ tyd toe siektes soos cholera en gangreen dodelik was. Vandag word meer as 50 miljoen kilogram antibiotiese middels elke jaar in die wêreld vervaardig. Dit red jaarliks miljoene mense se lewens. 

Ongelukkig het sommige bakterieë weerstandig geraak teen antibiotikum. Die beweerde rede is dat die gebruik daarvan nie genoegsaam beheer word nie. Daar is dokters wat antibiotika voorskryf vir virusinfeksies, terwyl dit net effektief is vir bakteriese infeksies. Sommige pasiënte gebruik ook nie die dosis presies soos dit voorgeskryf is nie. Hierdie weerstandige bakterieë teel aan tot “superkieme” wat nie deur antibiotika vernietig kan word nie. 

Beroepe om die gebruik van antibiotika te verminder, kom al hoe meer na vore. Die doel is nie om 'n verbod op die gebruik van antibiotika te plaas nie, maar om versigtig met die gebruik daarvan om te gaan. Daardeur sal die effektiwiteit van die middels verleng word, en sal daar ook aan die residu (opspoorbaarheid van antibiotika in vleis, organe en melk na toediening van antibiotika) regulasies voldoen word.

Die wêreldwye probleem van antibiotikaweerstand is van belang vir almal. Wanneer antibiotika misbruik word, vir mindere gesondheidsprobleme aangewend word of swak higiëniese praktyke vervang, styg die voorkoms van antimikrobiese weerstand in mens en dier!

Verdere nuwe soorte antibiotika is sedertdien die ontdekking van penisillien ontwikkel, maar die bron van nuwe antibiotika het byna opgedroog. Menige bakterieë is nou weerstandig teen die ouer sowel as nuut ontwikkelde antibiotika met die gevolg dat siekteverwekkende bakterieë mens en dier nou besmet. Sommige analiste voorspel dat antibiotika nog slegs vir minder as ‘n eeu in totaal effektief gaan wees.

Bakterieë en die selle in ons liggame is dieselfde op grond van die manier waarop hulle vermeerder. Hulle verdubbel in grootte en dan verdeel hulle in twee ewe groot helftes. Hulle dra ook hulle genetiese materiaal in DNA. Bakterieë dra egter dikwels ook ŉ plasmied, wat ‘n klein ekstra sirkel van DNA is. Beide die plasmied en die normale gene dra antibiotika weerstandbiedende gene. Wanneer die bakteriese sel vermeerder, verdubbel die plasmied om twee sirkels te vorm en een eindig op in elk van die nuwe bakteriële selle. Een plasmied dra dikwels weerstandbiedende gene vir baie verskillende soorte antibiotika. Plasmiede kan vinniger vermeerder as bakterieë en die ekstra kopie van die plasmied word dan geskenk aan ‘n ander bakterie.

Baie min nuwe antibiotika word tans ontwikkel. Antibiotika moet bakterieë en nie menslike en dierlike selle teiken nie anders sal hulle te toksies vir gebruik wees. Daar is slegs 'n beperkte aantal verskille tussen bakteriële, soogdier- en voëlliggaamselle. Navorsing om uit te vind wat versteuring in bakteriële verdeling kan bewerkstellig, het al daartoe gelei dat nuttige antibiotika ontwikkel is. Meeste van die huidige navorsing is daarop gerig om bestaande antibiotika te verander om hulle werksaamheid te verbeter en nie om nuwe antibiotika te vervaardig nie. Die ontwikkeling van nuwe antibiotika is geweldig duur.

Vir die meeste mense is penisillien ŉ veilige en doeltreffende antibiotika vir baie infeksies. Maar vir mense met ŉ penisillien allergie, dit kan gevaarlik wees. 

ŉ Penisillien-allergie is meer algemeen in sommige mense as ander. Byvoorbeeld, diegene wat allergies is vir ander medikasie, ŉ familiegeskiedenis van medikasie allergieë het, of baie medikasie in hul lewens geneem het, is meer geneig om ŉ penisillien-allergie te ontwikkel. Penisillien kan anafilakse veroorsaak – ŉ ongewone of oordrewe allergiese reaksie teen ŉ vreemde stof. Wanneer `n allergeen – ŉ stof soos penisillien wat ŉ allergiese reaksie kan veroorsaak - die liggaam binnekom, vervaardig die immuunstelsel immunoglobulien, of teenliggaampies. Dié teenliggame reis dan deur die liggaam en heg aan masselle. Masselle is groot bindweefsel met ŉ klein sferiese kern en groot basofiele of witbloedselgranules wat onder andere serotonien en histamien bevat wat tydens beserings of infeksie vrygestel word. Wanneer die allergiese persoon die allergeen weer ontvang, kan dit tot skielike anafilakse lei, met simptome soos jeukerigheid, swelling van die lippe, gesig of keel, braking, diarree, duiseligheid en lighoofdigheid.  

<nowiki>https://kedlaguru.bid/gesondheid/20611-allergie%C3%AB-penisillien.html</nowiki>

<nowiki>http://hulp.landbou.com/kundiges/vra-vir-faffa/antibiotikaweerstand-verstandige-gebruik-van-antibiotika/</nowiki>

Vermaak, A. 2018. "Vrae en feite vir nuuskierige agies: Vir kinders van alle ouderdomme". Struik


</doc>
<doc id="40060" url="https://af.wikipedia.org/wiki?curid=40060" title="Ensiem">
Ensiem

Ensieme is groot biologiese molekules, proteïene om spesifiek te wees, wat verantwoordelik is vir die duisende metaboliese prosesse wat lewe onderhou. Hulle is hoogs selektiewe katalisators en versnel beide die tempo en spesifisiteit van metaboliese reaksies, van vertering van voedsel, tot die sintese van DNA. Ensieme het 'n spesifieke driedimensionele struktuur, en mag organiese (bv. biotien) of anorganiese (bv. magnesiumione) kofaktore wees wat help in katalise.

In ensiemreaksies, word die molekules aan die begin van die proses, die sogenaamde substrate, omskep in verskillende molekules, genaamd produkte. Byna al die chemiese reaksies in 'n biologiese sel benodig ensieme om plaas te vind teen 'n tempo voldoende vir lewe.

Aangesien ensieme selektief is vir hul substrate, bespoedig dit slegs 'n paar reaksies uit baie moontlikhede, die soort ensieme wat in 'n sel vervaardig is, bepaal watter metaboliese roetes sal plaasvind in die sel.
Soos alle katalisators, werk ensieme deur die verlaging van die aktiveringsenergie (Ea‡) vir 'n reaksie, daarmee verhoog die spoed van die reaksie dramaties. As gevolg hiervan word die produkte vinniger gevorm en reaksies bereik hul ewewig vinniger. Die meeste ensiemreaksies is miljoene keer vinniger as dié van vergelykbare nie-gekataliseerde reaksies. 

Soos met alle katalisators, word ensieme nie verteer deur die reaksies wat hulle kataliseer nie, en verander hulle ook nie die ewewig van hierdie reaksies nie. Ensieme verskil egter van die meeste ander katalisators in dat hulle hoogs-spesifiek is vir hul substrate. 

Dit is reeds bekend dat ensieme meer as 4 000 biochemiese reaksies kataliseer 'n Paar RNS molekules het ook die vermoë om reaksies te kataliseer, hulle staan bekend as ribosieme, 'n belangrike voorbeeld is die funksionering van sommige dele van die ribosoom. 

Sintetiese molekules genoem kunsmatige ensieme vertoon ook ensiem-agtige katalise. 

Beta-laktamase, heksokinase, fosfatase, protease, sellulase, amilase ens.


</doc>
<doc id="40062" url="https://af.wikipedia.org/wiki?curid=40062" title="Ampisillien">
Ampisillien

Ampisillien is 'n beta-laktam antibiotikum. Ampisillien verskil van penisillien met 'n aminogroep wat die penetrasie van die molekuul in bakterië verbeter. Dit veroorsaak dat ampisillien, anders as penisillien, sommige Gram-negatiewe bakterië kan dood.


</doc>
<doc id="40063" url="https://af.wikipedia.org/wiki?curid=40063" title="Doksisiklien">
Doksisiklien

Doksisiklien is 'n antibiotikum wat in die groep tetrasikliene val. Doksisiklien word gereeld gebruik vir die behandeling van periodonitis, sifillis, sinusitis, klamidia, aknee en Ricketsiale infeksies.

Verskeie handelsmerke is in die mark beskikbaar, aangesien die oorspronklike patentreg reeds 'n geruime tyd verval het.


</doc>
<doc id="40064" url="https://af.wikipedia.org/wiki?curid=40064" title="Tetrasiklien">
Tetrasiklien

Tetrasiklien is 'n breë spektrum antibiotikum wat deur bakterieë in die genus "Streptomyces" geproduseer word. Tetrasiklien bind aan die 30S-ribosomale subeenheid deur die interaksie met die 16S rRNS. Hiermee verhoed die antibiotika die binding van amino-geassetileerde tRNS aan die ribosoom en gevolglik word proteïensintese in die sel gestop.

Weerstand teen tetrasiklien kan o.a. deur die afskeiding van mono-oksigenase of ribosomale beskermingsproteïne gefasiliteer word.


</doc>
<doc id="40066" url="https://af.wikipedia.org/wiki?curid=40066" title="Rifampisien">
Rifampisien

Rifampisien of rifampien is 'n antibiotikum wat geïsoleer is uit die bakterie "Amycolatopsis rifamycinica".
Rifampisien bind aan die beta-subeenheid van RNS-polymerase in bakterieë en verhoed so die transkripsie van ribonukleïnesuur. Rifampisien word gebruik vir die behandeling van mukobakteriële infeksies soos tuberkulose en melaatsheid en Metisilien-weerstandige Staphylococcus (MRSA).


</doc>
<doc id="40068" url="https://af.wikipedia.org/wiki?curid=40068" title="Kanamisien">
Kanamisien

Kanamisiensulfaat is 'n aminoglikosied-antibiotikum wat uit die bakterie "Streptomyces kanamyceticus" geïsoleer word. Kanamisien beïnvloed die 30S- ribosomale subeenheid en veroorsaak dat die bakterieë óf nie proteïene kan sintetiseer nie, óf dat die sintese van proteïene foutief voortgaan.

Kanamisien word gebruik om infektiewe diarree en middelweerstandige tuberkulose te behandel. Newe-effekte van kanamisien sluit aantasting van die gehoor in, en moet dus nooit aan groeiende kinders gegee word nie. Die newe-effek op gehoor is dosis-afhanklik, maar indien 'n te hoë dosis te lank toegedien word, kan dit onomkeerbare skade veroorsaak.


</doc>
<doc id="40069" url="https://af.wikipedia.org/wiki?curid=40069" title="Glikogeen">
Glikogeen

Glikogeen is vertakkende macromolekule wat as 'n kort termyn energiestoor gebruik word in diere. Glikogeen word hoofsaaklik in die spier- en lewerweefsel vervaardig, maar kan ook deur die brein vervaardig word. Glikogeen is 'n analoog van die minder vertakte stysel wat in plante gevind word en staan ook bekend as dierstysel.



</doc>
<doc id="40070" url="https://af.wikipedia.org/wiki?curid=40070" title="Fruktose">
Fruktose

Fruktose is 'n heksose, 'n eenvoudige reduserende suiker en is een van die belangrikste suikers in die menslike dieet.


</doc>
<doc id="40071" url="https://af.wikipedia.org/wiki?curid=40071" title="Kary Mullis">
Kary Mullis

Kary Banks Mullis (28 Desember 1944 – 7 Augustus 2019) was 'n Amerikaanse biochemikus. Hy is bekend vir die uitvinding van polimerase kettingreaksiemetode (PKR) waarvoor hy die Nobelprys vir Chemie in 1993 verower het.

Die kontroversiële biochemikus het drie keer geskei, het drie kinders, het geniet om branderplank te ry en het in sy jonger dae LSD benut. Hy het ook al ontken dat MIV vigs veroorsaak.



</doc>
<doc id="40074" url="https://af.wikipedia.org/wiki?curid=40074" title="Peter Duesberg">
Peter Duesberg

Peter H. Duesberg (gebore 2 Desember 1936 in Münster, Duitsland) is tans 'n professor van molekulêre- en selbiologie aan die Universiteit van Kalifornië, Berkeley. Hy het bekendheid verwerf vir die identifisering en kartisering van die src-geen, die eerste erkende onkogeen in die 1970's. Tans is hy meer bekend vir sy kontroversiële siening dat MIV nie VIGS veroorsaak nie.


</doc>
<doc id="40075" url="https://af.wikipedia.org/wiki?curid=40075" title="Onkogeen">
Onkogeen

'n Onkogeen is 'n geen wat kanker veroorsaak as dit gemuteer word of te veel daarvan in 'n sel uit gedruk word.

'n Besondere groep onkogene is die retrovirale onkogene waarmee retrovirusse 'n sel kan infekteer. 'n Voorbeeld is Rous se sarkomavirus (RSV) wat skielik tumore in ingeïnfekteerde diere veroorsaak 


</doc>
<doc id="40085" url="https://af.wikipedia.org/wiki?curid=40085" title="Sifilis">
Sifilis

Sifilis is 'n seksueel oordraagbare infeksie wat veroorsaak word deur die bakterieë "Treponema pallidum". Die siekte kom slegs voor by mense. Jaarliks kry ongeveer 11 miljoen mense die siekte.


</doc>
<doc id="40087" url="https://af.wikipedia.org/wiki?curid=40087" title="Melaatsheid">
Melaatsheid

Melaatsheid (leprose) is 'n aansteeklike siekte wat deur die bakterieë, "Mycobacterium leprae" en "Mycobacterium lepromatosis" veroorsaak word. Melaatsheid val die perifere senuwee en die slymvliese van die boonste lugweg aan en kom voor as velletsels. Die twee vernaamste variasies van die siekte is Tuberkuloïde leprose en Lepromateuse leprose waarvan laasgenoemde die ernstigste is. Die siekte word nie, soos algemeen geglo word, met die spontane verlies van ledemate geassosieer nie. Ledemate word wel deur die siekte vermink en mag dalk geamputeer word as gevolg van die simptome van die siekte.

Die sosiale stigma wat aan melaatsheid kleef, het in die verlede tot die ontstaan van melaatse kolonies gelei.

Melaatsheid word deur mense versprei en kan deur hoes of kontak met druppeltjies van die neus van 'n geïnfekteerde persoon plaasvind. Die siekte kom meer algemeen voor onder mense wat in armoede leef en word vermoedelik deur respiratoriese druppeltjies oorgedra. Anders as wat geglo word, is dit nie baie aansteeklik nie.

Die mensdom word al vir duisende jare deur melaatsheid geaffekteer. Die siekte se naam is van die Latynse woord "lepra" afgelei wat "skubberig" beteken. In lande soos Indië, China, en Afrika word mense steeds afgesonder deur hulle in melaatse kolonies te plaas. Die meeste kolonies is egter gesluit aangesien melaatsheid nie baie aansteeklik is nie. Die sosiale stigma wat aan melaatsheid kleef, staan steeds in die pad van selfrapportering en vroeë behandeling. Sommige mense beskou die woord melaats as beledigend en verkies die frase "persone wat deur melaatsheid geaffekteer word". Wêreldmelaatsheiddag is in 1954 ingestel om bewustheid vir melaatsheid te skep.

Letsels (ligte of donker vlekke) is die primêre eksterne teken, en indien onbehandel gelaat, kan melaatsheid ontwikkel en permanente skade aan die vel, senuwees, ledemate en oë aanrig. in teenstelling met volksoorleweringe veroorsaak melaatsheid nie dat liggaamsdele afval nie. Sekondêre infeksies kan egter daartoe lei dat ledemate hulle gevoel verloor of besmet word aangesien die liggaam se weerstand deur die primêre siekte verswak is. Sekondêre infeksies kan dan tot weefselverlies lei wat veroorsaak dat vingers en tone verkort en misvormd raak, aangesien kraakbeen in die liggaam opgeneem word.

Die grootste risiko vir die ontwikkeling van melaatsheid is kontak met 'n ander geval van melaatsheid. Kontakte van mense met melaatsheid is 5 tot 8 keer meer geneig om melaatsheid op te doen as lede van die algemene bevolking. Toestande wat immuniteit verswak, soos wanvoeding, ander siektes of genetiese verskille kan die risiko van melaatsheid verhoog. Desnieteenstaande blyk dit nie dat besmetting met MIV die risiko verhoog nie.

Die oordrag van melaatsheid geskied tydens naby kontak met persone wat geïnfekteer is. Oordrag vind vermoedelik deur nasale druppeltjies plaas.

Dit is bekend dat melaatsheid nie seksueel oordraagbaar of hoogs aansteeklik is nie. Na selfs twee weke se behandeling is mense nie meer aansteeklik nie.

Melaatsheid kan ook deur armadille aan mense oorgedra word en kan by drie niemenslike primaatspesies teenwoordig wees.

Twee uitgangroetes van "M. leprae" uit die menslike liggaam is die vel en nasale mukus, maar die relatiewe belangrikheid daarvan is nie duidelik nie.

Die vel en die boonste lugweg is die mees waarskynlike toegangsroetes. Ouer navorsing het veral op die velroete gekonsentreer, maar onlangse navorsing fokus op die respiratoriese roete.

Volgens die Wêreldgesondheidsorganisasie word diagnoses op een van die volgende tekens gebaseer in streke waar mense dikwels geïnfekteer is:
'n Persoon kan een of meer letsels hê. Letsels is gewoonlik hipo-gepigmenteerd, maar kan ook rooierig of koperkleurig wees. Die letsels kan plat, opgehewe of knopperig wees. Sensoriese verlies by die letsels is belangrik, aangesien hierdie kenmerk kan help om dit van ander oorsake van velsere soos tinea versicolor te onderskei. Verdikte senuwees word met melaatsheid geassosieer en kan deur verlies aan gevoel en spierswakte vergesel word. Sonder die kenmerkende letsels en sensoriese verlies word spierswakheid egter nie as 'n betroubare teken van melaatsheid beskou nie.

Positiewe velsmere: in sommige gevalle word suurvaste leprose basille as diagnosties beskou; die diagnose is egter klinies.

In streke waar die siekte seldsaam is, soos die VSA, word die siekte dikwels eers laat gediagnoseer, want gesondheidsorgverskaffers is onbewus van melaatsheid en sy simptome. Vroeë diagnose en behandeling voorkom senuweebetrokkenheid, die kenteken van melaatsheid, sowel as die gebreke wat daardeur veroorsaak word.

Die mees algemene simptome is 'n loopneus, droë kopvel, oogprobleme, letsels, spierswakheid, rooierige vel, gladde, blink verspreide verdikking van gesigvel, ore en hande, gevoellose vingers en tone, verdikking van periferiese senuwees en 'n plat neus weens die instorting van nasale kraakbeen. Fonering en resonering van klank vind plaas tydens spraak. Atrofie van die testes en impotensie kom dikwels ook voor.

Vroeë opsporing van die siekte is belangrik aangesien fisieke en neurologiese skade onherstelbaar kan wees, selfs al vind daar genesing plaas. Medikasie verlaag die aansteekrisiko van persone wat saam met 'n pasiënt woon, en waarskynlik ook diegene met wie melaatse persone buite die huis in aanraking kom. Daar is egter besorgdheid oor weerstand, koste en die bekendmaking van 'n persoon se infeksiestatus wanneer kontakte opgevolg word. Om hierdie rede beveel die WGO aan dat mense wat in dieselfde huis woon, vir melaatsheid ondersoek word en slegs behandeling moet ontvang indien daar simptome is.

Persone met melaatsheid kan met multimiddelterapie behandel en genees word. Tuberkuloïde melaatsheid word vir ses maande met dapsoon en rifampisien behandel. Behandeling van Lepromateuse melaatsheid bestaan uit rifampisien, dapsoon en clofasimien vir 12 maande. Hierdie behandelings word gratis deur die Wêreldgesondheidsorganisasie uitgereik. 'n Aantal ander antibiotikas kan ook gebruik word. Die hoeveelheid chroniese gevalle van melaatsheid het in 2012 wêreldwyd met 189 000 gedaal van ongeveer 5,2 miljoen in die 1980's. Die aantal nuwe gevalle was 230 000. Die meeste nuwe gevalle kom in 16 lande voor, waarvan meer as die helfte in Indië aangetref word. Die afgelope 20 jaar is 16 miljoen mense wêreldwyd van melaatsheid genees. Ongeveer 200 gevalle word jaarliks in die VSA aangemeld.

Aangetekende gevalle van melaatsheid dateer uit die jare voor Christus. Verskeie velsiektes wat as melaatsheid geïnterpreteer is, verskyn in 'n antieke Indiese teks, die Athavar Veda wat uit 2000 v.C. dateer. 'n Ander Indiese teks, die Wette van Manu (1500 v.C.), het kontak met geïnfekteerde persone verbied en 'n huwelik met 'n melaatse persoon was strafbaar.

Die Bybelse persepsie dat mense met melaatsheid onrein was, word moontlik met 'n gedeelte uit Levitikus 13:44-46 geassosieer. Volgens Judeo-Christelike oortuigings was melaatsheid 'n morele siekte en die Vroeë Christene het geglo dat persone met melaatsheid deur God vir hulle sondes gestraf is. Morele assosiasies het regdeur die eeue voortgeduur. Pous Gregorius die Grote (540-604) en Isidor van Seville (560-636) het mense moet die siekte as ketters beskou.

Te oordeel na die hoeveelheid hospitale wat in die 12de en 13de eeue vir melaatse pasiënte opgerig is, was daar tydens die Middeleeue 'n styging in melaatsheid in Europa. In Frankryk alleen was daar in hierdie tydperk amper 2 000 leprosehospitale.

Die sosiale persepsie in Middeleeuse gemeenskappe was gewoonlik dié van vrees en geïnfekteerde mense is as onrein, onbetroubaar en moreel verdorwe beskou. Mense met melaatsheid was dikwels verplig om klere te dra wat hulle geïdentifiseer het of 'n klok gedra het om hulle teenwoordigheid aan te kondig. Afsondering van die samelewing was algemeen. Die derde Lateraanse Raad van 1179 en 'n edik deur koning Edward in 1346 het melaatse persone na buite die stadsgrense verband. Weens die morele stigma van die siekte was behandelingsmetodes liggaamlik en geestelik, en leprosehospitale is onder toesig van die kerk opgerig.

Ondanks effektiewe behandeling en opvoedingspogings, kleef daar steeds 'n stigma aan melaatsheid in endemies ontwikkelende lande. Melaatsheid kom oorwegend onder armoedige of gemarginaliseerde bevolkings voor waar sosiale stigma waarskynlik deur ander maatskaplike ongelykheid vererger word. Vrese vir sosiale uitsluiting, afdanking of verwerping van die familie en samelewing kan bydra tot 'n vertraging in diagnose en behandeling.

Bygeloof, 'n gebrek aan kennis en godsdienstige konnotasies met die siekte het steeds 'n invloed op die samelewing se persepsie van persone wat deur melaatsheid geaffekteer word. Brasiliaanse volksoorlewering het byvoorbeeld te wete dat melaatsheid deur honde oorgedra word, dat dit 'n siekte is wat met seksuele promiskuïteit verband hou en dat dit 'n straf vir sondes en morele oortredings is. Sosio-ekonomiese faktore het ook 'n direkte impak. Laerklas huiswerkers wat dikwels in diens van mense in 'n hoër sosio-ekonomiese klas is, se werk kan in gedrag kom wanneer fisieke manifestasies van die siekte verskyn. Velverkleuring en donkerder pigmentasie het ook sosiale reperkussies.

Die Wêreldgesondheidsorganisasie sê dat diagnose en behandeling met multimiddelterapie (MMT) maklik en effektief is. Sedert MMT meer algemeen beskikbaar geword het, was daar 'n afname van 45 persent in die siektelas. Die organisasie beklemtoon die belangrikheid van die integrering van hierdie behandeling in openbare gesondheidsdienste, effektiewe diagnose en behandeling, en toegang tot inligting.


</doc>
<doc id="40089" url="https://af.wikipedia.org/wiki?curid=40089" title="Robert Monroe">
Robert Monroe

Robert Monroe (1915-1995) was 'n Amerikaanse sakeman met 'n groot belangstelling vir die bonatuurlike. Hy word beskou as die bekendste pionier op die gebied van buiteliggaamlike ervarings.

Monroe was 'n suksesvolle en veelsydige sakeman (veral in die radiowereld). Volgens Monroe het hy een aand wakker geword terwyl hy langs sy vrou Nancy geslaap het en plotseling daarvan bewus geword dat hy dat hy teen die plafon druk. Hy het geskok na onder gekyk waar hy twee mense op 'n bed gesien het. Hy beskryf sy toestand as verward, totdat hy besef dat die twee mense hy en sy vrou was, waarna hy gedink het dat hy besig was om te sterf. Plotseling was hy weer in sy liggaam. Volgens Monroe het die verskynsel nog baie meer kere gebeur en later het hy sy angs oorwin. Na 'n lang periode van eksperimentering beweer Monroe dat hy nou bewus die proses kan begin en beheer. Monroe het met verloop van tyd werkwinkels aangebied en 'n prosedure geskryf van hoe mens self buiteliggaamlike ervarings tot stand kan bring, maar dit blyk nie dat die verskynsel by elke persoon kan plaasvind nie.

Monroe het sy ervaringe in drie boeke opgeskryf (de sogenaamde uittredingtrilogie):



</doc>
<doc id="40090" url="https://af.wikipedia.org/wiki?curid=40090" title="Slaapsiekte">
Slaapsiekte

Slaapsiekte word veroorsaak deur die protosoë "Trypanosoma brucei gambiense" en "Trypanosoma brucei rhodesiense" en word oorgedra deur die tsetsevlieg. Die siekte staan ook bekend as tripanosomiase en is endemies aan sekere streke van Suider-Afrika soos die Sambesievallei en die Okavangodelta.

Die siekte begin met koors, hoofpyn en pynlike gewrigte wat binne 1-3 maande na die steek vandat die persoon deur die vlieg gesteek is. Namate die parasiet deur die bloed versprei, swel die limfkliere tot uiterste groottes. Simptome van die tweede fase van die siekte sluit in verwarring, verswakte koördinasie en 'n versteurde slaappatroon. As die siekte nie behandel word nie, is dit gewoonlik noodlottig.



</doc>
<doc id="40093" url="https://af.wikipedia.org/wiki?curid=40093" title="Henri van Dievoet">
Henri van Dievoet

Henri van Dievoet (Brussel, 19 Januarie 1869 - Brussel, 24 April 1931) was 'n Belgiese argitek.

Hy ontwerp verskeie geboue in sy geboortestad Brussel. Dit sluit in die Hotel Astoria en die geboue van die koninklike militêre skool.

Hy is die broer van die Jugendstil-kunstenaar Gabriel van Dievoet en 'n afstammeling van die beeldhouer Peter van Dievoet.

Sy suster, Louise van Dievoet, het met die Vicomte d'Orthez getrou en hulle afstammelinge woon in Constantia in Suid-Afrika.



</doc>
<doc id="40094" url="https://af.wikipedia.org/wiki?curid=40094" title="Buiteliggaamlike ervaring">
Buiteliggaamlike ervaring

Die term buiteliggaamlike ervaring, ook bekend as astrale projeksie, word gebruik om 'n paranormale verskynsel te beskryf waar mense 'n sensasie ervaar dat hul siel hul stoflike liggaam tydelik verlaat. Volgens mense wat beweer dat hulle buiteliggaamlike ervarings gehad het, kan mens dan bewus onder eie wil en beheer na verskillende aardse en astrale dimensies "reis". Die proses gaan gepaard met verskillende fisieke en astrale gevoelens soos dat die persoon 'n gesuig hoor, of 'n knal soos 'n pistoolskoot, 'n tintelende "los" gevoel in die stoflike liggaam en erotiese prikkelinge van 'n mens se chakra's.

Die Amerikaner Robert Monroe het sy eie ervaringe hiermee beskryf, en het met sy boeke die verskynsel vir die eerste keer onder 'n groot leserspubliek bekend gemaak. Hy het die term "buiteliggaamlike ervaring" gebruik om die proses te distansieer van die meer spirituele "astrale projeksie". In ander lande soos Nederland het Sten Oomen ook boeke oor "buiteliggaamlike ervaring" geskryf.


</doc>
<doc id="40095" url="https://af.wikipedia.org/wiki?curid=40095" title="Bilharzia">
Bilharzia

Schistosomiase wat ook beter bekend is as bilharzia, is 'n parasitiese siekte wat veroorsaak word deur organismes in die genus "Schistosoma". Schistosomiase is gewoonlik nie 'n noodlottig nie, maar kom wel voor as 'n chroniese aandoening wat groei en kognitiewe ontwikkeling belemmer.

Spesies van "Schistosoma" wat siekte in mense veroorsaak:


Spesies van "Schistosoma" wat siektes in ander organismes veroorsaak:



</doc>
<doc id="40097" url="https://af.wikipedia.org/wiki?curid=40097" title="Iquitos">
Iquitos

Iquitos is die sesde grootste stad in Peru, en het 'n bevolking van 406 340 in 2007 gehad. Die stad is in die noord-ooste van die land geleë.


</doc>
<doc id="40098" url="https://af.wikipedia.org/wiki?curid=40098" title="Knut Hamsun">
Knut Hamsun

Knut Hamsun (* 4 Augustus 1859 op die Garmostredet-landgoed in Vågå as "Knud Pedersen"; † 19 Februarie 1952 op die Nørholm-landgoed in Grimstad) was 'n Noorse skrywer van internasionale statuur. Naas Henrik Ibsen word hy as die beduidendste Noorse skrywer beskou en ook op internasionale vlak onder die invloedrykste outeurs van die 20ste eeu gereken. Daarnaas word hy deur baie as die vader van die moderne roman beskou. Hamsun se literêre werk is in 1920 met die Nobelprys vir Letterkunde bekroon.

Hamsun se literêre loopbaan strek oor meer as sewe dekades, met variasies in sy onderwerpe, standpunte en agtergrond. Sy werk sluit meer as twintig romans, die digbundel "Det vilde Kor", novellas, enkele weinig opgevoerde toneelspele, 'n reisverhaal en 'n aantal essays en opinie-artikels in dagblaaie in.

Hamsun se literêre deurbraak het met die roman "Sult" in 1890 gekom – 'n werk waarmee hy volgens letterkundiges die 20ste eeuse literatuur ingelui het. Die roman "Markens Grøde" (1917) is met die Nobelprys vir Letterkunde bekroon.

Reeds as 'n jong skrywer het hy heersende literêre stromings soos realisme en naturalisme geopponeer en vir 'n skryfkuns gepleit wat aandag aan die onvoorsienbare en irrasionele sou skenk. Sy bekendste werke uit die 1890's – waaronder "Sult", "Mysterier", "Pan" en "Victoria" – word by die Noorse Nuwe Romantiek gereken. In sy latere werk het Hamsun nader by die Nuwe Realisme beweeg, met 'n ironiese styl wat in sy sogenaamde "Nordlandromans" ook breedvoerige beskrywings van die volkslewe behels.

In ideologiese opsig het Hamsun aanvanklik 'n simpatieke houding teenoor anargistiese gedagtes ingeneem, maar later 'n steeds meer konserwatiewe rigting begin inslaan wat dikwels ook as reaksionêr beskryf word. Hy het daarvan gehou om spottende kommentaar op die modernisering van die samelewing en demokratiese ideale te lewer en vir die terugkeer na 'n patriargale lewenswyse gepleit.

Vanweë sy politieke opvattings was hy gedurende die laaste jare van sy lewe omstrede. Sy lewensgevoel het Hamsun onder meer kwesbaar gemaak vir die Nasionaal-Sosialistiese ideologie se bloed-en-bodem-slagspreuke, en Hamsun het selfs gedurf om die Duitse besetting van Noorweë in 1940 openlik te verwelkom. Ná die Tweede Wêreldoorlog is hy tot die betaling van 'n groot geldboete veroordeel en enkele jare lank onder huisarres geplaas.

Hamsun se laat werke behandel onderwerpe soos die ouderdomsvraagstuk en die inbreuk van die moderne samelewing op tradisionele landelike gemeenskappe.


</doc>
<doc id="40099" url="https://af.wikipedia.org/wiki?curid=40099" title="Knut">
Knut

Knut (5 Desember 2006 – 19 Maart 2011) was 'n ysbeer in die Berlynse Dieretuin ("Zoologischer Garten Berlin") wat deur sy moeder, Tosca, verwerp is. Sy tweelingbroer het twee dae ná geboorte gesterf.

Die ysbeer is deur versorger Thomas Dörflein (1963–2008) grootgemaak. Dit is aanvanklik berig dat diereaktiviste die dier liewer wou laat uitsit, omdat hulle gemeen het dat Knut later versteurde, asosiale gedrag sou toon omdat hy nie binne 'n groep ysbere grootgemaak is nie. Dit is egter nie bevestig nie, en diereaktiviste het later verklaar dat die berigte op misverstande berus het.



</doc>
<doc id="40108" url="https://af.wikipedia.org/wiki?curid=40108" title="Skildklier">
Skildklier

Die skildklier is 'n orgaan in die nek en vou om die lugpyp. Hierdie klier het te make met die regulering van metabolisme deur middel van verskeie hormone wat deur die klier afgeskei word. Die skildklier is nie die adamsappel nie, die adamsappel is die tiroïedkraakbeen.

'n Jodium tekort lei tot die vergroting van die skildklier, 'n toestand wat as kropsiekte (Eng. Goitre) bekend staan.

Die skildklier (glandula thyreoidea) of tiroïed is die grootste endokriene (hormoonproduserende) orgaan van die liggaam. Dit is in die nek geleë, voor die strottehoof (larinks) en die lugpyp (tragea). Die belangrikste werking van die skildklierhormoon is die stimulering van die metabolisme. Vir die normale groei van die skildklier sowel as vir die vorming van die skildklierhormoon is jodium onmisbaar.

Die skildklier word reeds in die eerste weke van embrionale ontwikkeling gevorm. Aan die basis van die tong ontstaan 'n uitstulping wat na onder, tot voor die larinks, uitgroei. Op hierdie plek groei die skildklierweefsel na links en regs, waardeur 'n linkerskildklierlob (lobus sinister) en 'n regterskildklierlob (lobus dexter) ontstaan. Die lobbe is in die middel met mekaar verbind deur 'n smal gedeelte (die ismus). 

Op die tongbasis bly 'n klein blindeindigende uitstulping oor (foramen caecum), wat die plek aandui waar die skildklier ontstaan het. Die tussenstuk tussen die tong en die skildklier (ductus thyreoglossus) verdwyn meestal heeltemal. Soms loop 'n ongepaarde lob vanaf die ismus na bo tot teenaan die tongbeen (lobus pyramidalis). Die ontwikkeling van die skildklier is voltooi wanneer die embrio omtrent 5 tot 6 weke oud is. Daarna neem dit slegs in grootte toe (20 tot 40 g by ŉ volwassene). 

Die skildklier le baie oppervlakkig, net voor die larinks (strottehoof) en die boonste deel van die tragea (lugpyp) en sywaarts tot teenaan die slukderm (esofagus). Die normale skildklier is maklik voelbaar, veral tydens die slukproses, omdat die skildklier dan saam met die larinks op en af beweeg. 'n Vergrote skildklier (struma) is duidelik voelbaar en dikwels ook goed sigbaar. Soms ontstaan slukklagtes omdat die slukderm beklem raak. Aan die agterkant van die skildklier lê die byskildkliere (ook endokriene kliere) of paratiroïede, meestal 2 links en 2 regs. 

Hulle is dikwels in verbinding met die skildklierweefsel, wat probleme oplewer tydens 'n skildklieroperasie, met ŉ gevolglike tekort aan byskildklierhormoon (hipoparatiroïdisme). ŉ Ander gevaar van so 'n operasie is die beskadiging van die senuwee wat die stembande bedien (nervi reccurentes). Die skildklier is opgebou uit blasies (follikels) van 0,1 tot 1 mm in deursnee, waartussen bindweefsel en bloedvaatjies voorkom. Die follikels is gevul met 'n slymerige massa, die kolloïed, en is uitgevoer met 'n laag epiteelselle (dekselle). 

In die kolloïed word die tiroglobulien ('n proteïengebonde skildklierhormoon) geberg. Wanneer skildklierhormoon nodig is, word die hormoon en proteïene met behulp van ensieme ontbind en die hormoon kan dan in die bloed afgeskei word. In die bloed word die hormoon opnuut aan proteïene verbind en op hierdie manier vervoer. Om sy werking te kan uitvoer, moet die hormoon weer van sy vervoerproteïene ontkoppel word. Die tiroïedstimulerende hormoon (TSH) afkomstig van die hipofise (in die brein) bevorder die produksie van die skildklierhormoon en die afskeiding daarvan in die bloedstelsel. 

Sodra die hormoon in die bloed 'n bepaalde waarde bereik, word die afskeiding van TSH gerem. Die epiteelselle het tydens hoe aktiwiteit 'n verlengde vorm en is meer afgeplat by verminderde werking. Hulle beskik oor 'n groter vermoë as ander liggaamselle om jodium te kan opneem. Jodium is nodig vir die normale ontwikkeling. van die skildklier (by 'n jodiumgebrek ontstaan struma) en vir die produksie van skildklierhormoon. Dit bestaan grotendeels uit tetrajodotironien (meestal tiroksien genoem) en in mindere mate uit trijodotironien. 

Daar is ook 'n ander hormoon wat in die skildklier gevorm word, naamlik kalsitonien. Dit word in die parafollikulêre selle (hierdie selle lê buite die follikels) of die C-selle vervaardig en verhoog onder andere die kalsiumgehalte van die bloed. Om 'n indruk van die skildklierfunksie te kry, kan die basale metabolisme (BM) bepaal word. Laasgenoemde geskied wanneer die pasiënt met 'n leë maag in ŉ volkome rustoestand verkeer en die suurstofverbruik en die koolsuurgasafgif gemeet word. 

Suurstof is nodig vir die verbranding van voedingstowwe in die selle en koolsuurgas kom as 'n afvalproduk vry. Die BM is gewoonlik verhoog tydens 'n oormatige werking van die skildklier (hipertiroïdisme) en verlaag by 'n geringe werking (hipotireose). 'n Ander metode waarvolgens die skildklierfunksie gemeet kan word, is die bepaling van die hoeveelheid proteïengebonde jodium (PBI) in die bloed. Ten slotte bestaan die moontlikheid om met radioaktiewe jodium (I-131) te bepaal hoeveel jodium in elke deel van die skildklier opgeneem word.

Aandoeninge van die skildklier kom oor die algemeen meer by vroue as by mans voor en gaan gewoonlik altyd gepaard met 'n verandering in die hormoonproduksie van die orgaan. Dit kan verhoog (hipertiroïdisme) of verlaag wees (hipotireose). Met kropgeswel of struma word aangedui dat die skildklier vergroot is, hetsy diffuus (dit wil sê in die geheel) of nodulêr (dit wil sê net op 'n paar plekke). Die term se niks oor die oorsaak van die vergroting of oor die funksie van die skiIdklier nie. 

As die klierfunksie normaal is, word van 'n nie-toksiese struma gepraat. Van wee die oppervlakkige ligging van die skildklier in die nek is 'n struma meestal maklik voelbaar en meestal sigbaar. Soms kan so ŉ struma tot agter die borsbeen uitbrei (retrosternale struma). Deurdat dit na agter uitgroei, kan dit op die lugpyp druk, waartydens benoudheid ontstaan, en dit kan ook op die slukderm druk, wat sluk bemoe

Hierdie klagtes dui op 'n dwingende rede vir 'n operasie. Skildklierontsteking (tiroïditis) kan veroorsaak word deur bakterieë of virusse en is dan dikwels ŉ komplikasie van 'n infeksiesiekte soos tifoïed (maagkoors), longontsteking of griep. Hierdie akute tiroïditis is seldsaam; dit begin skielik met koors, malaise (algemene gevoel van ongesteldheid) en pyn in die nek, veral tydens sluk. Ontsteking van die tiroïed wat van 'n nie-infektiewe aard is, is siektes soos: Hasjimoto se siekte (struma lymphomatosa). 

Quervain se tiroïditis (reusesel-tiroïditis) en die struma van Riedel. Hasjimoto se siekte, die algemeenste van hierdie tipes siektes, veroorsaak weinig klagte. Die skildklier is matig vergroot en voel spons- of rubberagtig. By die meeste pasiënte ontstaan 'n hipotireose. In die bloed is teenliggame teen die pasiënt se eie skildklier, sodat die siekte as ŉ outoïmmuunsiekte (hier reageer die liggaam teensy eie weefsel asof dit liggaamsvreemd is) beskou word. Klagtes van pasiënte ontstaan as gevolg van die drukking van die struma op die omgewing. 

By die seldsame struma van Riedel vertoon die skildklier meestal 'n lokale, harde, nie-pynlike vergroting wat met die omgewing vergroei is. Veel pynliker is Quervain se tiroïdit is, wat skielik kan ontstaan en net so vinnig kan verdwyn. Basedow se siekte is 'n outoimmuunsiekte en gaan met hipertiroïdisme en uitpeuloë (eksoftalmos) gepaard. Die aandoening word veroorsaak deur die langwerkende tiroïedstimuleerder (LATS), 'n anti-liggaam teen die eie skildklierweefsel. 'n Tumor van die skildklier kan ŉ skild klierkarsinoom of 'n skildklieradenoom wees. Die kwaadaardige (maligne) skildklierkarsinoom veroorsaak slegs ongeveer 0,5 % van alle sterfgevalle as gevolg van kanker. 

'n Tumor is meestal in die vorm van 'n knobbel aanwesig en kan daarom redelik maklik opgespoor word. Op 'n flikkergram wat gemaak word na die toediening van radioaktiewe jodium, kan die tumor duidelik tussen die ander gesonde skildklierweefsel opgemerk word. Die behandeling is meestal operatief. 'n Ander moontlike behandeling is die toediening van 'n groot dosis radioaktiewe jodium, wat in die normale skildklierweefsel en in die metastases (uitsaaiings) ophoop en sodoende die karsinoom van binne af bestraal. 

Na verwydering van die skildklier moet skildklierhormoon in die vorm van tablette toegedien word. Die goedaardige (benigne) adenoom produseer meestal wel 'n hormoon, soms 'n verhoogde hoeveelheid (dan bekend as ŉ toksiese adenoom). Knobbels in die skildklier kan ook veroorsaak word deur siste. 'n Seldsame aangebore afwyking is die afwesigheid van 'n skildklier (aplasie). Tydens skildklieraandoenings is dit dikwels nie nodig om 'n definitiewe diagnose te maak nie, maar slegs om die simptome deur die geneesheer te laat versag.

Hart klop vinniger, bloeddruk styg, sweet oormatig van baie warm kry, bewerig, moeg en groot eetlus maar verloor tog gewig. Starende oë is goeie kenmerk.

Moegheid, depressie, spierpyne, hardlywigheid, gewig aansit, koud voel, erge menstruasie, droë, harde hare, dik en droë vel, geswelde ooglede, diep stem, stadige hartklop, verlies aan gehoor, dik tong, vroegtydige grys hare, min belangstelling in intimiteit.



</doc>
<doc id="40114" url="https://af.wikipedia.org/wiki?curid=40114" title="Desperate Housewives">
Desperate Housewives

Desperate Housewives is 'n Amerikaanse televisiereeks wat deur Marc Cherry, die reeksorganiseerder, geskep is en deur ABC Studios en Cherry Productions vervaardig word. Vir die vierde seisoen van die reeks was Marc Cherry, Bob Daily, George W. Perkins, John Pardee, Joey Murphy, David Grossman, Larry Shaw en Sabrina Wind die uitvoerende vervaardigers.

Die milieu van die verhaal is die straat Wisteria Lane in die fiktiewe Amerikaanse stad Fairview in Eagle State. Die verhaal volg hoofsaaklik die lewe van 'n groep vroue uit die perspektief van hul dooie buurvrou. Dit vertel van hul huishoudelike worstelinge en gesinslewe terwyl hulle met die geheime, misdade en raaisels gekonfronteer word wat agter die geslote deure van hul oënskynlik pragtige en skynbaar perfekte voorstedelike woongebied skuil.

Die reeks het 'n ensemble-rolverdeling waarvan die huisvroue Susan Mayer (Teri Hatcher), Lynette Scavo (Felicity Huffman), Bree van de Kamp (Marcia Cross) en Gabrielle Solis (Eva Longoria) aan die hoof staan. Die verteller is Mary Alice Young (Brenda Strong). Haar karakter verskyn ook sporadies in terugflitse of drome.

Sedert die reeks se première op die American Broadcasting Corporation (ABC) op 3 Oktober 2004 is dit krities sowel as deur die gehoor goed ontvang. Die reeks het al meermale Emmy-, Golden Globe- en Screen Actors Guild-toekennings ontvang, en daar is in April 2007 berig dat dit die gewildste TV-reeks in sy kategorie wêreldwyd is, met 'n gehoor van sowat 120 miljoen kykers.

"Desperate Housewives" word deur skepper Marc Cherry (van Cherry Productions), Austin Bagley en Touchstone Television (nou ABC Studios) vervaardig.

Die idee vir die reeks het aan Marc Cherry gekom toe hy saam met sy moeder 'n nuusverslag oor Andrea Yates gekyk het. Voor "Desperate Housewives" was Cherry die bekendste vir die skryf en vervaardig van episodes vir ABC Studios / Touchstone Television se trefferkomediereeks "The Golden Girls" and die se opvolg, "The Golden Palace". Daarbenewens het hy ook drie sepies geskep of gekoskep: "The 5 Mrs. Buchanans", "The Crew" en "Some of My Best Friends", waarvan geen langer as 'n jaar geloop het nie. Aanvanklik was dit vir Cherry moeilik om enige televisienetwerk te kry om geïnteresseerdheid te toon in sy nuwe reeks — HBO, CBS, NBC, Fox, Showtime en Lifetime het almal sy aanbod afgekeur. Uiteindelik het twee uitvoerendes by ABC, Lloyd Braun en Susan Lyne, die voorgestelde reeks die groen lig gegee. Kort daarna het Disney beide Braun en Lyne afgedank, nadat hulle ook 'n ander nuwe dramareeks, "Lost", geodgekeur het.

Die ABC-uitvoerendes was aanvanklik ontevrede oor die naam van die nuwe reeks en het "Wisteria Lane" en "The Secret Lives of Housewives" voorgestel. Op 23 Oktober 2003 het ABC egter "Desperate Housewives" aangekondig, 'n primagleuf sepie geskep deur Charles Pratt jr. (van "Melrose Place"-faam) en Marc Cherry, wat die nuwe reeks as 'n mengsel van "Knots Landing" en "American Beauty" beskryf het. Terwyl Cherry deurgaans by die reeks werksaam was, is Pratt slegs erkenning gegee as uitvoerende vervaardiger vir die loodsepisode. Hy het gedurende die eerste twee seisoene tog as konsulterende vervaardiger by die reeks aangebly.

Op 18 Mei 2004 het ABC hul 2004-2005-tydskedule aangekondig, met "Desperate Housewives" in die Sondag, 21:00 — 22:00 (oostekus-) tydsgleuf, 'n gleuf waarin dit vandag nog uitgesaai word. Ná slegs drie episodes uitgesaai is, het ABC (op 20 Oktober) aangekondig dat "Desperate Housewives", tesame met "Lost", vir volle seisoene geskeduleer is.

Op 11 Februarie 2008 het die Amerikaanse Uitsaaikorporasie (ABC) "Desperate Housewives" vir die 2008-2009-televisieseisoen geskeduleer. Die vyfde seisoen van die reeks het op Sondag 28 September 2008 gedebuteer.

Op 23 April 2009 het ABC die reeks vir 'n sesde seisoen in die 2009-2010-televisieseisoen geskeduleer.


</doc>
<doc id="40123" url="https://af.wikipedia.org/wiki?curid=40123" title="Huntington se siekte">
Huntington se siekte

Huntington se siekte is ook bekend as Huntington se chorea of chorea major, word veroorsaak deur 'n dominante genetiese mutasie wat neurodegeneratiewe siektes veroorsaak. 

Die eerste waarskynlike beskrywing van die siekte was in 1841 deur Charles Oscar Waters. Die toestand is in 1872 deur dokter George Huntington verder beskryf, na wie dit genoem word.

Die vroegste simptome is dikwels subtiele probleme met gemoedstoestand of kognitiewe vermoëns.Dan volg dikwels 'n algemene gebrek aan koördinasie en 'n onstabiele manier van loop. Soos die siekte vorder word ongekoördineerde liggaamsbewegings meer duidelik. Fisiese vermoëns word geleidelik vererger totdat gekoördineerde beweging moeilik word en die persoon nie kan praat nie.

Verstandelike vermoëns verval gewoonlik in demensie. Die spesifieke simptome wissel ietwat tussen mense. Simptome begin gewoonlik tussen 30 en 50 jaar, maar kan op enige ouderdom begin. Die siekte kan vroeër in elke opeenvolgende generasie ontwikkel. Ongeveer agt persent van die gevalle begin voor die ouderdom van 20 jaar en is gewoonlik teenwoordig met simptome wat soortgelyk is aan Parkinson siekte. Mense met Huntington se siekte het onderskat dikwels die mate van hul probleme.

Huntington se siekte word tipies van 'n persoon se ouers geërf, alhoewel tot 10% van gevalle weens 'n nuwe mutasie kan wees. Die siekte word veroorsaak deur 'n outosomale dominante mutasie in een van die twee kopieë van 'n genaamde gene "Huntingtin". Die "Huntingtin" gene verskaf die genetiese inligting vir 'n proteïen wat ook genoem word "huntingtin". 'n Kind van 'n geaffekteerde persoon gewoonlik 'n 50% kans het om die siekte te kry. Die waarskynlikheid is seks onafhanklik.

Toetse vir die siekte kan enigetyd gedoen word, ongeag of simptome teenwoordig is of nie. Die toetse kan al gedoen word in die baarmoeder en bring verskeie etiese debatte aan: die ouderdom waarop 'n individu volwasse genoeg is om toets te kies; of ouers die reg het om hul kinders te toets; en die bestuur van vertroulikheid en bekendmaking van toetsuitslae.

Daar is geen genesing nie. Voltydse sorg word benodig in die latere stadiums van die siekte. Behandelings kan sommige simptome verlig en in sommige lewensgehalte verbeter. Dit raak ongeveer 4 tot 15 in 100,000 mense van Europese afkoms. Dit is skaars onder Japanese, terwyl die voorkoms in Afrika onbekend is. 'n Persoonlik is gewoonlik oorlde vyftien tot twintig jaar vanaf wanneer die siekte die eerste keer opgespoor is.



</doc>
<doc id="40124" url="https://af.wikipedia.org/wiki?curid=40124" title="Katy Perry">
Katy Perry

Katheryn Elizabeth Hudson (gebore 25 Oktober 1984), beter bekend onder haar verhoognaam Katy Perry, is 'n Amerikaanse sangeres-liedjieskryfster en musikant. Perry het in 2007 roem verwerf met haar internettreffer "Ur So Gay" en het later punte behaal met haar deurbraakenkelsnit "I Kissed A Girl" (2008). 

Hudson is in Santa Barbara, Kalifornië gebore en is deur Christen-pastoorouers grootgemaak. Sy het slegs na Christelik-evangeliese musiek geluister terwyl se grootgeword het. Ná haar eerste jaar van hoërskool het sy begin om 'n musiekloopbaan te volg. Sy het 'n selfgetitelde evangeliealbum in 2001 as Katy Hudson vrygestel. Nadat sy 'n platekontrak met Capitol Music Group in 2007 onderteken het, het sy die verhoognaam Katy Perry aangeneem en het sy haar eerste hoofstroomalbum, "One of the boys", vrygestel.




</doc>
<doc id="40137" url="https://af.wikipedia.org/wiki?curid=40137" title="Bergstraße">
Bergstraße

Die Bergstraße ("Bergstraat") verwys na 'n bergagtige gebied in Hesse en Baden-Württemberg, Duitsland, tussen Darmstadt in die noorde en Wiesloch in die suide. Die Bergstraße vorm die westelike grens van die Odenwald bergreeks. Die naam "Bergstraße" verwys ook na die distrik Kreis Bergstraße en die Badische Bergstraße in die wyngebied van Baden-Württemberg.

Die Bergstraße volg die B3 munisipale pad (Duits: Bundestraße). Net suid van die aanvangspunt by Darmstadt, verdeel die Bergstraße roete in twee by Eberstadt. Aan die westekant is die "nuwe Bergstraße" en aan die oostekant is die "ou Bergstraße". Die twee roetes ontmoet weer by Zwingenberg

Van noord na suid, word die volgende stede en dorpe in die Bergstraße ingesluit.



</doc>
<doc id="40142" url="https://af.wikipedia.org/wiki?curid=40142" title="Demi Lovato">
Demi Lovato

Demetria Devonne Lovato (gebore 20 Augustus 1992) is 'n Amerikaanse aktrise en sangeres-liedjieskryfster. Sy is die bekendste vir haar rolle as Mitchie Torres in die Disney-kanaal Oorspronklike Rolprent "Camp Rock" en Sonny Monroe in "Sonny With A Chance". Buiten rolspel is sy ook 'n solomusiekkunstenaar en het sy haar debuutalbum "Don't Forget" op 23 September 2008 vrygestel. Die album het by nommertwee op die "Billboard"-200-trefferlys gedebuteer en het meer as 89 000 kopieë in die eerste week verkoop. Lovato het haar tweede album, "Here We Go Again", op 21 Julie 2009 vrygestel.


</doc>
<doc id="40143" url="https://af.wikipedia.org/wiki?curid=40143" title="Jonas Brothers">
Jonas Brothers

Jonas Brothers is 'n Amerikaanse popseungroep. Die groep het gewildheid verwerf op die Disney-kanaal-kindertelevisienetwerk. Die groep kom uit Wyckoff, New Jersey, en bestaan uit die drie broers Kevin Jonas, Joe Jonas en Nick Jonas. In 2008 het hulle in die Disney-kanaal Oorspronklike Rolprent "Camp Rock" opgetree. Die groep het al vier albums vrygestel: "It's About Time", "Jonas Brothers", "A Little Bit Longer", and "Lines, Vines and Trying Times". In 2008 is die groep genomineer vir die Best New Artist-toekenning by die 51ste Grammy-toekenningsfunksie en het die toekenning vir Breakthrough Artist by die American Music-toekennings gewen. Hulle het al meer as agt miljoen albums wêreldwyd verkoop.


</doc>
<doc id="40144" url="https://af.wikipedia.org/wiki?curid=40144" title="Amy Winehouse">
Amy Winehouse

Amy Jade Winehouse (* 14 September 1983, † 23 Julie 2011 in Londen) was 'n Engelse sangeres en liedjieskrywer, bekend vir haar eklektiese mengsel van verskeie musikale genres, insluitende R&B, soul, jazz, ruk-en-rol en ska. Winehouse is ook bekend vir haar sielvolle, kragtige altstem.

Winehouse se debuutalbum "Frank" (2003) was kommersieel en krities 'n sukses. Dit is vir die Mercury-toekenning genomineer. Haar 2006-opvolgalbum, "Back to Black", het haar ses Grammy-toekenningsnominasies en ses toekennings besorg. Sy het hiermee die rekord opgestel vir die meeste toekennings aan 'n vroulike kunstenaar op 'n enkele aand en sy het ook die eerste Britse sanger geword om vyf Grammy's te wen, insluitende drie van die sogenaamde "Groot Vier": Best New Artist, Record of the Year en Song of the Year. Sy het op 15 Februarie 2007 die BRIT-toekenning vir BEst British Female Artist gewen; sy is ook vir die Best British Album-toekenning genomineer. Sy het die Ivor Novello-toekenning al drie keer gewen, een in 2004 vir Best Contemporary Song (musikaal en liries) vir "Stronger Than Me", een in 2007 vir Best Contemporary Song vir "Rehab", en een in 2008 vir Best Song Musically and Lyrically vir "Love Is a Losing Game".

Winehouse is op 23 Julie 2011 dood by haar huis aangetref, vermoedelik as gevolg van 'n oordosis dwelms.


</doc>
<doc id="40146" url="https://af.wikipedia.org/wiki?curid=40146" title="Pasuruan">
Pasuruan

Pasuruan (vroeër Pasoeroean) is 'n stad en lê in die provinsie Oos-Java in Indonesië.
Die stad het vroeër ook die name: Passourouang, Passarouang, Passoeroeang, Passourawang, Passourouan, Pasoeroewan, Passouroang, Passourowang en Passourouangh.

Die stad het 3 buurte/administratiewe distrikte (Indonesies kacematan):

Nederlands-Indiese tyd:


</doc>
<doc id="40147" url="https://af.wikipedia.org/wiki?curid=40147" title="Mojokerto">
Mojokerto

Mojokerto (vroeër Modjokerto) is 'n stad en lê in die provinsie Oos-Java in Indonesië.

Die stad het 2 buurte/administratiewe distrikte (Indonesies kecamantan):

Nederlands-Indiese tyd:


</doc>
<doc id="40148" url="https://af.wikipedia.org/wiki?curid=40148" title="Bedouin Soundclash">
Bedouin Soundclash

Bedouin Soundclash is 'n Kanadese musiekgroep uit Toronto, Ontario. Hul klank word as 'n mengsel van reggae en ska beskryf. Die groep bestaan uit sanger en kitaarspeler Jay Malinowski en baskitaarspeler Eon Sinclair. Djembespeler Brett Dunlop het ook op hul debuutalbum, "Root Fire" (2001) opgetree. Die groepslede het mekaar ontmoet terwyl hulle Queen's University in Kingston, Ontario (Kanada) besoek het. Die groep se tweede album, "Sounding a Mosaic", is in 2004 vrygestel. Die groep se enkelsnit "When the Night Feels My Song" was hul deurbraaktreffer op Kanadese radio, en dit het die nommereen-posisie op 102.1 The Edge CFNY se trefferlys behaal. Deur die Kanadese somer van 2005 is die enkelsnit ook toenemend lugtyd op radiostasies in daardie land gegun. Die opvolgalbum, "Street Gospels", is op 21 Augustus 2007 vrygestel.






</doc>
<doc id="40163" url="https://af.wikipedia.org/wiki?curid=40163" title="Shogi">
Shogi

, ˈʃoʊɡiː, ook bekend as Japannese skaak, is 'n twee-speler bordspel in dieselfde familie as Westerse Skaak, Sjatoeranga, Chinese Chiangtsi, en Koreaanse Janggi, en is die gewildste vorm van 'n familie skaakvariante inheems aan Japan. "Shōgi" beteken general "(shō)" se bordspel "(gi)." Vroeër is "shogi" egter as 象棋 geskryf (dieselfde as "Chiangtsi", "olifantskaak").

Die vroegste voorganger van die spel, sjatoeranga, het in die 6de eeu in Indië ontstaan en van China na Japan versprei waar dit aanleiding gegee het tot 'n aantal variante. Shogi is reeds in die 16de eeu in sy huidige vorm gespeel. 'n Direkte voorganger van die invalreël is in 1210 in 'n historiese dokument, "Nichūreki", aangeteken wat oënskynlik 'n geredigeerde kopie van "Shōchūreki" en "Kaichūreki" uit die laat Heian-tydperk ("c". 1120) is. 


</doc>
<doc id="40170" url="https://af.wikipedia.org/wiki?curid=40170" title="Teri Hatcher">
Teri Hatcher

Teri Lynn Hatcher (gebore 8 Desember 1964) is 'n Amerikaanse aktrise en is bekendste vir haar rolle in "Lois & Clark: The New Adventures of Superman", "Desperate Housewives" en "Tomorrow Never Dies". Sy het die rol van Lois Lane in die televisiereeks "Lois & Clark: The New Adventures of Superman" vertolk. Sy is ook 'n Bond-dame, aangesien sy Paris Carver in "Tomorrow Never Dies" in 1997 vertolk het. Sy het in 2005 die Golden Globe-toekenning vir Best Actress vir haar rol as Susan Mayer in "Desperate Housewives" gewen. Sy het in daardie selfde jaar die Screen Actor's Guild-toekenning vir Outstanding Performance by a Female Actress in a Comedy Series gewen en is ook vir die Primetime Emmy-toekenning genomineer vir Outstanding Lead Actress in a Comedy Series, maar moes die toekenning aan mede-aktrise en vriendin Felicity Huffman afstaan.



</doc>
<doc id="40172" url="https://af.wikipedia.org/wiki?curid=40172" title="Lo-Fi-Fnk">
Lo-Fi-Fnk

Lo-Fi-Fnk is 'n Sweedse elektropop-musiekgroep uit Stockholm wat uit Leo "Olja" Drougge (stem en ander instrumente) en August "Benni" Hellsing (kletskuns en tromme) bestaan. Die duo het in 2001 gevorm en het in die daaropvolgende jaar 'n beperkte weergawe EP, "We Is", op die plateëtiket La Vida Locash vrygestel. Twee jaar later, in Februarie 2005, is die EP "(...And the JFG?)" vrygestel. Dit het die radiotreffer "Change Channel" bevat. Op 24 April 2006 is die groep se eerste vollengteateljeealbum, "Boylife", in Swede vrygestel. Die album is op 27 Augustus 2006 wêreldwyd vrygestel en die groep het sedertdien 'n wêreldwye musiektoer onderneem. Beide kunstenaars is 22 jaar oud en die groep het platekontrakte met Moshi Moshi en Cooperative Music.





</doc>
<doc id="40180" url="https://af.wikipedia.org/wiki?curid=40180" title="Paardekraal-monument">
Paardekraal-monument

Paardekraal-monument is 'n monument geleë in Paardekraalstraat in Krugersdorp. Die monument het as 'n stapel klippe ontstaan, wat gepak is as deel van 'n versetaksie teen Britse oorheersing. Die monument is in November 1890 voltooi.

Op 12 April 1877 annekseer Sir Shepstone die Zuid-Afrikaansche Republiek (ZAR) namens Brittanje sonder dat 'n enkele skoot geskiet is. Die anneksasie was 'n direkte gevolg van die ontdekking van goud in die ZAR, goud wat Brittanje vir hulself wou toeëien. Die gebeure word gevolg deur 'n periode van geleidelike verset deur die burgers van die ZAR en verskeie afvaardigings word onder leiding van Adjunkpresident Paul Kruger na Brittanje gestuur. Nadat hierdie afvaardigings en ander onderhandelings met Brittanje misluk het, word die burgers vir 'n vergadering na Paardekraal op 8 Desember 1880 opgeroep.

Tydens hierdie vergadering, besluit die sowat 6 000 burgers, dat die tyd aangebreek het om iets daadwerkliks te doen. Op 'n voorstel van Paul Kruger het die burgers 'n klipstapel gepak op die plek waar die monument vandag staan. Op hierdie tydstip is die Paardekraalgelofte ook afgelê.

Hierdie vergadering het die Slag van Majuba tot gevolg gehad en die herstel van vryheid van die ZAR op 27 Februarie 1881. Van 13 tot 16 Desember 1881, hou 'n dankbare volk 'n reusefees op die terrein en die eerste staatsfees in 1886 is ook hier gevier.

In 1889 is die heer J.C. Human, wat die landdros van Krugersdorp was, na pres. Paul Kruger om toestemming te vra om 'n monument op die terrein te bou. In 1890 besluit die regering om die monument op Paardekraal te bou oor die klipstapel. Sytze Wierda was die argitek en die boumeester W.Y. Veitsch het in April 1890 met die oprigting van die monument begin wat in November 1890 voltooi is.

In Desember 1891 is 'n huldigingsfees op Paardekraal gehou, waartydens pres. Paul Kruger die monument onthul het. Dit was ook die eerste volksfees waar die Gelofte van 1838 weer herdenk is.

Tydens die ABO, in opdrag van lord Roberts (gedurende Junie 1901), is die klipstapel onder die monument verwyder en onder die treinbrug by Vereeniging in die Vaalrivier gegooi.

In 1916 is 'n groot volksfees op Paardekraal gehou onder leiding van Generaal Louis Botha. In die jare daarna het die Feeskommissie steeds voortgegaan om jaarliks ’n Geloftefees te reël, alhoewel dit beperk was tot die plaaslike omgewing. In 1946 is weer 'n begin gemaak met vyfjaarlikse feeste, wat goed bygewoon is.

Met die herdenking van die Anglo-Boereoorlog gedurende Oktober 1999 tot 31 Mei 2002, het die Volkskomitee vir die Herdenking van die Tweede Vryheidsoorlog al die geloftefeeskomitees in die land, wat hulle gebonde gevoel het aan die geloftes van 1838 en 1880, genooi om 'n gedenksteen tydens Geloftedag op 16 Desember 2002 aan die Paardekraal Feeskommissie te oorhandig om in 'n gedenkmuur ingebou te word. Die gedenkmuur, as mees onlangse toevoeging in 2001, is opgerig om die opkomende geslag te herinner aan die leuse: "Ons sal handhaaf, ons sal opbou".


</doc>
<doc id="40181" url="https://af.wikipedia.org/wiki?curid=40181" title="Chiangtsi">
Chiangtsi

Chiangtsi of Xiangqi (象棋) is 'n tweespeler Chinese bordspel in dieselfde familie as Westerse skaak, sjatoeranga, shogi en janggi. Die hedendaagse vorm van chiangtsi het in China ontwikkel en word daarom algemeen Chinese skaak genoem. Die eerste karakter 象 "Chiàng" het in die geval die betekenis "beeld" of "voorstellend", dus kan Chiangtsi letterlik vertaal word as "uitbeeldende skaak". Die spel word soms "olifantskaak" genoem volgens die alternatiewe betekenis van 象 as "olifant". Die naam word ook soms "Hsiang-k'i" gespel.

Die spel beeld die stryd tussen twee leërs uit met die doelwit om die vyand se "generaalstuk" te buit. Chiangtsi is een van die mees gewilde bordspele in China. Onderskeidende eienskappe van chiangtsi sluit in die unieke beweging van die "pao" ("kanonstuk"), 'n reël wat die generaals verbied om reg teenoor mekaar te staan en die "rivier" en "paleis" bordeienskappe wat die beweging van sommige stukke beperk.

Benewens China en gebiede met beduidende etnies-Chinese bevolkings is Chiangtsi ook gewild in Viëtnam.


</doc>
<doc id="40182" url="https://af.wikipedia.org/wiki?curid=40182" title="Benguela (musiekgroep)">
Benguela (musiekgroep)

Benguela is 'n Suid-Afrikaanse musiekgroep wat in 1996 tot stand gekom het. Die groep bestaan uit kitaarspeler Alex Bozas, tromspeler Ross Campbell en kontrabasspeler Brydon Bolton en is bekend vir hul regstreekse improvisering. Die groep verafstand hulself van die jazz-etiket, aangesien hulle glo jazz 'n vasgestelde stel reëls het waarbinne kunstenaars improviseer, terwyl Benguela improviseer en regstreeks in sy eie vorm en genre ewolueer. Volgens die groep verander hul musiek na aanleiding van hul ontdekking van nuwe musiek of belewing van nuwe gebeurtenisse, en die verandering van hul lewensperspektief. Dus meen hulle is hul musiek altyd 'n oombliklike weerspieëling van wie hulle is.

Die naam "Benguela" word gekoppel aan die koue seestroom wat aan die westekus van suidelike Afrika opvloei en simboliseer die vloeiende aard van die musiek. Dit is ook geografies verteenwoordigend van waar die groep vandaan kom.




</doc>
<doc id="40184" url="https://af.wikipedia.org/wiki?curid=40184" title="Janggi">
Janggi

Janggi (ook Changgi) is die nasionale skaakvariant van Korea. Dit is 'n bordspel wat op 'n bord met 9 rye en 10 geledere gespeel word. Janggi het uit die Chinese spel Chiangtsi ontwikkel. Die speelveld, stukke en aanvanklike opstelling is soortgelyk aan dié van chiangtsi behalwe dat dit die "rivier" in die middel ontbreek. Verder begin die generale in die middel van hulle paleise eerder as in die basisry.


</doc>
<doc id="40185" url="https://af.wikipedia.org/wiki?curid=40185" title="Gentle Touch">
Gentle Touch

Gentle Touch is 'n Sweedse musiekgroep uit Kalmar wat uit die lede Gustav Petersson en Mikael Karlsson bestaan. Die groep maak romantiese en dromerige elektropop en word deur handelinge soos Depeche Mode, Pet Shop Boys, Orchestral Manoeuvres in the Dark en New Order geïnspireer. Hulle het 'n platekontrak met die etiket Songs I Wish I Had Written.




</doc>
<doc id="40187" url="https://af.wikipedia.org/wiki?curid=40187" title="Songs I Wish I Had Written">
Songs I Wish I Had Written

Songs I Wish I Had Written is 'n Sweedse platemaatskappy in Malmö wat platekontrakte met popmusici en -musiekgroepe soos The LK, Moto Boy, Gentle Touch, Le Sport, Regina en Unarmed Enemies het. Die maatskappy is 'n lid van The Swedish Model, 'n organisasie van sewe Sweedse musieketikette wat die internet as verspreidingskanaal hoog ag. Die etiket is in 2005 gestig en die huidige HUB van Songs I Wish I Had Written is Martin J. Thörnkvist.



</doc>
<doc id="40188" url="https://af.wikipedia.org/wiki?curid=40188" title="The Swedish Model">
The Swedish Model

The Swedish Model (Afrikaans: "Die Sweedse model") is 'n organisasie wat uit sewe Sweedse onahanklike platemaatskappye met 'n gemeenskaplike agenda bestaan. The Swedish Model wyk af van die kommersiële fokus van die musiekindustrie en poog om kreatiwiteit effektief na 'n breër gehoor te versprei.

Die organisasie bestaan uit ledemaatskappye Adrian Recordings, Flora & Fauna, Hybris, I Made This, Nomethod Records, Songs I Wish I Had Written en A TenderVersion Recording.



</doc>
<doc id="40189" url="https://af.wikipedia.org/wiki?curid=40189" title="Wolfram">
Wolfram

Wolfram is 'n chemiese element met die simbool W en atoomgetal 74. Dit is 'n harde, skaars metaal in standaardtoestande en word op aarde net as chemiese verbindings in minerale soos scheeliet en raspiet aangetref. Dit is in 1781 as 'n nuwe element geïdentifiseer.

Wolfram het die hoogste kookpunt van alle elemente en is veral vanweë sy bestandheid teen hoë temperature gebruik, soos in gloeilampe waar dit as gloeidraad aangewend word. 'n Ander aanwending is wolframkarbied WC wat vanweë sy hardheid in werktuie gebruik word.



</doc>
<doc id="40190" url="https://af.wikipedia.org/wiki?curid=40190" title="Felicity Huffman">
Felicity Huffman

Felicity Kendall Huffman (gebore 9 Desember 1962) is 'n Amerikaanse aktrise. As aktrise is sy bekend vir haar rol as Lynette Scavo, die besige superma, op die ABC-televisiereeks "Desperate Housewives", wat haar 'n Emmy-toekenning besorg het. Sy het 'n Golden Globe-toekenning en 'n Academy-toekenningsnominasie vir haar rol as 'n transvrou in die onafhanklike rolprent "Transamerica" ontvang.

Huffman word op 22 Maart 2019 in hegtenis geneem, aangekla vir sameswering om bedrog te pleeg, en op borgtog van $250 000 vrygelaat vir haar rol in 'n landwye universiteitstoelatingskandaal. Sy pleit op 13 Mei 2019 skuldig op federale aanklagte dat sy $15 000 aan 'n eksamentoesighouer betaal het om verkeerde antwoorde op haar dogter se universiteitstoelatingseksamen te korrigeer. Huffman word op 13 September 2019 tot 14 dae tronkstraf, 'n boete van $30 000, 250 ure gemeenskapsdiens, en een jaar vrylating onder toesig vir haar deelname in die skandaal gevonnis.



</doc>
<doc id="40191" url="https://af.wikipedia.org/wiki?curid=40191" title="Xiu Xiu">
Xiu Xiu

Xiu Xiu (uitspraak: [ʃuː ʃuː], "sjoe sjoe") is 'n eksperimentele indiemusiekgroep gebaseer in Oakland, Kalifornië (VSA). Die groep is die breinkind van sanger-liedjieskrywer Jamie Stewart, die enigste konstante lid sedert die groep se totstandkoming. Die ander huidige lede is neef Caralee McElroy en perkussiespeler Ches Smith. Xiu Xiu word soms deur Cory McCulloch en Sean McGahan aangevul, wat ook verskeie van die groep se albums vervaardig het. Gewese lede sluit in Lauren Andrews, Yvonne Chen, Sam Mickens en Jherek Bischoff. Sommiges, insluitende McCulloch, het in gewese groepe saam met Stewart gespeel, waaronder Ten in the Swear Jar en IBOPA. Die groepsnaam is geneem van die 1998 Sjinese rolprent "Xiu Xiu: The Sent Down Girl".

Xiu Xiu se musiek trek hewig van verskeie onverwante genres, soos punk, geraas, ambience, techno, Asiatiese perkussiemusiek, kontemporêre klassieke musiek, en volksmusiek. Die meeste lirieke handel oor mishandeling, en ander sombere onderwerpe soos selfmoord, vigs, oorlog, en taboe ondervindinge. Die groep vermeng gereeld kakofoniese perkussie en eksperimentele strukture met ruige hoeke en divergerende liriese style, beïnvloed deur musiekgroepe van die VK se postpunk-toneel soos The Cure en Joy Division.




</doc>
<doc id="40193" url="https://af.wikipedia.org/wiki?curid=40193" title="Nederlandse Taalunie">
Nederlandse Taalunie

Die Nederlandse Taalunie (NTU) het tot stand gekom uit 'n ooreenkoms tussen België en Nederland wat op 9 September 1980 geteken is. Op 12 Januarie 2005 het Suriname ook amptelik 'n lid van die NTU (assosiasie-lid) geword. Omrede Afrikaans deel vorm van die Nederlandse Taalfamilie, gaan al meer stemme op vir insluiting van Afrikaans by die NTU. 'n Nederlandse adjunkminister, Frans Timmermans was in Februarie 2008 op besoek aan Suid-Afrika en hy het gesprekke gevoer met Pallo Jordan, die Suid-Afrikaanse minister van kuns en kultuur asook met Aziz Pahad, adjunkminister van buitelandse sake. Timmermans het tydens sy besoek gesê dat dit tyd geword het dat Afrikaans uit sy 'verdomphoekje' gehaal moet word en dat die posisie van die taal versterk moet word. 

Volgens die Vlaamse minister van Kultuur, Bert Anciaux, het die tyd aangebreek om Afrikaans te steun. Afrikaans en Nederlands is immers familie van mekaar en familie moet vir mekaar sorg. Die NTU het tot stand gekom in navolging van ander Europese taalinstellinge soos:


Die Nederlandse Taalunie, bestaan uit 4 organe, naamlik:

Suriname is nie in bogenoemde 4 organe verteenwoordig nie, omdat Suriname 'n assosiasie-lid is.

Die NTU hou hom besig met die spelling van Nederlands; met die daarstelling van (duur) naslaanwerke; hulpmiddele in die onderwys; vertaalwerk; taalbeleid, ens. Die NTU ken ook belangrike pryse toe op die gebied van die taal en letterkunde.

Omdat Afrikaans lid is van die Nederlandse taalfamilie het Afrikaans reg om by die Nederlandse Taalunie aan te sluit. Dit sal nie alleen die prestige van Afrikaans verhoog nie, maar Afrikaans sal ook steun ontvang van die NTU. As Afrikaans 'n volwaardige lid van die NTU word, sal Afrikaners ook saam met Nederlanders en Vlaminge besluite kan neem wat die taalbeleid raak in die deelnemende lande.

Dis is egter te betwyfel of Afrikaans 'n volwaardige lid sal word van die NTU. Die Suid-Afrikaanse regering sal moet onderhandel oor toetreding tot die NTU. Dit sal die regering ook geld kos. 'n Aansluiting by die NTU sal die posisie van Afrikaans versterk. Dit druis in teen die wens van die huidige Suid-Afrikaanse regering.

Om die onwillige Suid-Afrikaanse regering te omseil, sou die Afrikaanssprekendes kan aansluit by die NTU via 'n assosiasieverdrag. Die aangewese orgaan om aansluiting te bewerkstellig is die Suid-Afrikaanse Akademie vir Wetenskap en Kuns. Dit is immers hierdie orgaan wat verantwoordelik is vir die normalisering van die Afrikaanse spelling.



</doc>
<doc id="40194" url="https://af.wikipedia.org/wiki?curid=40194" title="Die Rugbykampioenskap">
Die Rugbykampioenskap

Die Rugbykampioenskap (voorheen bekend as die Drienasiesreeks) is 'n internasionale rugbykompetisie wat jaarliks in die Suidelike Halfrond gespeel word tussen die nasionale rugbyspanne van Argentinië, Australië, Nieu-Seeland en Suid-Afrika, onderskeidelik die Pumas, Wallabies, All Blacks en Springbokke genoem. Die kompetisie word georganiseer deur SANZAAR, ’n konsortium wat gestig is deur die Australiese, Nieu-Seelandse en Suid-Afrikaanse Rugbyunies; en nou ook die Argentyne betrek. Die huidige kampioen is Suid-Afrika, wat die 2019-toernooi gewen het.

Die Rugbykampioenskap is die opvolger van die Drienasiesreeks (1996–2011). In die media word na die wenner van die Die Rugbykampioenskap soms nie-amptelik as die Suidelike Halfrond-kampioen verwys. As deel van Die Rugbykampioenskap word om die Mandela Uitdaagplaat, Bledisloebeker, Vryheidsbeker en Pumatrofee meegeding.

Nieu-Seeland hou die rekord vir die meeste toernooititels met 16 titels. Hulle kon die ou Drienasiesreeks tien keer wen, gevolg deur Suid-Afrika met vier en Australië met drie titels. Sedert Die Rugbykampioenskap in 2012 ’n aanvang geneem het, het slegs Argentinië die toernooi nog nie gewen nie.

Ten spyte van die groot tydsverskil tussen die lande (7,5 ure tussen Nieu-Seeland en Suid-Afrika, en 5,5 ure tussen Argentinië en Suid-Afrika) is daar groot belangstelling onder al die ondersteuners wat die wedstryde op TV volg wanneer hul spanne oorsee speel.

'n Soortgelyke kampioenskap soos die Noordelike Halfrond se hedendaagse Sesnasies-toernooi – en sy voorgangers – het in die Suidelike Halfrond nie bestaan nie; net Australië en Nieu-Seeland het elke jaar die Bledisloebeker uitgespeel. Met die einde van Apartheid in Suid-Afrika is dié land weer tot internasionale sport toegelaat. Die amptelike verklaring van die professionalisering van rugby in Augustus 1995 het die konsep vir die Drienasiesreeks moontlik gemaak. Tydens die Rugbywêreldbeker 1995 in Suid-Afrika is onderhandelings tussen Australië, Nieu-Seeland en Suid-Afrika se rugbyunies gevoer en SANZAR, die voorganger van die hedendaagse SANZAAR, gestig. Die eerste toernooi is uiteindelik in 1996 gehou en deur Nieu-Seeland gewen. In 2012 het Argentinië by die toernooireeks aangesluit, wat sedertdien as Die Rugbykampioenskap bekend staan.

Die volgende afdeling bevat rekords van punte en drieë wat aangeteken is in die Drienasiesreeks/Die Rugbykampioenskap (alle tye).




</doc>
<doc id="40197" url="https://af.wikipedia.org/wiki?curid=40197" title="Grup Tekkan">
Grup Tekkan

Grup Tekkan is 'n Duitse boyband-musiekgroep vanuit Germersheim. Die groep bestaan uit die Turkse jongelinge İsmail, Selcuk en Fatih Hira. Hulle het in Maart 2006 skielik op die internet bekend geraak met hul selfopgeneemde musiekvideo "Wo bist du, mein Sonnenlicht?". Hul sukses het hulle behaal met hul amateurgesang deurdat dit die teiken van verskeie komedie-televisieprogramme en nuusprogramme was.




</doc>
<doc id="40202" url="https://af.wikipedia.org/wiki?curid=40202" title="Huis van Tudor">
Huis van Tudor

Die Huis van Tudor het van 1485 tot 1603 oor Engeland en Wallis regeer, en van 1541 tot 1603 ook oor Ierland.

Die Tudors het Engeland verander van ’n onbelangrike staat tot ’n magtige Renaissance-nasie. Die Tudor-periode was ’n bloeitydperk vir die Engelse kultuur, veral letterkunde, wetenskap, argitektuur en handel. Die Tudors het ook die Engelse vloot versterk en daarmee die grondslag gelê vir die Britse koloniale ryk.

Die Tudors stam in die vroulike lyn van John Beaufort, een van die buite-egtelike kinders van die 14de-eeuse Engelse prins Jan van Gent, 1ste Hertog van Lancaster (die derde oudste oorlewende seun van Eduard III van Engeland), by Gent se minnares Katherine Swynford. Die afstammelinge van ’n buite-egtelike kind sou normaalweg geen aanspraak op die troon gehad het nie, maar sake is gekompliseer toe Gent en Swynford eindelik in 1396 trou (25 jaar ná John Beaufort se geboorte). Vanweë die huwelik het die kerk die paar se kinders wettig verklaar.

John Beaufort se kleindogter lady Margaret Beaufort was getroud met Edmund Tudor, 1ste Graaf van Richmond. Tudor was die seun van die Walliese howeling Owain Tewdr (verengels tot "Owen Tudor") en Catharina van Valois, weduwee van die Lancaster-koning Hendrik V.

Die Graaf en Gravin van Richmond se seun, Hendrik Tudor, het in 1485 teen koning Richard III van Engeland gerebelleer. Richard is in die Slag van Bosworth dood en Hendrik het koning geword. Hierdeur het die Huis van Tudor aan die bewind gekom in die plek van die Huis van York.

Die dood van Elizabeth I in 1603 het die einde van die Tudor-dinastie in Engeland beteken. Sy is opgevolg deur Jakobus I van die Skotse koningshuis Stuart.



</doc>
<doc id="40205" url="https://af.wikipedia.org/wiki?curid=40205" title="Volker Zotz">
Volker Zotz

Volker Zotz (gebore 28 Oktober 1956) is 'n Oostenrykse filosoof. Sy werk is in die veld van die Boeddhisme en hy is die outeur van meer as 30 filosofiese werke. 




</doc>
<doc id="40207" url="https://af.wikipedia.org/wiki?curid=40207" title="Atalyja">
Atalyja

Atalyja (letterlik "Die reën kom") is 'n Litause folk rock-groep wat hom op die moderne bewerking van ou Litause folklore-musiek toegespits het.

Tradisionele musiek en liedere word deur die groep in 'n groot verskeidenheid musiekstyle herskep en met elemente van rock, jazz, funk, blues rock, metal en Indiese musiek verryk. Atalyja het reeds vier musiekalbums vrygestel en het naas nasionale musiekfeeste ook al in Letland, Estland, Pole, Duitsland, Turkye en Tsjeggië opgetree.



</doc>
<doc id="40210" url="https://af.wikipedia.org/wiki?curid=40210" title="Šventoji">
Šventoji

Die Šventoji-rivier (letterlik "Die Heilige") is die langste rivier wat uitsluitlik op Litause grondgebied vloei en ook die grootste takrivier van die Neris. Die rivier ontspring in die Samanis-meer (Gražutė-streekpark, Noordoos-Litaue) en mond naby Jonava in die Neris uit. Die langste takrivier van die Šventoji is die Širvinta.

Die Šventoji-rivier vloei onder meer deur die stede Anykščiai, Kavarskas en Ukmergė. In die Sowjet-tydperk is tussen 1963 en 1964 'n dam naby Kavarskas opgerig om die Nevėžis-rivier met water uit die Šventoji aan te vul, tog is hierdie dam intussen nie meer in gebruik nie aangesien sy onderhoud baie koste-intensief en oneffektief was. Die dam het daarnaas ook omgewingsregulasies van die Europese Unie verbreek.

Die Antalieptė-dam, wat in 1959 ontstaan het, is die tweede grootste mensgemaakte meer in Litaue. Die Šventoji is vandag veral gewild by roeisport-entoesiaste.

Ander bronliteratuur


</doc>
<doc id="40212" url="https://af.wikipedia.org/wiki?curid=40212" title="Bakersfield">
Bakersfield

Bakersfield is 'n stad in die Amerikaanse deelstaat van Kalifornië, tussen Los Angeles en Fresno. Die stad het 'n bevolking van 333 719 in 2009 gehad, en 827 173 mense in die Metropolitaanse gebied.

In 2000 het die stad 'n bevolking van 247 057 gehad: 68,17% wit, 9,16% swart of Afro-Amerikaans, 1,4% Amerikaanse inboorlinge, 4,33% Asiaties, 0,12% Pasifiese eilanders, 18,68% van ander rasse en 4,43% van twee of meer rasse. Spaans-Amerikaners of Latyns-Amerikaners van enige ras het 32,45% van die bevolking uitgemaak.


</doc>
<doc id="40215" url="https://af.wikipedia.org/wiki?curid=40215" title="Hendrik VII van Engeland">
Hendrik VII van Engeland

Hendrik VII (28 Januarie 1457 – 21 April 1509) was van 22 Augustus 1485 tot met sy dood koning van Engeland en lord van Ierland. Hy was die eerste koning van die Huis van Tudor.

Hendrik was die seun van Edmund Tudor, 1ste Graaf van Richmond, die halfbroer van koning Hendrik VI van Engeland, en lady Margaret Beaufort, ’n afstammeling van koning Eduard III. Van sy pa het hy die titel Graaf van Richmond geërf en van sy ma sy twyfelagtige aanspraak op die troon. Hy is in Pembroke, Wallis, gebore, maar het in Bretagne, Frankryk, in ballingskap grootgeword, waarheen hy gevlug het van die konings van die Huis van York.

Ná die mislukking van die opstand van sy neef, die Hertog van Buckingham, het Hendrik die belangrikste mededinger vir die Huis van Lancaster geword. Met die steun van die skoonfamilie van wyle koning Eduard IV (York), het hy en sy mag van sowat 5 000 soldate in Wallis geland en Engeland binnegeval.

Hulle het die mag van York onder Richard III in 1485 verslaan in die Slag van Bosworth. Dit het die einde van die langdurige Oorlog van die Rose tussen die Huis van Lancaster en die Huis van York teweeggebring. Hendrik is toe as koning aangewys. Sy aanspraak op die troon was twyfelagtig en gebaseer op ’n geskiedenis van buite-egtelike kinders en onwettige opvolging, maar die parlement kon as koning kies wie hulle wou.

Ná die lang burgeroorlog was Hendrik se eerste taak om sy mag te vestig en ander onwettige aanspraakmakers op die troon te ontmoedig. Hy het dit deels bereik deur die mag van die adel te ondermyn en verdeel. Hy het ook getrou met Elizabeth van York, die dogter en erfgenaam van koning Eduard IV. So het hy die huise van York en Tudor verenig en sy eie aanspraak versterk.

Hendrik se politiek was daarop gerig om sowel die vrede te bewaar as ekonomiese voorspoed te bewerkstellig. In ’n mate het hy hierin geslaag. Hy het byvoorbeeld nie probeer om Franse deelgebiede te herower wat onder sy voorgangers verlore gegaan het nie. Hy het selfs ’n verdrag met Frankryk gesluit wat voordelig vir Engeland was. Om sy posisie te versterk het hy skeepsbou gesubsidieer, waardeur die seemag versterk en die handelsposisie verbeter is.

Hendrik het ’n verbond met Spanje gesluit deur die huwelik van sy seun Arthur Tudor met Catharina van Aragon, met Skotland deur die huwelik van sy dogter Margaret met koning Jakobus IV van Skotland en met die Duitsland van keiser Maximiliaan I.

In 1502 is Hendrik getref deur ’n dubbele slag wat hy nooit heeltemal te bowe sou kom nie: Eers is sy seun en erfgenaam, die pasgetroude Arthur, in ’n epidemie dood en enkele maande later sy vrou in haar kraambed. Aangesien hy wou voorkom dat die onderhandelinge wat gelei het tot die huwelik van sy seun met Catharina van Aragon skipbreuk ly, het hy ’n huwelik tussen Catharina en sy jonger seun Hendrik gereël.

Hendrik VII is in 1509 dood, volgens Alison Weir aan tuberkulose. Hy is in Westminster-abdy begrawe. Hy is opgevolg deur sy tweede oudste seun, Hendrik VIII.

Hendrik en Elizabeth het sewe kinders gehad:



</doc>
<doc id="40217" url="https://af.wikipedia.org/wiki?curid=40217" title="Richard III van Engeland">
Richard III van Engeland

Richard III (2 Oktober 1452 – 22 Augustus 1485) was van 1483 tot met sy dood koning van Engeland. Hy was die laaste koning van die Huis van York en sy nederlaag met die Slag van Bosworth het ’n einde gebring aan die Rose-oorlog en die Plantagenet-dinastie, wat sedert 1154 met die troonopvolging van Hendrik II oor Engeland regeer het.

Weens die omstandighede van Richard se troonbestyging en die oorwinning van Hendrik VII is Richard se lyk dringend naby die slagveld begrawe; die presiese plek was meer as vyf eeue lank onbekend. In 2012 het argeoloë opgrawings in ’n munisipale parkeerterrein in Greyfriars, Leicester, begin doen na aanleiding van dokumente waaruit hulle afgelei het hy is langs die stad se katedraal begrawe, waar die parkeerterrein tans is. In September 2012 het hulle aangekondig dat hulle ’n geraamte gekry het wat moontlik Richard s’n is en op 4 Februarie 2013 het die Universiteit van Leicester bevestig dat dit wel bo alle redelike twyfel syne is. Dit is vasgestel deur ’n kombinasie van DNS-toetse op die geraamte en op afstammelinge van die koning se suster, Anne van York. Ook is koolstoftoetse op die beendere gedoen, wat bewys het hulle is sowat 500 jaar oud, en beskrywings van Richard is met die beendere vergelyk.

’n Ondersoek van die geraamte het gewys die koning het verskeie wonde gehad en ’n deel van die kopbeen is met ’n skerp wapen afgekap; dit sou tot sy onmiddellike dood gelei het. Die argeoloë het afgelei dat hy nie ten tyde van sy dood ’n helm gedra het nie.

Die burgemeester van Leicester het aangekondig dat Richard se beendere vroeg in 2014 in die Leicester-katedraal herbegrawe sal word.

Tydens die bewind van sy broer koning Eduard IV, het Richard hom bewys as ’n getroue militêre aanvoerder en het hy een van die invloedrykste en rykste edelmanne van Engeland geword. Hul ander broer, George Plantagenet, 1ste Hertog van Clarence, het egter met Eduard vasgesit en is weens verraad tereggestel.

Richard het die noorde van Engeland beheer tot met Eduard se dood op 9 April 1483. Daarna het hy verantwoordelikheid aanvaar vir die veiligheid van Eduard se seuns, koning Eduard V (12) en Richard (9), met die titel "lord protector". Later het hy die twee seuns volgens sommige bronne in die Londense Tower laat opsluit en die troon vir homself toegeëien. Hy is op 6 Julie 1483 gekroon.

Daar was twee grootskaalse rebellies teen Richard. Die eerste een, in 1483, is onderdruk, maar in die tweede een, in 1485, wat gelei is deur Hendrik Tudor, 2de Graaf van Richmond is Richard dood in die Slag van Bosworth. Hy was die laaste monarg van die Huis van Plantagenet en word dus algemeen beskou as die laaste Middeleeuse koning van Engeland. Richard III en Harold II is die enigste Engelse monarge wat in ’n oorlog dood is.

Hy is opgevolg deur Hendrik Tudor as Hendrik VII. Hendrik het sy aanspraak op die troon versterk deur te trou met Elizabeth van York, die dogter en erfgenaam van koning Eduard IV.

Richard is op 12 Julie 1472 getroud met Anne Neville, die jongste dogter van die Graaf van Warwick. Anne se eerste man was Edward van Westminster, die seun van Hendrik VI.

Richard en Anne het een seun gehad: Eduard Plantagenet (ook bekend as Eduard van Middleham), 1473 – 9 April 1484. Hy is dood kort nadat hy die Prins van Wallis geword het. Richard het ook ’n paar buite-egtelike kinders gehad.

Moderne historici verwerp ’n groot deel van wat voorheen as feite oor Richard III aanvaar is. So is Richard byvoorbeeld deur Tudor-skrywers as liggaamlik gestrem beskryf, wat beskou is as bewys van ’n bose karakter. Die twyfelagtige geskiedenis wat toegeskryf word aan Thomas More het ’n groot indruk gemaak op William Shakespeare en is lank beskou as die gesaghebbende weergawe van gebeure. Shakespeare het Richard gebruik as die onderwerp van sy toneelstuk "Richard III", waarin hy negatief uitgebeeld is.



</doc>
<doc id="40218" url="https://af.wikipedia.org/wiki?curid=40218" title="Eduard V van Engeland">
Eduard V van Engeland

Eduard V (4 November 1470 – moontlik 1483) was van 9 April tot 25 Junie 1483 koning van Engeland. Hy was die seun van Eduard IV van die Huis van York en Elizabeth Woodville.

Hy is gebore in die tyd toe Hendrik VI van die Huis van Lancaster vir ’n kort rukkie terug was op die Engelse troon. Sy ma het in dié tyd in die Westminster-abdy geskuil. Toe sy pa weer koning word, het hy die Prins van Wallis geword.

Ná die skielike dood van sy pa in 1483 het Eduard op 12-jarige leeftyd die troon geërf onder regentskap van sy oom Richard, die Hertog van Gloucester. Hy is twee maande ná sy troonbestyging saam met sy broer, Richard (9), in die Londense Tower opgesluit, vermoedelik deur Richard, wat die troon vir homself toegeëien het as Richard III.

Die prinse is nooit weer gesien nie. Hulle is waarskynlik in die Tower vermoor, óf deur Richard óf deur sy opvolger, Hendrik VII.

Saam met Edward VIII, hertogin Matilda en lady Jane Grey is Eduard V een van net vier monarge ná 1066 wat nooit gekroon is nie. As hy, soos waarskynlik is, voor sy vyftiende verjaarsdag dood is, is hy die monarg wat die kortste gelewe het in die geskiedenis van Engeland.


</doc>
<doc id="40219" url="https://af.wikipedia.org/wiki?curid=40219" title="Eduard IV van Engeland">
Eduard IV van Engeland

Eduard IV (Rouen, 28 April 1442 – Westminster-paleis, 9 April 1483) was van 1461 tot 1483 koning van Engeland. Hy was die seun van Richard van York en Cecily Neville en die eerste koning van die Huis van York. Daar word soms gemeen dat Eduard buite-egtelik was omdat sy pa in die vermoedelike bevrugtingstyd weg was op ’n veldtog, maar dit kan ook valse gerugte of vanweë ’n vroeggeboorte wees.

Eduard het deelgeneem aan die "Wars of the Roses", die stryd om die troon tussen die Huis van York (onder aanvoering van sy pa) en die Huis van Lancaster (onder aanvoering van Hendrik VI en sy vrou).

Hy het die Lancasters in verskeie veldtogte verslaan, veral met die hulp van Richard Neville, Graaf van Warwick, en het in 1461 koning geword. Hy het teen Warwick se wens in getrou met Elizabeth Woodville, ’n jong weduwee uit die lae stand.

Elizabeth se familie het aansienlik mag gekry ten koste van Warwick en dié het hom aan die kant van die Lancasters geskaar. Eindelik moes Warwick na Frankryk uitwyk waar hy hom aangesluit het by Margaretha, vrou van die uitgeweke Hendrik VI. In September 1470 trek hy op teen Engeland, waar hy genoeg steun werf om Eduard te verdryf. Eduard vlug na Holland en Hendrik VI keer vir ’n kort rukkie terug na die troon.

Eduard land in Maart 1471 in die noorde van Engeland. Van daar trek hy na Londen, verower die stad en verslaan Warwick, wat in die stryd sy lewe verloor. Dit het die einde van die Lancasters beteken.

Eduard was ’n wrede man wat nie teruggedeins het vir moord nie, maar hy was gewild onder die volk omdat hy vrede herstel het en kuns en wetenskap bevorder het. Hy het verskeie minnaresse en minstens een buite-egteike kind gehad.

Hy is in 1483 onverwags dood en in Windsor-kasteel begrawe. Hy is opgevolg deur sy 12-jarige seun, Eduard V.

Eduard en Elizabeth het 10 kinders gehad:


</doc>
<doc id="40220" url="https://af.wikipedia.org/wiki?curid=40220" title="Thomas Mann">
Thomas Mann

Paul Thomas Mann (* 6 Junie 1875 in Lübeck, Duitsland; † 12 Augustus 1955 in Kilchberg naby Zürich, Switserland) was een van die beduidendste Duitstalige skrywers van die 20ste eeu en die Nobelpryswenner vir literatuur in 1929.
Mann het in sy literêre werk 'n kritiese lig op die strominge van sy tyd gewerp en hier veral die agteruitgang van die burgerlike leefstyl en waardes noukeurig beskryf. Hierby het hy beproefde narratiewe tegnieke van die 19de eeu benut, soos byvoorbeeld Leo Tolstoi se breedvoerige skryfstyl asook die simboliek en motiewe in die werk van Theodor Fontane en Richard Wagner. Karakteristieke kenmerke van sy prosa is sy ironiese houding en sy helder, "vrolike ambiguïteit" (dagboekinskrywing op 13 Oktober 1953).

Met sy rypwording as literêre kunstenaar het hy ook gebruik gemaak van allegorieë en mitologiese motiewe. Sy vertelstyl bewaar ondanks talle bysinne en invoegsels die balans en ritme, terwyl hy sy taalstyl steeds by die tematiek van 'n werk aangepas het. Sy verfynde woordkeuse is in die hoogste mate doeltreffend. Thomas Mann se eerste roman, "Buddenbrooks" (1900, gepubliseer in 1901) is in 1929 met die Nobelprys vir literatuur bekroon.

Thomas Mann was die broer van Heinrich Mann en sedert 1905 met Katia Pringsheim (1883–1980) getroud, en drie van hulle ses kinders - Erika, Klaus en Golo - was eweneens beduidende skrywers.

Met sy eerste groot roman, "Buddenbrooks", het hy internasionaal bekend geword. Sy werk munt veral uit vanweë die ironie waarmee die skrywer homself en die wêreld beskou. Hy is een van die belangrikste verteenwoordigers van die psigologiese roman. 

Die Nobelprys vir letterkunde is aan hom toegeken. Thomas Mann is op 6 Junie 1875 in Lübeck gebore en het in dieselfde hoër middelstand wat hy in sy roman Buddenbrooks uitbeeld, grootgeword. Toe sy eerste novelle geesdriftig ontvang is deur Richard Dehmel, 'n gesaghebbende skrywer van sy tyd, het Mann besluit om ŉ skrywer te word. 

Saam met sy broer Heinrich, wat self 'n belangrike skrywer was, het hy van 1896 af twee jaar in Italië deurgebring. Na sy terugkeer het hy aan die universiteit in München gaan studeer. Daar is hy met Katja Pringsheim, die dogter van 'n professor, getroud. Hulle het ses kinders gehad. In 1933 het hy 'n reis na die buiteland onderneem en nie weer na Duitsland teruggekeer nie. Hy het hom eers in Frankryk en later op Küsnacht by Zürich gevestig. 

Weens sy fel kritiek op die Nazi-regime is hy in 1936 sy burgerskap ontneem. In 1938 het hy gasdosent aan die Universiteit van Princeton in die VSA geword. Twee jaar later is hy Kalifornië toe en van 1942 tot 1952 het hy op die landgoed "Pacific Pallisades" gewoon. Tydens die Tweede Wêreldoorlog het hy sy landgenote via die BBC toegespreek. 

Die bekende aanhef van die radiopraatjies, "Deutsche Hörer!", het die titel geword van die gebundelde uitgawe van die praatjies, wat in 1945 verskyn het. In 1947 het hy vir die eerste keer na Europa teruggekeer en in 1949 na Duitsland. Thomas Mann is die mees gevierde skrywer van die moderne Duitse letterkunde en het die Nobelprys vir letterkunde in 1929 ontvang. 

Hy is op 12 Augustus 1955 op Kilchberg by Zürich oorlede. Sy eerste werke is tipies vir die dekadente sfeer van die neo-Romantiek. Met sy psigologiese romans het hy 'n benadering wat deur Theodor Fontane begin is, voortgesit, byvoorbeeld in die verhaal "Die klein mnr. Friedeman" (1898). In die tyd het Mann hom al besig gehou met die teenstelling tussen die dekadente kunstenaar en die burgerlike maatskappy, ŉ problematiek waarin die invloed van Nietzsche se idees te bespeur is. 

Die konflik kom baie in sy werk voor en word toegespits op die teenstelling tussen "gees" en "lewe", wat onder meer die hooftema in "Tonio Kröger" (1903) is. Mann se eerste groot roman, "Buddenbrooks" (1901). Sluit aan by die dekadente tradisie. Hy skilder hierin die geskiedenis van vier geslagte uit 'n ryk koopmansgeslag in Lübeck; namate die geestelike verfyning toeneem, verminder die sin vir die werklikheid en sake-insig. Die laaste kind uit die geslag, die sieklike, artistiek begaafde Hanno, is skaars lewensvatbaar. 

Ironie maak 'n belangrike bestanddeel van die roman uit. In sy tweede roman, "Koninklike Hoogheid" (1909), varieer hy die tema kunstenaar-maatskappy deur die posisie van 'n vors te vergelyk met die van 'n kunstenaar. Met die uitbreek van die Eerste Wêreldoorlog was Thomas Mann ten gunste van die algemene geesdrif in Duitsland wat deur sy broer Heinrich as massahisterie veroordeel is. In antwoord op Heinrich se pamflet teen die oorlog, "Zola", het Thomas die essay "Beskouings van 'n apolitieke persoon" (1918) geskryf, wat tot 'n breuk tussen die broers gelei het. Na die oorlog het Mann 'n meer betrokke (geëngageerde) demokratiese denke ontwikkel, wat neerslag gevind het in die roman "Die towerberg" (1924). 

Hierdie betrokkenheid kom ook na vore in sy essays "Duitse redevoering" (1930), waarin hy teen die opkoms van die Nasionaal-Sosialisme waarsku, en in die novelle "Mario en die towenaar" (1930), waarin hy ervarings met die Italiaanse fascisme verwerk. Van 1926 tot 1942 het hy gewerk "aan Josef en sy broers", 'n roman in vier dele wat tussen 1933 en 1943 verskyn het. Met die Bybelse figuur wou hy ŉ voorbeeld vir die hele mensdom stel. In "Lotte in Weimar" (1939) het Man 'n historiese feit, die besoek van Charlotte Kestner aan Goethe, gebruik om 'n biografie oor Goethe te skryf, In die roman "Dokter Faustus" (1947) beeld hy die ontwikkeling van die hoofkarakter Adrian Leverkuhn, gabaseer op Arnoldn Schönberg, van impressionistiese tot atonale komponis uit.

Hy het hierin ŉ parallel met die ontwikkeling van Duitsland getrek: dekadensie het in die Derde Ryk in suiwer misdadigheid verander. Sy laaste groot werk was die roman "Die swendelaar Felix Krull se bekentenisse" (1954), waarin hy die ontwikkeling van 'n artistiek begaafde misdadiger beskryf wat die tekortkominge van die gemeenskap vanuit sy oogpunt op 'n meedoënlose wyse ontmasker. In die essays wat hy na die Tweede Wêreldoorlog geskryf het, maan hy die mensdom steeds tot vrede en daardeur het hy bekend geword as een van die groot humaniste van ons eeu. 

Ander belangrike werke van Thomas Mann is die volgende: Verhale: "Tristan" (1903), "Die dood in Venesië" (1912), wat in 1971 deur Visconti met Dirk Bogarde in die hoofrol verfilm is, "Die wonderkind" (1914), "Baas en hond" (1919), "Verwardheid en vroeë leed" (1926), "Die omgeruilde koppe", 'n Indiese legende (1940), "Die wet" (1944), "Die verkosene" (1951) en "Die bedriegde" (1953). Sy belangrike essays sluit die volgende in: "Oor die Duitse Republiek" (1923). "Lübeck as geestelike lewensvorm" (1926), "Oor die toekomstige oorwinning van die demokrasie" (1 938), "Oppas, Europa" (1938), "Hierdie vrede" (1938). "Hierdie oorlog!" (1940). "Duitsland en die Duitsers" (1947) en" Die ontstaan van dokter Faustus" (1949).



</doc>
<doc id="40221" url="https://af.wikipedia.org/wiki?curid=40221" title="Kunstenaarskolonie Nidden">
Kunstenaarskolonie Nidden

Die Kunstenaarskolonie Nidden was 'n beduidende kunstenaarsbeweging in Oos-Pruise. Met sy buitengewone ligging op die Koerse Skoorwal tussen die Oossee en die Koerse Haf asook sy uitgestrekte duinlandskap was Nidden (tans Nida, Litaue) 'n trekpleister vir skilders en skrywers, veral studente en dosente van die Kunsakademie van Koningsberg wat in die afgeleë stranddorp rus en inspirasie kom soek het. Die akademie het tot in die 1930's sogenaamde "Blode"-beurse aan studente toegeken waaraan gratis verblyf in die gashuis "Blode" in Nidden verbonde was.

Aanvanklik was Nidden veral 'n trekpleister vir skilders soos Heinrich Krüger, Ernst Bischoff-Culm en Eduard Andersen, wat hulle almal op diere toegespits het. Hulle is later vergesel deur dosente vir landskapskildery van die Kunsakademie in Koningsberg. Met die aanstelling van Ludwig Dettmann as direkteur in 1900 het die akademie 'n opswaai beleef. In die najaar van 1919 is die eerste Nidden-kunsuitstalling na die Eerste Wêreldoorlog in Koningsberg gehou.

Die kunstenaars het in Nidden in Hermann Blode se gashuis, wat terugdateer tot 1867, gewoon, en Blode het vervolgens die belangrikste kunsborg geword. Sy oorspronklik klein huis was die bakermat van die ontwikkelende kunstenaarskolonie, en hy het sy klein hotel in die plaaslike boustyl tot 'n ateljee omgebou waarin die kunstenaars kon werk. Blode het aan hulle naas gratis verblyf in sy hotel 'n gesellige kuierplek verskaf waar diskussies gevoer is, en dikwels het skilders van hul werke wat in Nidden geskilder is aan hom geskenk. Skilderye, wat te koop aangebied is, is in sy lang saal uitgestal. In 1890 het ook Lovis Corinth by Blode tuisgegaan. Drie jaar later sou Corinth die begraafplaas van Nidden skilder.

Die beduidendste gebeurtenis in die kunstenaarskolonie was die vyf besoeke van die Duitse ekspressioniste Max Pechstein, wat in die periode tussen 1909 en 1920 soms enkele maande hier gebly het. Max Pechstein was so opgewonde oor die kolonie dat ook Karl Schmidt-Rottluff in 1913 besluit het om sy somervakansie in Nidden te spandeer. Die besoek van hierdie twee beduidende lede van die ekspressionistiese skildergroep "Brücke" het die aanleiding tot talle diskussies oor kunsprobleme gegee, en gewoonlik het die kunstenaars op Bloede se "kunstenaarsstoep" met sy petroleum-lampe saam gekuier. Die feeste, wat hier verskeie keer per jaar gevier is, was net so bekend soos die kunstenaars self. Die gashuis is feestelik versier, en op die gastelys het naas die skrywer Thomas Mann en sy gesin ook name soos die argitek Erich Mendelssohn, die danseres Gret Palucca en Carl Zuckmayer verskyn.

Kunstenaars soos Ernst Bischoff-Culm, Arthur Degner, Gerhard Eisenblätter, Karl Eulenstein, Waldemar Rösler, Alfred Teichmann en Hermann en Edith Wirth het 'n tyd lank in Nidden gebly. Die skilders Carl Knauf en Richard Birnstengel het net soos die akteur Paul Isenfels hul huise in die plaaslike styl laat bou.

Vanaf 1920 het die politieke situasie verander aangesien die Oos-Pruisiese gebied noord van die Memel-rivier van Duitsland geskei en as Memelland deur die Volkerebond bestuur. In 1923 is die gebied deur Litaue geannekseer. Talle Duitse kunstenaars het voortgegaan om 'n besoek aan Nidden af te lê. In 1929 het Thomas Mann, wat eweneens gas in die Hermann Blode se hotel was, besluit om op die "Schwiegermutterberg" ("Skoonmoederheuwel"), wat die sogenaamde "Italienblick" ("Italië-uitsig") gebied het, 'n huis te laat bou. Op 16 Julie 1930 het die Mann-gesin vir die eerste keer in hul nuwe somerhuis ingetrek. Die dorpsbewoners het daarna op 'n ironiese manier as "Onkel Toms Hütte" ("Outa Tom se hut") verwys. Thomas Mann het drie somers lank in die tipies Koerse huis met sy rietdak en twee gekruiste perdekoppe gewerk, onder meer aan sy roman "Joseph und seine drei Brüder".

Nidden was nou 'n kunstenaarsdorp en vanweë sy ligging buite die Duitse Ryk intussen nie net 'n plek van innerlike, maar ook van uiterlike emigrasie. Thomas Mann het die dorp in Junie 1933 verlaat om na die Verenigde State te emigreer. Sy somerhuis is later omgebou om as jaghuis ("Jagdhaus Elchwald") vir Hermann Göring in sy hoedanigheid as "Ryksjagmeester" ("Reichsjägermeister") te dien, tog het hierdie Nazi-persoonlikheid nooit 'n besoek aan Nidden afgelê nie.

Nog in 1944 is die Duitse rolprent "Quax, der Bruchpilot" met Heinz Rühmann in die sandduine van Nidden geskiet. Kort voor die begin van die Tweede Wêreldoorlog het Nidden se funksie as kunstenaarskolonie tot sy einde gekom. Die Memelland is weer by die Duitse Ryk ingelyf, die meeste skilderye is deur die Duitse Nazi's as "ontaarde kuns" geklassifiseer. Nogtans het Blode se skoonseun, die ekspressionistiese skilder Ernst Mollenhauer, ná Hermann Blode se afsterwe in die 1920's moeite gedoen om die gashuis en die gees van die kunstenaarskolonie tot in die jaar 1945 te bewaar. Die unieke kunsversameling van Hermann Blode is in 1945 deur soldate van die Rooi Leër verniel. Die meeste skilderye het as brandstof vir 'n sauna gedien.

Vanaf 1967 het Thomas Mann se somerhuis as 'n monument gedien. In 1995 en 1996 is die gebou met Litause en Duitse fondse in sy oorspronklike toestand herstel. Dit is tans 'n museum wat 'n permanente uitstalling, "Thomas Mann - werk en lewe", vertoon. Die gebou huisves daarnaas ook die kulturele Thomas Mann-sentrum wat jaarliks in Julie 'n Thomas Mann-fees met lesings en musiekaande organiseer.

Die skilderye, wat bewaar gebly het, is tans baie miljoene werd en word in talle musea dwarsoor die wêreld vertoon. Replieke van die kunswerke asook foto's van die kunstenaars, skrywers en akteurs, wat vroeër in Nidden gebly het, kan saam met 'n gedenktafel vir Hermann Bode in die huidige "Nidos Smiltė"-hotel besigtig word.

Bronliteratuur


</doc>
<doc id="40222" url="https://af.wikipedia.org/wiki?curid=40222" title="Buttonwillow, Kalifornië">
Buttonwillow, Kalifornië

Bakersfield (voorheen "Buena Vista") is 'n dorp in die Amerikaanse deelstaat van Kalifornië.


</doc>
<doc id="40226" url="https://af.wikipedia.org/wiki?curid=40226" title="Neringa">
Neringa

Neringa is 'n Wes-Litause munisipaliteit suid van Klaipėda met 'n oppervlakte van 89,8 vierkante kilometer en 'n bevolking van 3 685 (2010). Die munisipaliteit is in 1961 uit dorpe in die Litause deel van die Koerse Skoorwal gevorm.

Neringa is tans die kleinste munisipaliteit in Litaue en het voor die administratiewe hervorming in die land stadstatus gehad, ondanks die feit dat daar nooit enige stedelike nedersetting bestaan het nie. Die destydse administratiewe stelsel van die Sowjetunie het nie voorsiening vir die skepping van hierdie soort klein munisipaliteite gemaak nie, maar dit was wél moontlik om aan 'n nedersetting selfregerende stadstatus toe te ken.

Die huidige munisipaliteit - die enigste in die land wat nie na 'n nedersetting vernoem is nie - strek oor 'n lengte van sowat vyftig kilometer langs die Litause Oosseekus en behels die dorpe Juodkrantė (Duits: "Schwarzort"), Pervalka ("Perwelk"), Preila ("Preil"), Nida ("Nidden", die hoofdorp en setel van die munisipale administrasie) en die plaas Alksynė ("Erlenhein"). 

Die munisipaliteit word deur die strandmeer Koerse Haf van die Litause vasteland geskei en is slegs per veerboot toeganklik.

Neringa maak deel uit van die oorspronklik Suid-Koerse landskappe Pilsaten en Lamotina en is vanaf 1252 tot by die einde van die Tweede Wêreldoorlog (met uitsondering van die tydperk tussen 1923 en 1938) deur Duitse owerhede geregeer. Reeds in 1569 was die Koerse Skoorwal 'n multi-etniese gebied waar verskillende tale gebesig is. Duits was die taal van die owerhede, die kerk en die skoolwese, terwyl 'n groot deel van die bevolking Litaus, Lets-Koers (Skoorwalkoers) en Pruisies gepraat het. 

Volgens die sensus van 1897 het 994 bewoners of sowat 60 persent (uit 'n totale bevolking van 1 644 in die hoofdorpe) Skoorwalkoers as moedertaal gepraat, in die visserybedryf selfs 1 064 mense of 65 persent aangesien Skoorwalkoers hier ook as vaktaal gedien het. Die kerkdienste is nogtans in Litaus gehou sodat alle Koere Litaus as tweede taal verstaan en gepraat het.

Toe die Koerse Skoorwal in 1923 by die onafhanklike Republiek van Litaue ingelyf is, was die keuse van burgerskap vir baie bewoners 'n probleem. Slegs 'n klein persentasie het Litause burgerskap aanvaar, baie bewoners het na Duitsland geëmigreer, en ander het as buitelandse Duitsers in hul dorpe gebly. Ná die Tweede Wêreldoorlog het die etniese samestelling drasties verander, en talle Litauers van die vasteland het hulle in die noordelike gedeelte van die Koerse Skoorwal gevestig wat nou deel uitgemaak het van die Litause SSR. Volgens die mikrosensus van 1956, waaraan 147 gesinne deelgeneem het, was daar nou 'n meerderheid van Groot-Litauers (59 persent) en Russe (21 persent). Die oorspronklike bevolking - 22 gesinne - het nog slegs vyftien persent van die inwoners verteenwoordig.

In 1961 is alle nedersettings op die Litause gedeelte van die Koerse Skoorwal - met uitsondering van Smiltynė en Kopgalis in die uiterste noorde - in die nuwe munisipaliteit Neringa verenig.


</doc>
<doc id="40229" url="https://af.wikipedia.org/wiki?curid=40229" title="Huis van York">
Huis van York

Die Huis van York was nes die Huis van Lancaster ’n tak van die Engelse koninklike Huis van Plantagenet wat sedert 1154 oor Engeland regeer het. Drie van sy lede het in die laat 15de eeu monarge van Engeland geword.

Die stamvader van die Huis van York was Edmund van Langley, die vyfde seun van koning Eduard III wat in 1384 die eerste Graaf van York geword het. Deur die huwelik van sy seun Richard van Conisburgh met Anne Mortimer, ook ’n afstammeling van Eduard III, het die Huis van York in ’n posisie gekom om die Engelse troon op te eis.

Die eerste York-koning van Engeland was Eduard IV, wat in 1461 die Lancaster-koning Hendrik IV verslaan het en tot koning uitgeroep is met behulp van Richard Neville, die Graaf van Warwick. Hendrik IV het in 1470 weer die mag teruggeneem, maar is in die volgende jaar weer verdryf.

Ná Eduard IV se dood in 1483 het sy seun Eduard V op 12-jarige leeftyd aan die bewind gekom onder regentskap van sy oom Richard, die Hertog van Gloucester. Hy is twee maande ná sy troonbestyging saam met sy broer, Richard (9), in die Londense Tower opgesluit, vermoedelik deur hul oom Richard, wat die troon vir homself toegeëien het as Richard III.

Richard was net ’n paar jaar op die troon. In 1485 het Hendrik Tudor in opstand gekom en Richard verslaan in die Slag van Bosworth. Hendrik is tot koning gekroon en was die eerste monarg van die Huis van Tudor.



</doc>
<doc id="40231" url="https://af.wikipedia.org/wiki?curid=40231" title="Egbert van Wessex">
Egbert van Wessex

Egbert (ca. 770 – 839) was koning van Wessex (802-839) en van Kent, Essex, Sussex (825-839) en Mercia (829-839). Ná die val van Mercia onder Offa het hy die titel "Bretwalda" gekry, waarmee die Angelsaksers ’n heerser aangedui het wat mag oor ander heersers gehad het. Hy word beskou as die eerste koning van Engeland.

As koning van Wessex was hy die opvolger van Beorhtric. As "Bretwalda" het hy Offa opgevolg. Oor Egbert se lewe en regering is min met sekerheid bekend. Sy pa was Ealhmund, koning van Kent. Egbert het ’n halfsuster, Alburga van Wilton, gehad.

In 815 het hy Cornwallis, ’n gebied wat aan Wallis behoort het, verower. Hy het ook Beornwulf van Mercia in 825 verslaan. Ná hierdie oorwinning het Kent, Surrey, Sussex en Essex hulle aan sy gesag onderwerp. Ook Oos-Anglië het hom as heerser erken. In 829 het hy Mercia verower en het ook Northumbrië sy gesag aanvaar.

Egbert het getrou met Redburga, ’n Frankiese prinses (moontlik ’n suster van keiser Karel die Grote). Hulle het twee seuns en ’n dogter, die heilige Edith van Polesworth, gehad.

Egbert is in 839 op sowat 64 in Westminster dood en is opgevolg deur sy seun Ethelwulf.


</doc>
<doc id="40232" url="https://af.wikipedia.org/wiki?curid=40232" title="Ethelwulf van Wessex">
Ethelwulf van Wessex

Ethelwulf of Edelwolf (ca. 800 – 858) was koning van Wessex (839-856) en van Kent (825-856), Essex en Sussex.

Hy was die oudste seun en die opvolger van die eerste koning van Engeland, Egbert. Op sy versoek het elkeen van sy seuns ’n beurt gehad om te regeer.

Hy het die Vikings beveg wat Engeland in toenemende mate binnegeval het. Hy het ’n groot oorwinning behaal, waarskynlik by die huidige Ockley. Saam met Mercia het hy ook Cyngen ap Cadell van Wallis verslaan.

Ná die dood van sy vrou, Osburga, in 855 het hy op ’n pelgrimstog na Rome gegaan, vergesel van sy jongste seun, Alfred. Ná sy terugkeer in 856 en sy huwelik met Judith van Wes-Frankië, ’n dogter van Karel die Kale, is hy deur sy seun Ethelbald van die troon gesit.

Hy is op 13 Januarie 858 dood en is in Winchester begrawe,


</doc>
<doc id="40233" url="https://af.wikipedia.org/wiki?curid=40233" title="Ethelbald van Wessex">
Ethelbald van Wessex

Ethelbald (ca. 834 – 860) was van 856 tot met sy dood koning van Wessex en Kent.

Hy was die tweede oudste seun van koning Ethelwulf. Hy het sy pa van die troon gedwing en het in 858 met sy stiefma, Judith, getrou. Sy was ’n dogter van Karel die Kale, koning van die Frankiese Ryk.

Die huwelik is nietig verklaar weens die verwantskap en Karel het sy dogter beveel om terug te keer na Frankryk, waar sy in ’n klooster gaan woon het. Van hier is sy later ontvoer deur Boudewyn I, Graaf van Vlaandere. Uit hul verbintenis het ’n stamboom ontstaan waaruit die latere koningin Mathilda van Vlaandere, die vrou van Willem die Veroweraar, gekom het.

Ethelbald is in 860 dood en is opgevolg deur sy broer Ethelbert.


</doc>
<doc id="40234" url="https://af.wikipedia.org/wiki?curid=40234" title="Ethelbert van Wessex">
Ethelbert van Wessex

Ethelbert (ca. 835 – 866) was van 860 tot met sy dood koning van Wessex en Kent. Hy was die derde oudste seun van koning Ethelwulf en het sy broer Ethelbald opgevolg.

Tydens sy bewind is Kent deur die Vikings geplunder. Daar was ook invalle in Northumbrië en die Dene het tot by Winchester gevorder.

Hy is in 865 op sowat 30-jarige ouderdom dood en is opgevolg deur sy broer Ethelred.


</doc>
<doc id="40235" url="https://af.wikipedia.org/wiki?curid=40235" title="Ethelred van Wessex">
Ethelred van Wessex

Ethelred van Wessex (ca. 837 – 871) was van 866 tot met sy dood koning van Wessex en Kent. Hy was die vierde oudste seun van koning Ethelwulf en het sy broer Ethelbert opgevolg. Hy het twee seuns gehad, van wie Ethelwald die oudste was.

Ethelred kon nie die toenemende aanvalle van die Vikings keer nie. Op 4 Januarie 871 het hy ’n Deense invallende leër in die Slag van Reading verslaan, maar later in dié jaar is hy in die Slag van Merton dood.

Hy is ná sy dood as ’n heilige beskou, maar is nooit amptelik heilig verklaar nie. Hy is opgevolg deur sy broer Alfred die Grote.


</doc>
<doc id="40237" url="https://af.wikipedia.org/wiki?curid=40237" title="1922-staking">
1922-staking

Die staking van 1922 (ook bekend as die Rand-rebellie) was 'n ingrypende gebeurtenis op die arbeidsterrein in Suid-Afrika. 

Die Afrikaner was voor die uitbreek van die Tweede Vryheidsoorlog in 1899 hoofsaaklik plattelands gevestig en het ’n bestaan as boer gemaak. Saam daarmee het ’n konserwatiewe en tradisionele lewenstyl gepaard gegaan. Die Tweede Vryheidsoorlog het hierdie vreedsame lewensstyl vir altyd verander. Plase is stelselmatig deur die oorlog vernietig en families is uitmekaar geskeur. Hierdie maatskaplike ellende het die Afrikaners na die stede gedryf en veral na Johannesburg en die voorstede aan die Witwatersrand.

Die mynbedryf was egter in die hande van Engelse. Die senior poste as ook deur Engelse beklee. Swartes het die ongeskoolde werk gedoen. Die mynhuise was aanvanklik huiwerig om Afrikaners in diens te neem omdat hulle ’n onbekende faktor was. As Afrikaners werk kon kry, dan was dit gewoonlik ongeskoolde werk, waar die vergoeding swak was. Engelse het blatant teen Afrikaners gediskrimineer. Afrikaners is in die laagste poste geplaas en baie het dieselfde vergoeding ontvang as die Swartes.

Veral na die uitbreek van die Eerste Wêreldoorlog het baie Engelse weer na Engeland teruggekeer. 'n Tekort aan geskoolde arbeid het op die myne ontstaan. Afrikaners het hiervoor in aanmerking gekom en is ook in die poste aangestel, met 'n verskil. Hulle salarisse was baie laer as dié van die Engelse.

Aanvanklik het die Afrikaners 'n klein minderheid gevorm op die myne, maar hulle getalle het vinnig gegroei en het hulle later 'n meerderheid begin vorm. Om beter werksvoorwaardes te beding, het hulle aangesluit by die Mynwerkersunie, die grootste mynvakbond van daardie tyd. Die grotendeels Engelse karakter van die vakbond het ook begin verander namate die getal Afrikaanse lede toegeneem het. E.S. Hendricks was ’n Afrikaner in ’n prominente posisie, naamlik as adjunk-hoofsekretaris van die Mynwerkersunie, en T.C. Visser was erepresident. In die begin van die twintigerjare het die Afrikaners selfs die meerderheid lede van die Mynwerkersunie gevorm, alhoewel die bestuur nog steeds merendeels Engelse was.

Die toestande vir werkers was nie bevredigend nie. Mynverwante siektes, soos myntering, wat deur stof wat in die longe vassit veroorsaak word, het algemeen voorgekom. Daar was geen mediese versekering en ander voordele nie. Benewens hul slegte werks- en lewensomstandighede was hul werk permanent in die gedrang omdat die mynbase die Afrikaners teen goedkoop Chinese- en Swart werkers afgespeel het.

In 1907 het die eerste groot staking plaasgevind, toe die mynhuise lone wou verlaag en op groot skaal Swartes en Chinese in halfgeskoolde poste wou aanstel. Die regering was aan die kant van die mynbase. Die inkomste uit die goudmynbedryf was vir die staatskas van deurslaggewende belang. Die regering het troepe ingeroep om die staking te onderdruk en die staking is beëindig.

In 1913 was daar weer ’n dispuut by die Kleinfonteinmyn oor die afdanking van werkers. Die Kamer van Mynwese was onbuigsaam en het selfs ’n konfrontasie met die mynwerkers gesoek om hulle mag te breek. Die vakbonde wou nie toegee nie en ’n staking van 18 000 mynwerkers is uitgeroep. Die regering het die myne weer te hulp gesnel en op die stakers begin skiet. Meer as 100 myners en bystanders sterf. Daar is egter wel op ’n onderhandelde skikking besluit, want die openbare mening het na die slagting sterk na die stakers se kant toe geswaai.

Ten spyte van die groot ontevredenheid onder mynwerkers en hul onopgeloste griewe, het die mynhuise die skroewe egter verder aangedraai pleks om die werkers tegemoet te kom. Mense het in haglike omstandighede gewerk. Toe die goudprys tydens en na die Eerste Wêreldoorlog verswak het, het die mynhuise gepoog om kostes te besnoei sodat hul winste nie sou verminder nie. Dit sou weereens ten koste van die werkers wees. Direkteur E.J. Way, het voorgestel om die helfte van die wit werkers deur goedkoop swart arbeid te vervang. Die lone van die werkers sou ook verlaag word. Afdankings en ’n loonverlaging was egter vir die werkers onaanvaarbaar omdat die lewenskoste weens die oorlog en sy nagevolge met 50% gestyg het.

Die Kamer van Mynwese het gedreig om sekere myne wat op winsgrens gewerk het, te sluit. Vanaf die vakbonde se kant is die voorstel gemaak dat die regering sekere myne sou subsidieer tot die goudprys weer sou stabiliseer. Maar die regering, onder leiding van Jan Smuts, het dit van die hand gewys en die kant van die mynbase gekies.

Die Kamer van Mynwese het gedreig om nog meer myne te sluit as die vakbonde nie tot loonverlagings sou instem nie. In Oktober 1921 het die mynhuise ongeag die teenkanting van die vakbondfederasie "South African Industrial Federation (SAIF)", waarvan die Mynwerkersunie deel was, voortgegaan met ingrypende maatreëls om koste te bespaar, sonder winsverlaging.

Na die instelling van streng maatreëls om koste te bespaar en winste vir die maatskappye en base te verhoog, wat reeds in Oktober 1921 begin het, het sake in Desember ontplof. Die Kamer van Mynwese het besluit om 2000 wit werkers af te dank en met baie goedkoper swart werkers te vervang. Vir die vakbonde was dit die laaste strooi.

Op 2 Januarie 1922 is by die steenkoolmyne met 'n staking begin. Nege dae tyd is aan die ander myners gegee om te besluit of hulle ook wil staak. Die stemming was oorweldigend ten gunste van 'n staking omdat gevoel is dat die Kamer van Mynwese nie tot enige toegewings bereid was nie. Op 10 Januarie het alle arbeiders wat deel van die "South African Industrial Federation" was, waaronder ook die Mynwerkersunie, gestaak. Hul getal was 24 000 en die ekonomie van die Witwatersrand is lam gelê.

Die regering onder leiding van Smuts, wou dadelik ingryp indien die staking sou eskaleer.

Onderhandelinge tussen die vakbonde en die Kamer van Mynwese het op niks uitgeloop nie. Die mynbase het selfs gedreig om nog meer Blankes af te dank en met Swartes te vervang. As verdere "straf" het die mynbase betaalde verlof op 1 Mei en 16 Desember afgeskaf. Dit was vir die Afrikaners belangrike vakansiedae.

Die stakers was woedend. Staker-kommando's is op die been gebring met die oog op beter organisasie van die staking en selfverdediging indien die weermag en polisie gewelddadig sou raak. Die politieke opposisie, die Nasionale Party onder J.B.M. Hertzog, wat die politieke tuiste van die meeste van die Afrikanerwerkers was, en die Arbeidersparty onder Frederick Creswell, het hulle steun aan die stakers toegesê en die openbare mening in hul guns probeer swaai.

Die Smuts-regering het die mynwerkers gevra om terug te keer werk toe en het polisiebeskerming vir stakingverbrekers aangebied. Dit het natuurlik tot verdere konflik gelei en polisie, stakers en stakingsverbrekers het handgemeen geraak. Op 28 Februarie het stakers en polisie in Boksburg gebots tydens ’n optog deur die myners. Daarby het die polisie op die stakers gevuur en 3 mense sterf. Dit het die gemoedere hoog laat oploop. Ook in ander dorpe van die rand, soos Germiston en Benoni, het gewelddadige konfrontasies plaasgevind.

Ten spyte van die oplaaiende konfrontasie het die vakbondfederasie SAIF vroeg in Maart ’n konferensie met die Kamer van Mynwese voorgestel om die spanning te probeer ontlont. Die voorstel is egter met minagting en op beledigende wyse deur die mynbase verwerp.

Die mynmaatskappye het die regering versoek om krygswet af te kondig. Smuts het nog getwyfel want hy was bekommerd dat die openbare mening teen hom sou draai. Die stakers het hulle egter gereed gemaak vir ’n aanval deur die regering en het in hul woonbuurte in die Witwatersrand, by name Benoni, Boksburg, Fordsburg, Vrededorp en Brixton, verskansings opgerig en oor die beweging van persone gewaak, om die insypeling van spioene en opstokers van die regering te verhoed. Die regering het daardeur feitlik beheer oor die Rand verloor.

Op 6 Maart het die stakers ’n optog na die middestad van Johannesburg gehou om hul eise te versterk. Dit het weer tot ’n botsing met die polisie gelei.

Vir Smuts was dit genoeg verskoning om nou met alle mag die staking te breek en die stakers aan te val. Die weermagreserwe is gemobiliseer en vrywilligers gewerf. Op 10 Maart is krygswet afgekondig. Smuts het persoonlik die beheer oorgeneem en ’n veldtog geloods teen sy eie mense, wat onverbiddelik en genadeloos gevoer is.

Meer as 20 000 troepe, ondersteun deur tenks en selfs vliegtuie, het na Johannesburg opgeruk. Van die stakingsleiers is onkant betrap in hul hoofkantoor by die Trades Hall in Johannesburg en is in hegtenis geneem. Sommiges van hulle, ook lede van die Mynwerkersunie, is geslaan en mishandel in die tronk.

Daar is deur die regering beweer dat die stakers daarop uit was om staatsgreep uit te voer. Die stakers se kommando's het probeer terug veg en wou die polisiestasies van Fordsburg, Aucklandpark en Cottesloe beset. Daarna sou hulle na Johannesburg marsjeer. Ook aan die Oos-Rand het soortgelyke pogings plaasgevind. Die troepe het dit egter verhoed en die polisiestasies ontset. In Benoni is selfs vliegtuie ingespan en het bomme op die dorp gegooi om die stakers uit hul vergaderplekke te jag. Gelyktydig met die lugaanvalle het troepe die dorp straatblok vir straatblok, deur hul superieure wapens en opleiding bevoordeel, verower. Die dorp is omsingel en die stakers is in die markplein vasgekeer en 800 stakers is gevange geneem.

'n Stakerskommando het die strategies belangrike Brixton Rif in die weste van Johannesburg beset, naby aan die werkerswoonbuurte Vrededorp, Brixton, Mayfair, Fordsburg en Cottesloe. ’n Ander kommando het die noordwestelike hoek van die Braamfontein begraafplaas beset. Hulle was met gewere bewapen en hul doel was om hul woonbuurte teen ’n aanval vanuit die noorde te beskerm. Die regeringstroepe en polisie het hul kwartiere net aan die noordelike kant van die Brixton Rif gehad. Op 11 Maart het ’n skermutseling met die stakers plaasgevind, wat tot verliese aan hulle kant gelei het. Die volgende dag het die regeringstroepe gepoog om die posisie van die stakers te verower, maar is veral vanuit die Cottesloe skool onder skoot geplaas en moes vir eers terugtrek. Later is artilleriegeskut en lugaanvalle gebruik. Die bombardering van die skool met mortiere en skerpskutters was te veel om te vat. Gelyktydig daarmee het die voetsoldate die rif bestorm en die stakers uit hul posisies gedryf. 1700 stakers is omsingel en gevange geneem. Die soldate het selfs op burgerlikes in die nabye Vrededorp geskiet.

Fordsburg was een van die sterkste vestings van die stakers. Rondom die markgebou, die stakers se hoofsetel, is verskansings opgerig uit sandsakke, stene, takke en enigiets wat bruikbaar was. Die stakers het hulleself in die geboue geposisioneer om die aanval van die troepe af te weer. Nadat die strategiese Brixton Rif in die hande van die regering geval het, was die pad oop na Fordsburg, nou die stakers se laaste vesting.

In Fordsburg is die stakers nou van alle kante vasgekeer. Troepe het vanaf die noorde, uit Aucklandpark, vanaf die Wes-Rand en vanaf die middestad in die ooste op Fordsburg toegesak. Weerstand aan die Wes-Rand, in Krugersdorp en Roodepoort, is relatief maklik weggevee.

Op 14 Maart het vliegtuie oor Fordsburg gevlieg en pamflette afgegooi en swartes, vroue en onbetrokkenes gevra om die gebied te verlaat voor die aanval om 11:00 uur sou plaasvind. Heelwat mense het toe gehoor gegee en Fordsburg in die rigting van Vrededorp verlaat, waar die polisie hulle ingewag het en sommiges, wat as verdag beskou is, in hegtenis geneem het. Die ander is onder haglike omstandighede in kampe aangehou (een by die skougronde en een by die Mayfair skool).

Om 11:00 uur het die kanonne vanaf Brixton Rif die aanval begin. Skrapnel is gevuur. Gelyktydig het voetsoldate vanaf die Weste en Suide begin inbeweeg. Die geweervuur van die stakers uit hul verskansings het hulle egter gedwing om weer terug te trek. Die kanon en masjiengeweervuur op die stakers se hoofkantoor het egter onverpoosd voortgegaan. Die "Transvaal Scottish" en "Durban Light Infantry" het nou weer vanaf die noordelike Brixton Rif ’n nuwe aanval geloods en die spoorlyn wat deur Fordsburg geloop het, beset.

Smuts het vanaf ’n uitkykpunt die slag dopgehou en die opdragte gegee. Gepantserde voertuie en selfs ’n tenk is ingestuur. Intussen het die voetsoldate straatblok vir straatblok onder hewige geweervuur verower en nader aan die markplein, die sentrum van die stakers, beweeg en dit stadig omsingel. Die stakers het egter verbete weerstand gebied en op die soldate vanuit die markgebou en die loopgrawe rondom die markplein geskiet. Om 2 uur die middag was die markplein egter van alle kante omsingel en is met geweer- en mortiervuur bestook. Die stakers kon nie alle kante tegelykertyd verdedig en die "Durban Light Infantry" het ’n aanval geloods en die stakers in die loopgrawe in die Noorde en Weste van die markplein oorweldig. Daarna het hulle die deure van die markgebou oopgebreek. Die verdedigers was egter reeds dood (die leiers Fisher en Spendiff het vermoedelik selfmoord gepleeg toe die situasie hopeloos was) en die enkele stakers wat nog vanuit ander huise weerstand gebied het, is vinnig stilgemaak toe die troepe deur Fordsburg gemarsjeer het en die laaste weerstand gebreek het. Die opstand was daarmee beëindig. Die laaste vorme van weerstand is vernietig en die polisie en weermag het die hele Rand gefynkam op soek na stakers. Die stakers het geen kans gehad om teen die volle geweld van die staats militêre mag staande te kon bly nie. Op 16 Maart, 6 dae na die afkondiging van krygswet, is die staking afgelas.

Die gevolge van die regeringsoptrede was katastrofies. 214 mense is dood, die meeste van hulle stakers. 42 van die wat gesterf het, was onskuldige bystanders. Van die stakers wat in hegtenis geneem is, is 18 ter dood veroordeel. Die stakers, wat in die aanval deur die regeringstroepe gesterf het, is sommer deur die polisie op onwaardige wyse in die Braamfontein kerkhof in die hoekie vir armlastiges begrawe. Daarmee wou die regering hul minagting vir die stakers wys. Familielede van die oorledenes kon nie eens die grafte van hul geliefdes besoek nie uit vrees vir vervolging deur die polisie. Maar die massagraf het dit in elke geval haas onmoontlik gemaak om oorledenes se grafte op te spoor.

Selfs na die einde van die staking het vervolging van werkers voortgeduur. Die stakers wat agter lemmetjiesdraad in die Wanderers krieketgrond aangehou was, is op hoogs twyfelagtige wyse deur die polisie aangekla, sonder dat veel moeite gedoen is om die persoon se werklike skuld te bewys. Dit was die reg van die oorwinnaar, nie geregtigheid wat geskied het nie. 4 jong mans, wat met die staking verbind is, is deur die geheime polisie gearresteer en onder hoogs weersinswekkende omstandighede doodgeskiet. Die polisie het beweer dat hulle wou vlug, maar in werklikheid is die jong mans sonder verhoor tereggestel.

Agtien van die stakingsleiers is ter dood veroordeel, maar by 14 van hulle is die vonnis in lewenslange gevangenisstraf verander. 4 stakingsleiers, Samuel Alfred "Taffie" Long, Carel Christiaan Stassen, Herbert Kenneth Hull en David Lewis, is op 17 November gehang. Hulle is in die Brixton begraafplaas begrawe. Net die graf van Taffie Long bestaan nog en het in 1997 selfs 'n gedenksteen bygekry. Die ander grafte is met die grond gelyk gemaak.

Die mynbase het hul sin gekry. Vir die mynmaatskappye was die meedoënlose optrede van die regering ’n vrybrief om nou met hul uitbuiting van die werkers onverpoos voort te gaan. Terwyl die goudproduksie van 1920 tot 1925 van 7,949,084 ons tot 9,341,049 ons per jaar gestyg het, het die gemiddelde lone in dieselfde tyd van 485 pond na 375 pond verminder. Na die staking is nog 15,000 blankes afgedank. Die werkers wat gelukkig was om weer aangestel te word, moes ’n salarisbesnoeiing van ’n derde aanvaar. Dit was op die vlak van 1914, terwyl die inflasie gesorg het dat die mynwerkers skaars kon oorleef op die ingekorte salaris.

Jan Smuts se harde optrede het sy aansien en gewildheid baie skade berokken. Baie mense was geskok dat hy ’n laksman van sy eie volk kon word. Die leier van die opposisie J.B.M. Hertzog het Smuts in die parlement beskryf as die Suid-Afrikaanse premier wat deur die geskiedenis onthou sal word as "die man met bloed aan sy hande".

Smuts se optrede het die openbare mening sterk teen hom laat draai. Daarteenoor het die steun vir die Nasionale Party en die Arbeidersparty, wat hulle met die lot van die werkers vereenselwig het, toegeneem. Die staking het die twee partye, wat die twee komponente van die mynstaking verteenwoordig het, naamlik die Afrikaanse en Engelse werkers, nader aan mekaar gebring. Hertzog en Cresswell het toe ’n alliansieooreenkoms (die Pakt-regering) gesluit en in die verkiesing van 1924 ’n beslissende oorwinning oor die Suid-Afrikaanse Party van Smuts behaal. Smuts het selfs sy eie setel in Pretoria-Wes verloor en het hom tydelik aan die politiek onttrek na sy huis op Irene.

Die nuwe pakt-regering, soos wat hulle bekend gestaan het, het ’n baie werkersvriendelike beleid gevolg. Hertzog, die nuwe premier, het met staatshulp nywerhede op die been gebring soos Yskor, wat onder beheer van die staat was en dus meer na werkersbelange omgesien het as die maatskappye wat in die hande van Britse imperialiste was.




</doc>
<doc id="40239" url="https://af.wikipedia.org/wiki?curid=40239" title="Onze Jan Hofmeyr">
Onze Jan Hofmeyr

Jan Hendrik Hofmeyr (Onze Jan) (4 Julie 1845 – Londen, 16 Oktober 1909) is in Kaapstad gebore. Tydens sy loopbaan was hy 'n joernalis by "De Zuid-Afrikaan", "Ons Land" en die "Zuid Afrikaansche Tijdschrift".

Hofmeyr het homself bemoei met die Afrikanergemeenskap aan die Kaap en sou uitgroei tot een van die grootste Afrikanerleiers van sy tyd. Omdat hy die belange van die boere op die hart gedra het, het hy in 1878 die boerevereniging gestig: "Zuidafrikaansche Boeren Beschermings Vereeniging". Nie alleen die belange van die boere het hy op die hart gedra nie, maar ook die res van die Afrikanergemeenskap. Op 2 November 1882 neem hy die leiding oor van die Afrikanerbond, wat deur S.J. du Toit gestig is. Op 22 Mei 1883 het die "Afrikanerbond" en die "Zuidafrikaansche Boeren Beschermings Vereeniging" saamgesmelt onder die naam: Afrikanerbond, onder voorsitterskap van Hofmeyr. In hierdie tyd was die Kleurlinggemeenskap beskou as bondgenote van die Afrikaners en Hofmeyr het hulle beskou as behorende tot die Afrikaners.

In 1879 het hy as parlementslid van Stellenbosch toegetree tot die Kaapse parlement. Hofmeyr was 'n baie invloedryke persoon en het groot invloed gehad in die aanstelling van ministers in die Kaapse regeringskabinet. As gevolg hiervan is hy ook die "kabinetmaker" genoem. Hofmeyr was 'n vurige taalstryder vir die Nederlandse taal in Suid-Afrika. Die erkenning van Nederlands as amptelike taal in die Kaapse parlement op 9 Junie 1882 is volledig te danke aan die inset van Onze Jan Hofmeyr. Die Zuid-Afrikaansche Taalbond (Taalbond) wat in 1890 te Kaapstad gestig is onder die aanvoering van Hofmeyr sou opkom vir die belange van Nederlands in Suid-Afrika en was gestig as teenreaksie op die stigting van die Genootskap van Regte Afrikaners (GRA) van 1875 in die huis van Gideon Malherbe.

Hofmeyr het ook 'n leidende rol gespeel die oprigting van die Eerste Taalmonument ter ere van die Nederlandse taal te Burgersdorp wat in 1893 onthul is.

As een van die hoofleiers van die Nederlandse Taalbeweging in Suid-Afrika, het Hofmeyr op 6 Maart 1905 in Stellenbosch 'n toespraak gehou onder die titel: "Is 't ons ernst?", waarin hy 'n sterk pleidooi gelewer het vir die belange van Nederlands in die private en openbare lewe, in die onderwys en in die staatsdiens. Sy toespraak is in "De Zuid-Afrikaan" gepubliseer en ook in pamflette uitgegee. Dit het oral in die land groot belangstelling gaande gemaak.

As teenreaksie hierop het dr. Gustav Preller 'n pleidooi gelewer vir Afrikaans. Preller het in "De Volksstem" van 19 April tot 14 Junie 1905 'n reeks artikels geskryf onder die opskrif: "Laat 't ons toch ernst wezen", en sy aksie teen Nederlands gerig met die leuse: "Afrikaans schrijven en spreken, Hollands leren, albei lezen". Die reaksie van Preller en die stigting van die Afrikaanse Taalgenootskap, kan beskou word as die begin van die Tweede Afrikaanse Taalbeweging in Suid-Afrika.

Hy was twee keer getroud. Sy eerste vrou was Alida Brink Hendriksz van Somerset-Wes, met wie hy op 17 Augustus 1880 in die huwelik getree het. Sy is op 12 Desember 1883 oorlede. Op 1 September 1900 trou Hofmeyr met haar suster, Johanna Hendriksz. Albei die huwelike was kinderloos.




</doc>
<doc id="40249" url="https://af.wikipedia.org/wiki?curid=40249" title="Blood Red Shoes">
Blood Red Shoes

Blood Red Shoes is 'n Engelse musiekgroep vanuit Brighton. Die groep is in 2005 gevorm en bestaan uit Laura-Mary Carter (sang en kitaar) en Steven Ansell (tromme en sang).






</doc>
<doc id="40252" url="https://af.wikipedia.org/wiki?curid=40252" title="Gabriel van Dievoet">
Gabriel van Dievoet

Gabriël van Dievoet, gebore in Brussel (1875-1934) was 'n skilder en decorateur Art Nouveau.

Hy was die broer van argitek Henri van Dievoet. Hy is 'n afstammeling van die beeldhouer Peter van Dievoet.



</doc>
<doc id="40253" url="https://af.wikipedia.org/wiki?curid=40253" title="Wolverhampton">
Wolverhampton

Wolverhampton (uitgespreek /ˌwʊlvərˈhæmptən/) is 'n stad in Sentraal-Engeland (in die Verenigde Koninkryk), wes van Birmingham, met 'n bevolking van omtrent 236 000 in 2006.

Wolverhampton is die 13de grootste stad in Engeland. In 2005 was 76,5% van sy bevolking blankes, 14,7% Indiërs en 4,8% swartes.



</doc>
<doc id="40269" url="https://af.wikipedia.org/wiki?curid=40269" title="Loper (skaak)">
Loper (skaak)

'n Loper (,) of biskop is 'n stuk in die bordspel skaak. Lopers behoort saam met ruiters tot die ligte stukke wat buiten pionne die swakste skaakstukke is. Elke speler begin die spel met twee lopers wat elkeen op 'n ander kleur blokkie (veld) begin en die hele spel lank daarop bly. Een loper begin tussen die koning se ruiter en die koning, die ander een tussen die dame se ruiter en die dame. In algebraïese notasie is die begin posisies vir Wit se lopers c1 en f1 en c8 en f8 vir Swart se lopers.

In moderne skaak se voorganger, sjatrandj, is die loper se plek deur 'n swakker stuk, die alfil of olifant, ingeneem. Die kanoniese skaakstukke word vandag teruggespoor tot Howard Staunton en die Stauntonskaakstel. In die stel het die diep groef in die loper oorsponklik 'n olifant se tande gesimboliseer. Hierdie groef is verskillend deur verskillende kulture geïnterpreteer soos die spel in Europa aangekom het; in Frankryk is dit byvoorbeeld gesien as 'n nar se pet en dus word die loper in Frans "fou" (dwaas of gek) genoem. In Engeland het die ooreenkoms met 'n biskop (of ab) se myter gelei tot die benaming biskop (Engels: "bishop"). In sommige slawiese tale (b.v. Tsjeggies en Slowaaks) word die loper "střelec/strelec", genoem wat vertaal kan word as 'n "skutter", bedoelende 'n boogskutter, terwyl dit in ander tale steeds as 'n "olifant" bekend staan (b.v. Russies "slon"). In Afrikaans en meeste ander Germaanse tale is die term waarskynlik afkomstig van 'n stuk, die koerier (Duits: "Kurier"), wat in koerierskaak gebruik is. Die nuwe stuk het vir die eerste keer die lang skuiwe van die hendendaagse loper kon maak. Met die omskakeling van die Alfil na die loper aan die einde van die 15de eeu het die koerier waarskynlik 'n rol gespeel wat aanleiding gegee het tot die Duitse naam "Läufer". Verder is daar in ook in ander middeleeuse skaakvariante soos Grande Acedrex met 'n loperfiguur geëksperimenteer.

Daar is geen beperking op die afstand van die loper se skuiwe nie maar dit word beperk tot diagonale beweging. Lopers kan soos alle ander stukke behalwe die ruiter nie oor ander stukke spring nie. 'n Loper buit deur te skuif na die blokkie wat deur die teenstander se stuk beset word.

Die lopers kan onderskei word volgens die vleuel waar hulle in die aanvangposisie aangetref word, i.e. die "koningsloper" en "damesloper". As gevolg van die loper se diagonale beweging bly elke loper op die kleur waarop die begin het en kan daar dan ook na lopers as "ligte-blokkie" of "donker-blokkie" lopers verwys word.


</doc>
<doc id="40270" url="https://af.wikipedia.org/wiki?curid=40270" title="Myter">
Myter

'n Myter, uit die Grieks "μίτρα", 'kopband' of 'turban', of biskophoed , is 'n soort hooftoosisel wat vandag bekendstaan as die tradisionele, seremoniele hooftooisel van biskoppe en sekere abde in die Katolieke Kerk so wel as in die Anglikaanse nagmal, sommige Lutherse kerke en biskoppe en sekere ander kerklui in die Oosters-ortodokse Kerke, Oosterse-katolieke Kerke en die Oudortodokse Kerke.


</doc>
<doc id="40272" url="https://af.wikipedia.org/wiki?curid=40272" title="Pematangsiantar">
Pematangsiantar

Pematangsiantar (ook Pematang Siantar) is 'n stad en lê in die provinsie Noord-Sumatra in Indonesië. Medan is die provinsiale hoofstad.

Die stad het 6 buurte/administratiewe distrikte:



</doc>
<doc id="40274" url="https://af.wikipedia.org/wiki?curid=40274" title="Koerse Skoorwal">
Koerse Skoorwal

Die Koerse Skoorwal (Litaus: "Kuršių nerija", Russies: Куршская коса, Duits: "Kurische Nehrung") is 'n landstrook en skiereiland met 'n totale lengte van 98 kilometer wat tussen die Litause hawestad Klaipėda in die noorde en Lesnoi (Litaus: "Sarkuva", Duits: "Sarkau") in die Russiese eksklawe Oblast Kaliningrad in die suide geleë is. Die westelike kuslyn grens aan die Oossee, die oostelike aan die Koerse Haf, 'n uitgestrekte baai.

Die landskap se naam dateer uit die tydperk van die Duitse Ridderorde en het destyds eerder na die pad na Koerland en Lyfland as na die Koerse volk verwys. Van die landstrook is tans 52 kilometer Litause en 46 kilometer Russiese grondgebied. Die wydste punt met 3,8 kilometer is by die "Bulvikio ragas" of Bulvikse Hoek, vier kilometer noordoos van die Litause dorp Nida (Neringa-munisipaliteit), geleë. Die smalste punt naby die Russiese nedersetting Lesnoi is net 380 meter wyd.

Sowat 70 persent van die Koerse Skoorwal is met dennebosse bedek. Die landstrook word deur landskapsvorme gekenmerk wat anders net in Suid-Europa, Skandinawië of die Sahara-woestyn voorkom. Dit bestaan uitsluitlik uit strandgebiede met fyn sand en reuse-duine met hoogtes van tussen vier en twaalf meter wat as gevolg van ontbossings verskeie kere na dorpsgebiede uitgebrei en hulle onder sand begrawe het. Eers in die tweede helfte van die 19de eeu het die duininspekteur Wilhelm Franz Epha daarin geslaag om die duine te beplant en sodoende te stabiliseer.

Die Groot Duin naby Nida (Duits: "Nidden") is een van die grootstes in Europa en word dikwels die "Oos-Pruisiese Sahara" genoem. Die sogenaamde "Palwe" is 'n vlakte wat voor die duingebiede lê en waaraan 'n gordel van sogenaamde "dooie duine" met hoogtes van tot by 67 meter aansluit wat tot by die strandmeer Koerse Haf strek. Die Koerse Skoorwal, wat sowel in Litaue asook in die Russiese Oblast Kaliningrad tot 'n nasionale park verklaar is, is vanweë sy unieke landskapsvorme in 2000 deur UNESCO as 'n wêrelderfenisgebied gelys.

Die eerste menslike nedersettings in die gebied het waarskynlik reeds omstreeks 3 000 v.C. ontstaan. Tot in die 13de eeu is die Koerse Skoorwal deur Baltiese stamme bewoon. Eers toe die Duitse Ridderorde 'n handelspad tussen Koningsberg en Lyfland aangelê het, wat oor die skoorwal geloop het, het ook Duitse setlaars, meestal boere, hulle hier begin vestig. Die inheemse Koerse bevolking het 'n bestaan op vissery gevoer en naas soutwatervisse uit die Oossee ook varswatervisse in die strandmeer gevang.


</doc>
<doc id="40276" url="https://af.wikipedia.org/wiki?curid=40276" title="Duitse Orde">
Duitse Orde

Die Duitse Orde, ook Duitse Ridderorde genoem, is 'n geestelike orde. Dit is naas die Johannieter of Malteser Orde een van die ridderordes uit die tydperk van die Kruistogte wat steeds bestaan. Die Latynse naam is Ordo Teutonicus, kort OT, die oorspronklike lang vorm van die naam was "Orde van die Broeders van die Duitse Huis van Sint Maria in Jerusalem", Latyn "Ordo fratrum domus Sanctae Mariae Theutonicorum Ierosolimitanorum", Duits "Orden der Brüder vom Deutschen Haus Sankt Mariens in Jerusalem".
Die orde gaan terug op 'n hospitaal wat in 1190 in die Heilige Land gestig is. Nadat hulle tot 'n geestelike orde verhef is, het die gemeenskap – wat oorspronklik liefdadigheidswerk gedoen het – in die loop van die 13de eeu 'n beduidende rol by die Duitse kolonisasie van die oostelike Sentraal- en Oos-Europa gespeel. In die Baltiese lande het die orde sy eie staat gestig, die Duitse Ordenstaat wat in die laat 14de eeu 'n oppervlakte van sowat 200 000 vierkante kilometer beslaan het.

As gevolg van die verpletterende nederlaag, wat die orde in die somer van 1410 in die Slag van Tannenberg teen Pools-Litause magte gely het, asook die langdurige oorlog wat in die middel van die 15de eeu teen die Pruisiese state gevoer is, het die orde se agteruitgang, wat reeds omstreeks 1400 begin het, versnel. Die Duitse Orde het ná sy sekularisering tydens die Reformasietydperk in 1525 en sy omskepping in 'n wêreldlike hertogdom in Pruise – en ná 1561 ook in Lyfland – geen noemenswaardige invloed meer uitgeoefen nie. Die Duitse Orde het nogtans in die Heilige Romeinse Ryk voortbestaan en hier veral in Suid-Duitsland, Oostenryk en Switserland groot landerye besit.

In die Napoleontiese Oorloë van die laat 18de eeu het die orde sy landerye in gebiede oos van die Ryn kwytgeraak, en in 1809 is die orde ook in die Rynbondstate gesekulariseer. Die Duitse Orde se grondbesit was nou beperk tot die Keiserryk Oostenryk. Met die ondergang van die Habsburgse Donaumonargie ná die Eerste Wêreldoorlog het die orde ook die ridderlike komponent van sy ordestruktuur verloor. Die Duitse Orde word sedert 1929 deur 'n ordepriester bestuur en vorm sodoende volgens die kanoniese reg 'n klerikale orde. Die orde spits hom vandag op die aanbieding van karitatiewe dienste toe.



</doc>
<doc id="40278" url="https://af.wikipedia.org/wiki?curid=40278" title="Kendari">
Kendari

Kendari is 'n stad en lê in die provinsie Suidoos-Celebes (Indonesies: Sulawesi Tenggara) in Indonesië. Kendari is die provinsiale hoofstad. 

Die stad het 6 buurte/administratiewe distrikte:


</doc>
<doc id="40279" url="https://af.wikipedia.org/wiki?curid=40279" title="Binjai">
Binjai

Binjai (uitgespreek as Bin-djei) is 'n stad en lê in die provinsie Noord-Sumatra in Indonesië. Medan is die provinsiale hoofstad en lê 20 km. wes van Binjai.

Die stad het 5 buurte/administratiewe distrikte:


</doc>
<doc id="40280" url="https://af.wikipedia.org/wiki?curid=40280" title="Diesel">
Diesel

Diesel in 'n soort brandstof wat gebruik word in dieselenjins. Die algemeenste soort diesel is 'n distillaatfraksie van ru-olie, maar daar bestaan ook alternatiewe wat nie van ru-olie vervaardig word nie, soos byvoorbeeld biodiesel, diesel uit biomassa of diesel wat vervaardig word deur aardgas na vloeistof om te skakel. Hierdie ander soorte diesel word toenemend gebruik. Met strenger omgewingstandaarde word ultralae swael diesel deesdae ook vervaardig met 'n baie laer swael inhoud. Met ingang van 2007 is bykans alle diesel in Europa en die V.S.A ultralae swael diesel.

Die woord "diesel" word afgelei van naam van die Duitse uitvinder genaamd Rudolf Diesel wat die dieselenjin in 1892 uitgevind het.

Dieselenjins is 'n soort binnebrandmotor. Rudolf Diesel het die dieselenjin aanvanklik ontwerp om steenkoolstof as brandstof te gebruik. Hy het ook geëksperimenteer met verskeie olies, insluitende verskeie plantolies, soos grondboonolie, wat hy dan ook gebruik het om die enjins aan te dryf wat hy by die Paryse Handelskoue van 1900 en 1911 uitgestal het.

Dieselbrandstof word vervaardig uit ru-olie en verskeie ander bronne.

Petroleumdiesel word vervaardig deur die fraksionele distillasie van ru-olie om 'n snit te verkry wat tussen 200 °C en 350 °C by atmosferiese druk kook. Die koolwaterstofmengsel wat so verkry word bestaan tipies uit molekules met tussen 8 en 21 koolstofatome per molekuul.

Die digtheid van petroleum diesel is ongeveer 0.85 kg/l wat ongeveer 18% meer is as petrol met 'n digtheid van ongeveer 0.72 kg/l. Wanneer diesel verbrand word stel dit ongeveer 38.6 MJ/l vry terwyl petrol slegs sowat 34.9 MJ/l vrystel ongeveer 10% minder in energiedigtheid. Diesel is oor die algemeen makliker om te raffineer uit ru-olie as petrol. Die prys van diesel styg tradisioneel in kouer maande as die aanvraag vir parrafienbrandstof , wat uit soortgelyke petroleumsnitte bestaan, hoër word.

Vanweë die hoër kwaliteitstandaarde wat op diesel van toepassing geword het, het die raffinering van diesel moeiliker geword omdat die swawel daaruit verwyder moet word en het dit 'n invloed op die prys gehad. Die swawelinhoud is in 2006 in Suid-Afrika verlaag na 500 dpm (dele per miljoen) en daar is ook 'n ultralae swaweldiesel beskikbaar met 'n maksimum swawelinhoud van 50 dpm. In Suid-Afrika word die kleinhandelsprys van diesel anders as dié van petrol nie deur die regering beheer nie.


</doc>
<doc id="40281" url="https://af.wikipedia.org/wiki?curid=40281" title="Beyoncé Knowles">
Beyoncé Knowles

Beyoncé Giselle Knowles is 'n Amerikaanse popsangeres.

ALBUMS













</doc>
<doc id="40282" url="https://af.wikipedia.org/wiki?curid=40282" title="Alfil">
Alfil

Die Alfil of Olifant is 'n speelstuk in sjatrandj, die Persies-Arabiese voorganger van moderne skaak, en die vroeë vorms van skaak wat in Europa gespeel is. Die Alfil is in moderene skaak deur die loper vervang .


</doc>
<doc id="40283" url="https://af.wikipedia.org/wiki?curid=40283" title="Ruiter (skaak)">
Ruiter (skaak)

Die ruiter ( ) is 'n stuk in die bordspel skaak wat 'n ridder voorstel. Dit word gewoonlik deur 'n perdekop voorgestel en staan dus dikwels informeel as 'n perd bekend. Ruiters behoort saam met lopers tot die ligte stukke wat buiten pionne die swakste skaakstukke is. Die ruiter besit wel die unieke eienskap dat dit oor ander stukke kan spring.

Elke speler begin die spel met twee ruiters wat in die ry naaste aan die speler begin, tussen die lopers en torings. In algebraïese notasie begin die wit ruiters op blokkies b1 en g1 terwyl die swart ruiters op b8 en g8 begin.

Die ruiter is een van die oudste skaakstukke waarvan die beweging nie verander het sedert die 7de eeu nie.

Die ruiter se beweging is ongewoon in vergelyking met dié van ander skaakstukke. Dit beweeg twee blokkies horisontaal en een blokkie vertikaal of twee blokkies vertikaal en een blokkie horisontaal. Die skuif lyk dus soos die letter 'L'. Anders as wat die geval is by alle ander standaardskaakstukke kan die ruiter bo-oor enige ander stuk van enige kleur 'spring' om by sy bestemming te kom. Dit buit 'n teenstander se stuk deur na die blokkie te beweeg wat deur die teenstander se stuk beset word. Die ruiter se vermoë om 'oor stukke te spring' beteken dat dit in obstruktiewe situasies een van die kragtigste stukke is. 

Die ruiter se beweging is een van die oudste wat steeds oorleef en het onveranderd gebly sedert die 7de eeu, toe die ruiter ook in skaak se voorganger sjatrandj gebruik is. Weens die ouderdom van die stuk en sy bewegingswyse word dit identies of met effense aanpassings in meeste ander nasionale skaakvariante aangetref, soos onder meer in chiangtsi, shogi, janggi en makruk. Die ruiter spring opeenvolgend van wit na swart en van swart na wit blokkies.

Uit 'n skaakstrategiese en -taktiese oogpunt moet die ruiter so na as moontlik aan die aksiepunt geplaas word. Stukke is in die algemeen kragtiger in die middel van die bord maar dit is veral waar vir die ruiter. 'n Ruiter op die rand van die bord dek slegs vier blokkies en een in die hoek slegs twee. Verder vereis dit meer skuiwe vir 'n ruiter ver van die middel om aan die teenoorgetselde kant uit te kom, as wat dit vir 'n loper, toring of dame in dieselfde posisie sal neem. In Engels word gesê "A knight on the rim is grim" of "A knight on the rim is dim" om hierdie eienskap uit te lig.

Die ruiter is die enigste stuk wat in die begin van die spel voor enige pionne kan beweeg. As gevolg van die redes wat hierbo aangegee word, word dit gewoonlik na die middel van die bord gedoen. Ruiters word gewoonlik effens vroeër as lopers in die spel ontwikkel en baie gouer as torings en die dame.

Die ruiter is die enigste skaakstuk wat 'n koning, dame, loper en toring kan aanval sonder om gelyketyd deur die stuk aangeval te word. Die ruiter is dus baie geskik om 'n vurk uit te voer.

In die bostaande diagram verteenwoordig die getal die aantal skuiwe wat 'n ruiter sou neem om elke blokkie op die skaakbord te bereik vanaf die f5-posisie. Die waarneem en selfs memorisering van die patrone (diagonaal 2-4-2-4-2-4, horisontaal en vertikaal 3-2-3-2-3-2) help om vinnige besluite te neem soos waar om te skuif om nie in die vuurlinie van die ruiter te wees nie of om mens se eie ruiter beter te manuvreer.

Teenstander pionne is baie effektief met die lastigval van ruiters aangesien die pion se aanval op 'n ruiter nie die pion self blootstel nie. As gevolg hiervan is 'n ruiter mees effektief wanneer dit in 'n swakpunt in die teenstander se pionnestruktuur geplaas word, d.w.s. 'n blokkie wat nie deur die teenstander se pionne aangeval kan word nie. In die diagram op regterhand is Wit se ruiter op d5 baie kragtig – meer as Swart se loper op g7.

Terwyl twee lopers vir mekaar se gebreke kan vergoed werk twee ruiters oor die algemeen nie so goed saam nie. 'n Dame en 'n ruiter is egter dikwels 'n beter kombinasie as 'n dame en 'n loper. In 'n eindspel sonder ander stukke het twee ruiters ook 'n beter kans teen 'n dame as twee lopers of 'n ruiter en 'n loper teen 'n dame.
In eindspelle met pionne aan beide kante van die bord is 'n ruiter dikwels nie so goed soos 'n loper nie weens die ruiter se meer beperkte bereik. Met pionne aan slegs een kant van die bord het ruiters die voordeel bo lopers dat dit pionne op beide kleure blokkies kan aanval. In ieder geval is 'n nadeel van die ruiter (vergeleke met ander stukke) dat dit nie self 'n skuif kan afstaan om die teenstander in zugzwang te plaas nie, terwyl 'n loper dit wel kan doen. In hierdie geval, as die ruiter op 'n wit blokkie is en dit Wit se skuifbeurt is, kan Wit nie wen nie. Op soortgelyke wyse kan Wit nie wen as die ruiter op 'n swart blokkie was nie en dit Swart se skuifbeurt was nie. In die ander twee gevalle sou Wit kon wen. As Wit enige kleur loper in stede van 'n ruiter gehad het sou Wit aan enige kant van die skuif gewen het.
As die een kant in die eindspel slegs 'n koning en ruiter het en die opponent slegs 'n koning het, eindig die spel gelykop aangesien skaakmat onmoontlik is. Wanneer 'n ontblote koning teen 'n koining en twee ruiters te staan kom, kan skaakmat slegs plaasvind as die speler met die koning 'n flater begaan deur sy koning te skuif na 'n posisie waar dit in die volgende skuif in skaakmat geplaas kan word. Andersins kan skaakmat nooit afgedwing word nie. Skaakmat kan egter met 'n loper en 'n ruiter afgedwing word of met twee lopers selfs al word die ruiter en loper as gelykwaardig beskou. In teenstelling met die gevalle hierbo kan skaakmat afgedwing word as die swakker kant 'n enkele ekstra pion het. Dit is egter wesentlik 'n blote eienaardigheid met weinig praktiese waarde. Pionlose eindspelle is 'n rariteit en as die sterkere kant selfs 'n enkele pion het kan 'n ekstra ruiter hom of haar 'n maklike oorwinning besorg. 'n Loper kan 'n ruiter op die rand van die bord vaspen, veral in die eindspel.
'n Ruiter is ongeveer gelykwaardig aan 'n loper. Die loper het groter bereik maar dit is beperk tot slegs die helfte van die bord se blokkies. Aangesien die ruiter oor stukke in sy pad kan spring word dit as meer waardevol beskou wanneer die bord nog vol stukke is. 'n Ruiter is die sterkste wanneer dit 'n 'steunpunt' het — 'n blokkie wat as 'n betreklik beskutte hawe dien vanwaar dit sy krag oor 'n afstand kan uitoefen. Op die vierde ry is 'n ruiter vergelykbaar met 'n loper en in die vyfde ry is dit beter as die loper terwyl dit in die sesde ry 'n beslissende voordeel het. Dit is onder die aanname dat dit aan die aksie deelneem; 'n ruiter in die sesde ry wat nie iets nuttig doen nie is nie 'n goedgeplaasde stuk nie.


</doc>
<doc id="40285" url="https://af.wikipedia.org/wiki?curid=40285" title="Jan Hendrik Hofmeyr de Waal">
Jan Hendrik Hofmeyr de Waal

Jan Hendrik Hofmeyr de Waal (*30 Desember 1871, Somerset-Wes –† onbekend, Kaapstad) was 'n Afrikaanse skrywer en dramaturg, advokaat, koerantredakteur en taalstryder. Hy lewer 'n belangrike bydrae tot die Tweede Afrikaanse taalbeweging met sy romans en publiseer ook verskeie dramas (vir kinders en volwassenes), poësie en lewer ook nie-fiksie skryfwerk.

Jan Hendrik Hofmeyr de Waal is op 30 Desember 1871 op die wyn- en vrugteplaas "Bakkerskloof" in die distrik Somerset-Wes gebore. Hy was die eersgeborene van David Christiaan de Waal, boer en handelaar en oud-burgemeester van Kaapstad asook Volksraadslid vir Piketberg in die ou Kaapse parlement. Sy moeder, Hester Sophia Hofmeyr, was die oudste suster van Jan Hendrik Hofmeyr (Onze Jan). Sy ouers is op 19 Mei 1869 getroud. Jan Hendrik het drie susters gehad, Rykie Hester, Susanna Gertruida (Lily) en Hester Sophia (Hettie) en twee broers, Pieter en Gustavus Adolphus. Rykie (of Rykie) was drie maal getroud: eers met ds. Theodore Meyer, toe met ds. T.A.T. Louw en eindelik met Dirk Hertzog, broer van genl. J.B.M. Hertzog en direkteur van die Landbank. Sy broer Pieter was later self bekend as dramaturg en skrywer. Op vyfjarige ouderdom verkoop sy pa die plaas en verhuis na die plaas Bellevue in die Kaapse stadskom. Toe hy agt jaar oud was, begin hy sy skoolopleiding aan 'n plaasskool en op tienjarige ouderdom gaan hy na die Normaalskool in Roelandstraat, Kaapstad. Hier kry hy onderrig van Skotse onderwysers en slegs 'n halfuur per week word aan Nederlands gewy. Op vyftienjarige ouderdom begin hy sy opleiding as onderwyser en studeer aan die Normaalkollege en die Suid-Afrikaanse Kollege, waar hy 'n B.A.-graad behaal.

Hy aanvaar in 1892 'n betrekking as onderwyser aan die Openbare Jongenskool te Uitenhage en neem dan na ses maande as prinsipaal waar van die openbare skool op Utrecht in Natal, waar hy ook ses maande vertoef. Wanneer sy vader se vennoot in 'n ystergroothandelsaak sterf, werk hy vir agtien maande (ongeveer Mei 1893 tot Oktober 1894) hier as klerk met die oog op latere vennootskap, maar besluit teen 'n loopbaan in hierdie maatskappy. In November 1894 vertrek hy na Londen om hom aan die Inner Temple as advokaat te bekwaam. Hier is Jan Smuts een van sy studentemaats. Terwyl hy hier is gebruik hy ook die geleentheid om Europa te verken en besoek onder andere Wiesbaden vir 'n kuur. Hy keer in Oktober 1897 na Suid-Afrika terug en open 'n regspraktyk in Waalstraat in Kaapstad. Skrywe en politiek is egter sy liefhebbery en hy lewer 'n hele aantal bydraes aan verskillende koerante, onder andere "Cape Times" en "Ons Land". Die redakteurskap van "Het Zuid Westen" in Oudtshoorn word hom in 1898 aangebied, maar hy weier dit. In Desember 1898 trou hy met Emerentia Gerharda de Vos (Emma) de Kock en hulle het ses kinders, Anna Maria Mathilda, David Christiaan, Jan Hendrik Hofmeyr, Pieter Meyer, Hester Sophia Hofmeyr en Emmerentia Wilhelmina. Vir ses jaar bly hulle in dieselfde huis as Onze Jan en in hierdie tyd is hy Onze Jan se regterhand en assistent.

In Julie 1903 word hy redakteur van die nuutgestigte maandblad vir die jeug, "De Goede Hoop", 'n posisie wat hy tot 1914 beklee. As groot voorstander van Afrikaans as skryftaal moet hy self verhale skryf om in "De Goede Hoop" te publiseer, omdat hy te min bydraes vir dié blad ontvang. So verskyn "Die Tweede Grieta", "Stompies" en "Johannes van Wyk" vir die eerste keer, asook enige toneelstukke, waarvan "Anjelina" die eerste is. In die Junie 1904-uitgawe van "De Goede Hoop" publiseer hy 'n lang pleidooi in versvorm ten gunste van Afrikaans getiteld "Di Afrikaanse taal aan di woord".

Hy is een van die stigters van die Afrikaanse Taalvereniging wat op 5 Oktober 1906 in sy kantoor in Kaapstad gestig word en hy word later ook president van hierdie liggaam. Hy is ook die eerste advokaat wat ’n saak in die hooggeregshof in Afrikaans bepleit. In 1907 word hy lid van die Afrikaanse Taalvereniging se spellingkomitee wat die Afrikaanse spelreëls moet vasstel en in hierdie jaar spreek hy hom ook uit teen die Vereenvoudigde Nederlandse Spelling, omdat hy van mening is dat dit Afrikaans sal benadeel. Hy is in 1908 een van vier afgevaardigdes van die Afrikaanse Taalvereniging na die konferensie wat uitloop op die stigting van die Zuid-Afrikaanse Akademie vir Taal, Lettere en Kuns. In Desember 1914 bedank hy sy posisie as redakteur van "De Goede Hoop" na 'n rusie met die uitgewers oor politieke kwessies. Onder die skuilnaam Jan van Rozenburg verdedig hy naamlik generaal Hertzog se politiek tydens die kabinetskrisis in 1912. In 1915 is hy behulpsaam met die stigting van die Nasionale Pers, maar wys die redakteurskap van "Die Burger" en ook "Die Huisgenoot" van die hand, weens sy vele ander verpligtinge.

Hy betwis die Volksraadverkiesings van 1908 en 1910 as kandidaat in Piketberg, maar is nie suksesvol nie. Sedert die stigting van die Nasionale Party in 1914 is hy lid van die Sentrale Raad van die party en later ook van die Federale Raad. Van 1915 af tot 1933 word hy dan die Nasionale Party se Volksraadslid vir Piketberg, vanaf 1924 is hy adjunk-speaker en vanaf 1926 tot 1929 is hy Voorsitter van die sentrale komitee van die Volksraad. In 1929 word hy tot Speaker van die Volksraad verkies, n posisie wat hy tot 1933 beklee. In die partystrukture word hy ook bevorder en in 1926 is hy voorsitter van die Nasionale Partykongres, in 1927 word hy vise-voorsitter van die party en in 1928 voorsitter. Vir lank is hy ook voorsitter van die regskommissie van die Party. Hy speel 'n leidende rol met die erkenning van Afrikaans in die staatsdiens in 1918. Ná samesmelting van die ou Nasionale Party en Suid-Afrikaanse Party in 1933 werp hy sy lot in by die nuwe Nasionale Party onder D.F. Malan en is hy tot en met sy dood lid van die Kaapse hoofbestuur van die party. Hy is in Kaapstad oorlede.

Sy eerste kreatiewe arbeid is op toneelgebied, maar ten spyte van 'n relatief groot produksie op hierdie gebied is daar van veel diepgang nie sprake nie. Daar is weinig karakterontwikkeling en die karakters is tipies óf edel óf skurke, terwyl die onwaarskynlike intrige gewoonlik ook nie oortuig nie.

Tydens sy tyd as onderwyser in Uitenhage en Utrecht skryf hy onder andere kindertoneelstukke, waaronder "’n Les oor di tier" met tema die Afrikaanse taalstryd, wat deur die leerlinge opgevoer word en deur F.C.L. Bosman gebundel word in "Di bedriegers, Magrita Prinsloo en ander Afrikaanse dramas en samesprake". Hierdie klugtige eenbedryf word omstreeks 1892 in Oudtshoorn opgevoer en is een van die eerste opvoerings van 'n Afrikaanse toneelstuk vir ’n jong gehoor, indien nie die heel eerste nie. Hy skryf die stuk onder die skuilnaam Janni en publiseer dit op 10 Januarie 1903 in "Ons Land" en in April 1904 in aansienlik verwerkte vorm onder die titel "Di selfsugtige onderwyser" in "De Goede Hoop", waarna dit ook in die bundel "Stompies" opgeneem word as "Die selfsugtige meester". Dit beeld ’n onderwyser uit wat vir ’n klomp rumoerige skoolseuns probeer klasgee. Hy teken 'n tier op die bord en vra die seuns om te identifiseer watter soort dier dit is. Die antwoorde is onsinnig en die seuns maak hulle ook dwarsdeur die les aan onnutsighede skuldig. Die stuk bied 'n goeie beeld van die Bolandse jeugtaal van rondom die eeuwending.

Ander klugte in een bedryf wat in die tydperk 1893–1894 geskryf word, sluit in "Jakob Riem en di varki", "Jan en Katrina" en "Di dokter van di dorp". Al drie hierdie toneelstukkies word ook opgeneem in F.C.L. Bosman se "Di Bedriegers, Magrita Prinslo en ander Afrikaanse dramas en samesprake tot 1900". "Jakob Riem en di varki" is gepubliseer in "De Goede Hoop" van Januarie 1905. Dit is ’n klugtige kort stukkie op rym, waarin Jakob Riem voor die magistraat verskyn op aanklag van dronkmansmoleste by die huis van Vaas Meloor, waarna Jakob ’n varkie steel. Jakob se verweer is dat hy as Jood definitief nie ’n vark sou wou steel nie en hy gee ’n humoristiese en baie onwaarskynlike weergawe van hoe die varkie in sy besit sou gekom het. "Jan en Katrina" is gepubliseer in "De Goede Hoop" in Desember 1903 en opgeneem in "Stompies". Hierdie eenbedryf word in vier tonele verdeel. Jan is verlief op Katrina, maar weet nie hoe om die aanvoorwerk te doen nie. Sy ma gee hom raad, maar as hy die raad wil uitvoer, loop alles verkeerd. Jan se pa besluit om saam met hom na Katrina toe te gaan en homself te versteek, waarna hy vir Jan sal voorsê wat hy moet sê. Die pittige dialoog is die sterkpunt van hierdie stuk. "Di dokter van di dorp" is gepubliseer in "Ons Land" van 10 Februarie 1903, in "De Goede Hoop" van Oktober 1909 en opgeneem in "Stompies", waarna dit saam met "Anjelina" afsonderlik gepubliseer word. Die verwaande dokter reken hy kan die kitaar slaan oor almal op die dorp. Om die rykste man op die dorp te wees, besluit die dokter om met Koewyn se dogter Grietjie te trou, wat eersdaags van ’n oom ryk sal erf. Grietjie is egter reeds verloof aan Willem Brink. Die dokter haal Koewyn oor om Grietjie te verkoop aan die eerste man wat £1000 sal betaal vir haar en stuur dan vir Willem Brink op ’n sending na ’n naburige dorp om hom uit die pad te kry. Brink kry so toegang tot die dokter se geld en koop vir Grietjie voor sy vertrek met die dokter se geld.

"Anjelina" is 'n treurspel in een bedryf wat omstreeks 1897 geskryf word en in Augustus 1903 in "De Goede Hoop" gepubliseer word. Dieselfde jaar word dit afsonderlik gedruk en dit word ook opgeneem in "Stompies". "Amper maar nog nie" is ’n histories-romantiese eenbedryf, wat ook in "Stompies" opgeneem word. "Die spioen en sy handlangers" is ’n drama in drie bedrywe wat tydens die Anglo-Boereoorlog in die Kaap afspeel. Hierdie drama word in 1907 in "De Goede Hoop" gepubliseer, in "Stompies" opgeneem en dan in 1926 selfstandig gepubliseer.

Hy verwerk self sy roman "Oupa en sy kleindogters" vir die verhoog onder die titel "Oupa". Hy skryf ook die toneelstukke "Die Jong Skrywer" (waarin hy skerp uitsprake maak oor negatiewe kritiek, waarskynlik na aanleiding van aanmerkings van Preller en Schoonees oor sy eie skryfwerk) en "Die dobbelspelletjie". Sy verspreide stukke (prosa, gedigte en toneelstukkies) word in "Stompies" saamgebundel. Hierdie bundel word in 1937 in uitgebreide vorm in drie dele herdruk, naamlik "Lucie", "Sy wilskrag getoets" en "Amper, maar nog nie". Hy vertaal verskeie toneelstukke in Afrikaans, insluitende die eenbedryf "’n Skoonvader", met etlike daarvan wat in "Stompies" opgeneem word.

Reeds in die negentigerjare skryf hy versies wat in verskeie koerante gepubliseer word. Na sy terugkeer van Engeland word hy meer gereelde skrywer van versies in veral "Ons Land", maar ook in ander blaaie, en hierdie tendens in sy skryfwerk duur voort tot ongeveer 1903, waarna sy versies minder word en hy meer konsentreer op prosa en toneelwerk. Van sy gedigte uit "Stompies" word deur Gerrit Komrij opgeneem in die versamelbundel "Die Afrikaanse poësie in ’n duisend en enkele gedigte".

Dit is as prosaskrywer met sy roman "Johannes van Wyk" dat hy egter aanvanklik veral die aandag trek. Hierdie verhaal word vanaf Januarie 1904 tot 1906 as vervolgverhaal in "De Goede Hoop" gepubliseer, waarna dit in boekvorm uitgegee word. Die probleme tydens die bewind van goewerneur Willem Adriaan van der Stel se regering en die jagtogte op die San is die historiese agtergrond vir hierdie verhaal. As die eerste gepubliseerde Afrikaanse roman van die Tweede Taalbeweging word dit eers deur meeste Afrikaanse kritici (uitgesonderd Gustav Preller) as ’n belangrike literêre werk beskou. Die Afrikaanse Taalgenootskap in Pretoria doen dan ook onmiddellik ’n beroep op alle Afrikaners om dit te lees. Met die loop van tyd neem dit ’n plek in as ontspanningsverhaal wat veral meer vir die jeug geskik sal wees. Reeds in hierdie verhaal is De Waal se sterkpunte as skrywer maar ook sy tekortkominge baie duidelik. Die vlot dialoog, maklike vertelstyl en spannende intrige veroorsaak dat sy boeke baie gewild is. Die stories is egter gelaai met onwaarskynlike gebeurtenisse wat grootliks op toeval staatmaak en die karakters is of dapper edelmoedige helde en mooi voorbeeldige vroue, of bose skurke. Nie een is geloofwaardig as volronde mense met goeie en slegte eienskappe wat sielkundig gemotiveerd optree nie. Sy bydrae as baanbreker skrywer in Afrikaans is egter dat hy die leeslus aangewakker het in ’n tyd toe daar bitter min leesstof in Afrikaans was. Hierdie roman word vir die verhoog verwerk en deur André Huguenet se geselskap landwyd opgevoer. D.F. Malherbe neem die fragment, "’n Heuglike piekniek", uit hierdie roman op in sy versamelbundel "Afrikaanse letterkunde".

Die roman "Die Tweede Grieta" word ook aanvanklik in "De Goede Hoop" as vervolgverhaal gepubliseer voordat dit in boekvorm uitgegee word. Die Anglo-Boereoorlog is die agtergrond vir die verhaal, met die dapper Andries Burger wat alle teenstand oorwin en in alle opsigte ’n held is. Hy slaag ná vele avonture daarin om die hand van Grace Palmer, die tweede Grieta, te verower en reken in die proses met vele Engelse en skurke soos Phineas Marais af. In die roman "Oupa en sy kleindogters" is die taal en styl oor die algemeen beter versorg as in sy eerste twee romans en word selfs aandag aan karaktertekening bestee, hoewel daar van persoonlikheidsontwikkeling nog nie sprake is nie. Die historiese agtergrond vir hierdie verhaal is die anneksasie van Transvaal deur Theophilus Shepstone en die gebeurtenisse wat daarna volg, totdat die Engelse in die Eerste Vryheidsoorlog by Majuba verslaan word. Die botsing tussen die ideale van die ou Voortrekkers en die ligsinnige, nuwerwetse sedes van die jonger geslag is die sentrale tema waarom die avonture gebou word. Oupa Klaas is ’n opregte ou boer, besiel met die vryheidsideaal van sy volk en afkerig van alle nuwe gewoontes wat deur vreemde fortuinsoekers ingebring word. Hy is die raadgewer van sy kleindogters en bestraf sy papbroek van ’n seun. Die novelle "Oorlog tussen twee dokters" word eers in 1922 in "Die Huisgenoot" gepubliseer en daarna omgewerk en uitgebrei voordat dit in boekvorm gepubliseer word. Dit behandel die vyandskap wat ontstaan tussen twee jong dokters wat in Skotland saam gestudeer het. Gedurende die verwarring van die Anglo-Boereoorlog voer hulle op baie onprofessionele wyse ’n veldtog teen mekaar, totdat die Afrikanerdokter na tallose avonture die oorwinning behaal en ook wegloop met die verloofde van sy eertydse vriend. In 1934 verskyn "Die Eksentrieke Essie", wat die liefdesintriges tussen ’n klompie jongmense wat op die Strand vakansie hou, as hooftema het. Na sy dood verskyn sy "Versamelde Werke" in agt dele. "Die blinde advokaat" en "Die swart tarantula" is speurverhale wat na sy dood uitgegee word. Die kortverhaal "Na vyf jare" uit "Stompies" word deur F.V. Lategan opgeneem in die versamelbundel "Kernbeeld van die Afrikaanse kortverhaal". Hierin bring die toeval weer ’n jongman by ’n jong meisie uit wat hy gemeen het reeds vyf jaar tevore in die see verdrink het. Hoewel dit ’n blote anekdote is wat nie bo die vlak van ’n ontspanningstydskrifverhaal uitstyg nie, gee dit ’n goeie beeld van die ontwikkelingspeil van die kortverhaal van sy tyd.

Hy skryf ook nie-fiksie. In 1928 verskyn die biografie van sy vader, "Die Lewe van David Christiaan de Waal", onder die skuilnaam J.W. Benewens die biografiese gegewens bevat die werk ook kultuur-historiese gegewens oor die periode 1845–1911 wat van groot waarde is. David de Waal het begin as boer, later Kaap-toe verhuis, waar hy koopman word en aktief deelneem aan die openbare lewe. As burgemeester van Kaapstad kom hy in aanraking met al die leidende figure van die samelewing. Al die groot historiese gebeurtenisse en politieke beroeringe van hierdie periode word breedvoerig behandel, en deur briewe, koerantartikels en ander gegewens slaag die skrywer daarin om die gees van die tydperk te openbaar. In "My herinnerings van ons taalstryd" bepaal hy hom by eie ervarings en dinge waarvan hy self getuie was. Na ’n oorsig van die werksaamhede van die Patriotbeweging skets hy die taaltoestande tydens sy jeug, en sy eie pogings om die gebruik van Afrikaans te bevorder. Heelwat lig val op die optrede van ds. S.J. du Toit en die oorsake waardeur sy taalaksie skipbreuk gely het. Veral interessant is die beskrywing van die rol wat "De Goede Hoop" onder sy redakteurskap in die taalstryd gespeel het.

Reeds in 1908 word hy deur die Maatschappij der Nederlandsche Letterkunde in Leiden tot lid benoem. Vir sy bydrae tot die taalstryd en die letterkunde ken die Universiteit van Pretoria in 1936 ’n eredoktoraat in die lettere aan hom toe.

Werke wat uit sy pen verskyn sluit in:




</doc>
<doc id="40289" url="https://af.wikipedia.org/wiki?curid=40289" title="Toring (skaak)">
Toring (skaak)

'n Toring ( ) is 'n stuk in die bordspel skaak. Die toring behoort te same met die dame tot die "swaar stukke" wat die kragtigste stukke op die skaakbord is. Elke speler begin die spel met twee torings, een in elke hoek aan hulle eie kant.

In sommige tale het die toring 'n naam wat afgelei is van die Sanskrit woord "rath" ("strydwa") deur die Persiese رخ "rokh" (Engels: "rook"). In Afrikaans kan die oorsprong nog gesien word in die woord rokade, die spesiale skuif wat die koning en toring betrek. Die stuk word ook baie keer informeel 'n kasteel genoem.

In algebraïese notasie begin die wit torings op die "a1-" en "h1-"blokkies terwyl die swart torings op die "a8-" en "h8-"blokkies begin. Die toring beweeg horisontaal of vertikaal, vorentoe of agtertoe, oor enige aantal onbesette blokkies soos in die meegaande diagram aangetoon. Soos ander stukke buit dit deur na die blokkie te skuif waar die teenstander se stuk staan. Die toring neem ook saam met die koning aan die spesiale skuif genaamd rokade deel.

Die toring het oorspronklik in skaak se voorgangers sjatoeranga en sjatrandj 'n strydwa voorgestel. Die Persiese woord "rokh" beteken strydwa en die ooreenstemmende stukke in die Oosterse spele chiangtsi en shogi het name wat strydwa beteken. Persiese strydwaens was swaar gewapen en het 'n drywer en ten minste een wapendraer soos 'n boogskutter vervoer. Die kante van die wa is gebou om soos 'n klipfort te lyk wat die indruk geskep het van klein mobiele geboue wat op die slagveld vrees ingeboesem het. In die Weste is die toring egter byna universeel as 'n gekanteelde geskuttoring voorgestel. Dit kan moontlik verduidelik word deur die ooreenkoms tussen die Persiese woord "rokh" en die Italiaanse woord "rocca" wat fort beteken. 'n Ander moontlikheid is dat torings belegtorings voorgestel het. Torings lyk gewoonlik soos klein kastele wat daartoe lei dat die stuk baie keer informeel "kasteel" genoem word. In Engels is die woord vir rokade ("castling") van die woord vir kasteel afkomstig al word die naam "rook" vir die skaakstuk gebruik.

Oor die algemeen is torings sterker as lopers en ruiters en word dit gevolglik as ongeveer twee pionne groter in waarde gesien. Om 'n loper of ruiter vir 'n toring te ruil word as oorwinning in die ruiling gesien. Twee torings word as effens meer waardevol as 'n enkele dame gesien. Torings en dames word "swaar stukke" genoem teenoor lopers en ruiters wat "ligte stukke" is.
Tydens die opening is torings onbeskerm deur ander stukke. Dit is dus gewoonlik voordelig om 'n mens se torings in die eerste ry te "verbind" deur te rokeer en al die stukke behalwe die koning en torings uit die eerste ry te skuif. In hierdie posisie beskerm die torings mekaar en kan hulle maklik die mees voordelige geledere aanval.

'n Algemene doel met die toring is om dit in die eerste ry van 'n oop gelid te plaas, i.e. 'n gelid wat nie versper word deur pionne van beide kante nie, of 'n halfoop gelid, i.e. 'n gelid wat nie versper word deur sy eie pionne nie. Vanuit die posisie is die toring betreklik veilig maar kan dit al die blokkies in die gelid dek. As 'n gelid besonder belangrik is kan 'n speler 'n toring daarin vorentoe skuif en dan die ander toring daar agter inskuif om die torings te verdubbel.

'n Toring in die sewende ry (die teenstander se tweede ry) is gewoonlik baie kragtig aangesien dit die teenstander se onontwikkelde pionne bedreig en die vyandige koning inperk. 'n Toring in die sewende ry is genoegsame vergoeding vir 'n agterstand van een pion. In hierdie posisie uit 'n spel tussen Lev Polugaevsky en Larry Evans, maak die toring in die sewende ry dit vir Wit moontlik om gelykop te speel al het Wit een minder pion.

Twee torings in die sewende ry is baie keer genoeg om 'n oorwinning af te dwing, of ten minste 'n gelykopuitslag deur ewigeskaak. Hierdie torings word soms "varke op die sewende" genoem omdat hulle baie keer dreig om die teenstander se pionne en ander stukke te "eet".

Torings is die kragtigste aan die einde van die spel waar hulle onversper deur pionne kan beweeg en groot dele van die bord kan beheer. Hulle is effens lomp met die verhindering van vyandige pionne om te promoveer behalwe as hulle in die gelid reg agter die vorentoe bewegende pion is. Terselfdertyd beskerm 'n toring sy eie pionne die beste van agter in dieselfde gelid.

'n Toring is 'n baie kragtige stuk om skaakmat te bewerkstellig. Onder volg 'n aantal voorbeelde van toringskaakmatte wat maklik afgedwing kan word.


</doc>
<doc id="40290" url="https://af.wikipedia.org/wiki?curid=40290" title="Pion (skaak)">
Pion (skaak)

Die pion (♙♟) is die swakste en mees talryke stuk in die bordspel skaak. Dit verteenwoordig die voetsoldate en meer spesifiek die gewapende piekdraers. Elke speler begin die spel met agt pionne, een vir elke blokkie in die tweede ry van die speler af. In Algebraïese notasie begin die wit pionne op a2, b2, c2, …, h2 en die swart pionne op a7, b7, c7, …, h7.

Pionne word onderskei volgens die gelid (kolom) waarin hulle staan. 'n Mens praat byvoorbeeld van "Wit se f-pion" of "Swart se b-pion" of, minder algemeen, "Wit se koningsloperpion" of "Swart se damesruiterpion". Daar word algemeen na 'n "toringpion" verwys, waarmee 'n pion in die a- of h-gelid bedoel word, 'n "ruiterspion" (in die b- of g-gelid), 'n "loperpion" (in die c- of f-gelid), 'n "damepion" (in die d-gelid), 'n "koningspion" (in die e-gelid) en 'n "sentrale pion" (in die d- of e-gelid).

Die pion, wat die mees basiese stuk op die skaakbord is, is afkomstig van die oudste weergawe van skaak, sjatoeranga, wat in Indië gespeel is. Dit is teenwoordig in alle beduidende weergawes van die spel soos shogi en ander nasionale variante. In sjatoeranga en skaak se direkte voorganger wat daaruit ontstaan het, sjatrandj, het die stuk reeds soos vandag een blokkie vorentoe geskuif en skuins na links of regs gebuit. Die stuk was 'n metafoor vir die gewone voetsoldate teenoor die offisierstukke. Die vermoë om tydens die eerste skuif twee blokkie ver te beweeg en die gepaardgaande "en passant" skuif is eers in die 15de eeu in Europa bekom. Die reël vir promosie as die laaste gelid bereik word het ook oor die spel se geskiedenis heelwat verander.

Pionne het ongewone skuiwe en gebruik. Anders as alle ander stukke kan pionne nie agteruit skuif nie. Normaalweg skuif 'n pion een blokkie vorentoe, maar tydens die pion se eerste skuif vanaf die aanvangsposisie het dit die opsie om twee blokkies te skuif. Pionne mag nie die twee blokkie opsie gebruik om oor ander stukke te spring nie en enige stuk wat reg voor 'n pion staan, die speler s'n of die teenstander s'n, verhinder die pion om verder te beweeg. In die diagram na regs kan die pion op c4 na c5 skuif terwyl die pion op e2 na e3 of e4 kan skuif.

Anders as ander stukke buit die pion nie op dieselfde manier as wat dit normaalweg skuif nie. 'n Pion buit diagonaal, een blokkie na vore aan die linker of regterkant.
In die diagram na links kan die wit pion die swart toring of die swart ruiter buit.

'n Selfs meer ongewone skuif is die "en passant" skuif. Die skuif vind plaas as die teenstander se pion sy opsie uitoefen om om twee blokkies vorentoe te skuif tydens sy eerste skuif en op die manier verby die blokkie wat deur 'n pion aangeval word skuif. 'n Pion wat die teenstander se pion sou kon buit as dit net een blokkie geskuif het kan dit steeds doen al staan die teenstander se pion nie op die blokkie wat aangeval word deur dit "in verbygang" te buit asof dit slegs een blokkie geskuif het. Die pion wat die teenstander se pion buit skuif na die blokkie waar die teenstander se pion sou gestaan het as dit sleg een blokkie vorentoe gekuif het en die gebuite pion word van die bord verwyder.

In die diagram na regs het die swart pion so pas van c7 na c5 gekuif. Die wit pion mag dit dus buit deur van d5 na c6 te skuif. Die opsie om "en passant" te buit moet onmiddellik na die dubbele-blokkieskuif gemaak is uitgevoer word. Die "en passant" skuif is tot die pion se repertoire ingevoer in die laat dertiende eeu om te kompenseer vir die pion se nuwe vermoë om op sy eerste skuif twee blokkies ver te skuif. Sonder "en passant" sou 'n pion eenvoudig verby blokkies wat deur die teenstander se pionne beskerm is kon masjeer; "en passant" bewaar dus die beperkende vermoë van pionne wat die vyfde ry bereik het.

'n Pion wat tot by die anderkant van die bord vorder (tot by die teenstander se eerste ry) word gepromoveer tot 'n ander stuk volgens die speler se voorkeur; 'n dame, toring, loper, of ruiter van dieselfde kleur. Die stuk word onmiddellik, voor die teenstander se volgende skuif, met die nuwe stuk vervang.

Die promosiekeuse word nie beperk tot gebuite stukke nie. 'n Speler kan soveel as tien ruiters, tien lopers, tien torings of nege dames hê. Hoewel die uiterste gevalle byna nooit in praktyk voorkom nie, het José Raúl Capablanca en Alexander Alekhine in spel 11 van die 1927 wêreldkampioenskapwedstryd elkeen twee dames gehad. Hoewel sommige skaakstelle 'n ekstra dame insluit het meeste standaardstelle nie bykomende stukke nie en word een van die gebuite stukke gebruik om die nuwe stuk voor te stel. Op die wyse word 'n nuwe dame byvoorbeeld deur 'n omgekeerde toring voorgestel.

Wanneer 'n speler 'n ander stuk as 'n dame kies tydens promosie word dit "onderpromosie" genoem. Dit gebeur gewoonlik as die speler 'n ruiter kies om skaakmat of 'n vurk uit te voer. Onderpromosie word ook gebruik waar promosie na 'n dame tot pat sou lei.

Die pionnestruktuur bepaal gewoonlik die strategiese aard van 'n skaakspel. Terwyl ander stukke gewoonlik maklik hergroepeer kan word om 'n meer gunstige posisie te bewerkstellig as hulle tydelik op 'n slegte plek is, kan 'n swak geplaaste pion nie na 'n meer gunstige posisie terug skuif nie en kan dit ook nie lateraal skuif na 'n ander gelid nie.

Omdat pionne diagonaal buit en hulle vorentoeskuif geblokkeer kan word, kan pionne van teenoorgestelde kante baie keer in diagonale pionkettings vasgevang. In die posisie beheer twee of meer pionne van elke kleur blokkie van een kleur. In die diagram na links is Swart en Wit se d- en e-pionne vasgevang.

In die geval het Wit die langtermyn ruimte voordeel. Wit sal in die posisie makliker as Swart goeie posisies vir sy stukke kan kry, veral aan die koningskant. Swart lei onder wat as 'n "slegte loper" bekendstaan op c8 wat deur die swart pionne verhoed word om na 'n posisie te skuif waar dit aan die koningskant kan uithelp. Aan die ander kant is Wit se sentrale pionne tot 'm mate te ver uitgestrek en kwesbaar vir aanvalle deur Swart. Swart kan die wit pionketting ondermyn met 'n onmiddellike c7-c5 en moontlik later met f7-f6.

Pionne in aanliggende geledere kan mekaar in aanval en verdediging ondersteun. 'n Pion wat geen vriendskaplike pionne in aanliggende geledere het nie is 'n "geïsoleerde pion". Die blokkie voor 'n geïsoleerde pion kan 'n voortdurende swakheid word. Enige stuk wat direk voor die pion geplaas word blokkeer nie slegs die vooruitgang van die pion nie maar kan ook nie deur ander pionne verdryf word nie.

In die diagram na regs het Swart 'n geïsoleerde pion op d5. As al die stukke behalwe die konings en pionne verwyder is kan die swakheid van d4 vir Swart in die eindspel fataal wees. In die middelspel het Swart egter effens meer vryheid van beweging as Wit en kan die geïsoleerde pion moontlik ruil vir 'n ander voordeel voor die eindspel bereik word.
'n Pion wat nie meer geblokkeer of gebuit kan word deur die teenstander se pionne nie word 'n "vryepion" genoem. In die diagram na links het Wit 'n vryepion op a4. Swart se pion op g7 is nie 'n vryepion nie aangesien dit verby Wit se h2-pion moet gaan voor dit gepromoveer kan word. Omdat eindspelle byna altyd gewen word deur die speler wat sy pion eerste kan laat promoveer kan 'n vryepion in die einspel beslissend wees. In dieselfde trant is 'n "pionnemeerderheid", 'n groter aantal pionne aan een kant van die bord, strategies belangrik omdat dit tot 'n vryepion omskep kan word.

Die posisie wat uitgebeeld word kan lyk of dit rofweg gelyk is aangesien elke kant 'n koning en vyf pionne het en die posisies van die konings gelyk is. In werklikheid behoort Wit egter dié eindspel te wen gegrond op die voordeel wat die vryepion bied ongeag van wie eerste skuif.

'n Speler kan ná buit met 'n pion met twee pionne in dieselfde gelid land wat "dubbelpionne" genoem word. Dubbelpionne is heelwat swakker as pionne wat langs mekaar staan aangesien hulle mekaar nie kan verdedig nie en omdat die voorste pion die ontwikkeling van die agterste pion belemmer. In die diagram na regs het Swart 'n strategiese voordeel as gevolg van Wit se dubbelpionne in die c-gelid.

Daar is gevalle waar dubbelpionne 'n mate van voordeel het, tipies wanneer dit agtereenvolgende blokkies verdedig om 'n inval deur die opponent se stukke te verhoed.

Pionne wat beide dubbel en geïsoleer is, is tipies 'n swak punt. 'n Enkele pion of ander skaakstuk voor geïsoleerde dubbelpionne blokkeer beide van hulle en hulle kan nie maklik losgemaak word nie. Dit is raar vir 'n speler om drie pionne in 'n gelid te hê. Afhangende van die posisie kan driebubbellepionne meer of minder waardevol wees as twee pionne wat langs mekaar is.
Met 'n loper kan 'n toringpion 'n "verkeerde toringpion" wees afhangende van watter kleur die loper op staan. Dit veroorsaak dat sommige posisies wat andersins tot 'n oorwinning sou lei in 'n gelykop uitslag eindig. 'n Voorbeeld hiervan word in die diagram na regs vertoon.


</doc>
<doc id="40294" url="https://af.wikipedia.org/wiki?curid=40294" title="Payakumbuh">
Payakumbuh

Payakumbuh is 'n stad en lê in die provinsie Wes-Sumatra in Indonesië op die Sumatra- eiland. Die provinsiale hoofstad is Padang.

Die stad het 3 buurte/administratiewe distrikte:


</doc>
<doc id="40295" url="https://af.wikipedia.org/wiki?curid=40295" title="Tebing Tinggi">
Tebing Tinggi

Tebing Tinggi is 'n stad en lê in die provinsie Noord-Sumatra in Indonesië op die Sumatra- eiland. Die provinsiale hoofstad is Medan.


</doc>
<doc id="40296" url="https://af.wikipedia.org/wiki?curid=40296" title="Afrikaanse Taalbeweging">
Afrikaanse Taalbeweging

Die Afrikaanse Beweging of die Afrikaanse Taalbeweging kan gesien word as die beweging wat hom beywer het vir die Afrikaanse kultuurtaal.
Die Afrikaanse Taalbeweging kan in twee fases verdeel word. Die eerste fase is die periode tussen 1875 en 1899 en staan bekend as die Eerste Taalbeweging. Die Eerste Taalbeweging neem 'n aanvang met die stigting van die Genootskap van Regte Afrikaners of GRA onder leiding van ds. S.J. du Toit. Byna al die stigterslede van die GRA was ook lede van een familie. Die Eerste Taalbeweging word gekenmerk deur 'n groot versigtigheid. Die stigterslede het in die geheim vergader en hulle het onder skuilname geskryf. Die rede hiervoor was dat hulle idee van 'n Afrikaanse skryftaal as "absurd" beskou was deur die algemene publiek van destyds. Een van die stigterslede, D.F. du Toit (Oom Lokomotief) sou via sy blad "Di Patriot", voorspraak gemaak het vir Afrikaans as skryftaal. Oom Lokomotief het egter herhaaldelik verklaar dat sy beweging nie teen Nederlands gekant was nie. Die uitgewery van die Genootskap van Regte Afrikaners, naamlik "D.F. du Toit & Co.", het tydens sy bestaan meer Nederlandse boeke gedruk as Afrikaanse boeke, naamlik 93 650 Nederlandse teenoor 81 000 Afrikaanse boeke.

Die doel van die Eerste Taalbeweging was om die Afrikaners daarvan bewus te maak dat Afrikaans hulle taal is. Dit het al vrae opgeroep. Waarom moes die Afrikaners 'bewus' gemaak word daarvan dat hulle 'n eie taal praat? Het hulle dit dan nie geweet nie? Waarom nie?

Die Tweede Taalbeweging neem 'n aanvang met die artikels van Gustav Preller wat in "de Volkstem" van 19 April tot 14 Junie 1905 gepubliseer is onder die opskrif "Laat 't ons toch ernst wezen", en ook die stigting van die Afrikaanse Taalgenootskap op 13 Desember 1905 in Pretoria. Die Afrikaanse beweging is verder versterk deur die stigting van die Afrikaanse Taalvereniging op 3 November 1906 onder leiding van D.F. Malan en later J.H.H. de Waal in Kaapstad.

Die Afrikaanse Taalgenootskap van Preller se leuse was: "Afrikaans schrijven en spreken, Hollands leren, albei lezen" Die leuse van die Afrikaanse Taalvereniging was: leer Nederlands, schrijf Nederlands als ge kunt en wilt, maar als ge niet kunt of wilt, schrijf dan niet Engels, maar Afrikaans".

Na die beëindiging van apartheid in 1994 is die status van Afrikaans in Suid-Afrika verlaag. Afrikaans het eens 'n gelyke status met Engels gehandhaaf, maar is na een van elf amptelike tale gereduseer. Dit het tot die hernude oorheersing van Engels in die openbare sfeer gelei. Pogings om die marginalisering van Afrikaans te stuit is al as 'n Derde Taalbeweging beskryf.

Die Afrikaanse Taalbeweging was aanvanklik nie gekant teen Nederlands as kultuurtaal nie. Hierdie beweging was aanvanklik ook nie van plan om Nederlands met Afrikaans te vervang nie. Die bedoeling was om Afrikaans naas Nederlands in Suid-Afrika te handhaaf om op hierdie manier beter in staat te wees om die verengelsing van die Afrikaners teë te hou. Met die erkenning van Afrikaans op 8 Mei 1925 was die bedoeling ook nie dat Afrikaans Nederlands moes vervang nie. Wet 9 van 1925 het bepaal dat Afrikaans aan Nederlands gelykgestel is. Wet 9 van 1925 het juis die sinonimiteit van Afrikaans en Nederlands onderskryf.

In die praktyk het dit anders verloop. Die Afrikaanse Taalbeweging het 'n "taalstryd" geword en die stryd was gevoer teen die Nederlandse Taalbeweging. Nederlands is op alle moontlike terreine beveg en doodgedruk. Die taal moes die land uitgeboender word omdat dit beter sou wees vir die vorming van 'n eie Afrikaner-identiteit.

Die Afrikaanse Taalbeweging het uiteindelik afgestuur op 'n taalskeiding met Nederlands. Talle argumente is na vore gebring om aan te dui dat Nederlands nie ook die kultuurtaal van die Afrikaner kan wees nie. Daar is veral op gewys dat Nederlands te 'moeilik' vir die Afrikaners was. Die Nederlandse Taalbeweging het daarop gedui dat Nederlands vir die Vlaminge nie 'moeilik' is nie. Die Afrikaanse Taalbeweging het aangedui dat daar baie 'groot' verskille bestaan tussen Afrikaans en Nederlands en ook 'groot' kultuurverskille tussen die twee groepe. Die Nederlandse Taalbeweging het egter aangedui dat dieselfde taal- en kulturele verskille ook bestaan tussen Engelssprekende lande onderling. Ook in Spaans-, Frans-, en Portugeessprekende lande het onderling 'groot' taal- en kultuurverskille bestaan.

Opvallend van die Afrikaanse Taalbeweging was die versmelting tussen Afrikaans en nasionalisme. Die Beweging was van mening dat die 'vuur van nasionalisme' hoër sou brand met Afrikaans as kultuurtaal vir die Afrikaners. Hierdie beweging was van mening dat elke 'selfrespekterende volk' ook 'n eie kultuurtaal moes hê; of dat 'n 'volk' wat die naam 'volk' waardig is oor 'n eie inheemse kultuurtaal moes beskik, wat die oorsprong van die taal ook is. Die Nederlandse Taalbeweging het egter daarop gewys dat ook die Oostenrykers, Switsers, Skotte en Amerikaners aparte volkere is, maar kultuurtale met ander volkere deel.

Kenmerkend van die Afrikaanse Taalbeweging is dat die meeste van sy ondersteuners laaggeskoolde plattelanders was. Hierdie groep het hoë waarde geheg aan die "taal as simbool", saam met die vlag en volkslied. Die waarde van die "taal as instrument" of die gebruikswaarde van die taal, (aantal boeke, tydskrifte, koerante, musiek, ens.) was as minder belangrik beskou. Vir die Nederlandse Taalbeweging was die waarde van die "taal as instrument" van besondere waarde. Die Afrikaanse Taalbeweging toon ook groot ooreenkomste met die Amerikaanse Taalbeweging, die Vlaamse Taalbeweging, die Noorse Taalbeweging, die Brasiliaanse Taalbeweging en die Quebecse Taalbeweging.


</doc>
<doc id="40297" url="https://af.wikipedia.org/wiki?curid=40297" title="Nederlandse Taalbeweging">
Nederlandse Taalbeweging

Die Nederlandse Taalbeweging verwys na 'n Afrikanervolksbeweging met die doelwit om Nederlands as kultuurtaal van die Afrikaners te behou en en bevorder.

Die stigting van die Zuid-Afrikaansche Taalbond in 1890 word beskou as die begin van die Nederlandse Taalbeweging in Suid-Afrika'. Nederlands was wel indertyd die kultuurtaal van die Afrikaners, maar die stigting van die Genootskap van Regte Afrikaners of G.R.A. het tot onrus gelei onder die Afrikaner-elite en is daar besluit om aktief te begin om Nederlands te bemark en sy status te handhaaf. Die bedoeling van die Nederlandse Beweging was om die Afrikaanse Taalbeweging teë te gaan.

Die werksaamhede van die Taalbond kan as 'n 'volksbeweging' beskou word, omdat dit so 'n groot menigte Afrikaners aangespreek het, soos blyk uit die woorde van prof P.J.G. de Vos in "De Volksbode" van 10 Desember 1891: "(N)iemand kan ontkennen dat het volk al geheel verklaard heeft: Wij willen onze taal behouden en de rechten daarvan handhaven". Daar is dan ook binne drie jaar ná die stigting van die Taalbond, dertig takke gestig.

Die Nederlandse Taalbeweging het daarop gewys dat daar onder die Afrikaners verskillende omgangsvariëteite gepraat word en dat een van hierdie variëteite die (reeds bestaande) kultuurtaal van die Afrikaner is, naamlik Nederlands. Dit sou sinloos wees om een van die ander variëteite (Boere-Afrikaans of Kaapse Afrikaans) te verhef tot kultuurtaal, want dan sou meerdere kultuurtale in omloop kom, wat ongewens sou wees. Van hierdie variëteite het Nederlands bowendien ook die hoogste prestige gehad, wat 'n belangrike vereiste vir 'n kultuurtaal is.

Die leuse van Nederlandse Taalbeweging was: "Leer Nederlands, schrijf Nederlands, en spreek Afrikaans" Die lede van die Nederlandse Beweging was nie gekant teen Afrikaans as omgangstaal nie, maar was wel gekant teen Afrikaans as kultuurtaal. Die lede van die Nederlandse Taalbeweging het daarop gewys dat ook in Europa die meeste mense dialek praat, maar gebruik maak van 'n oorkoepelende kultuurtaal om mekaar te verstaan. Slegs 'n baie klein persentasie Nederlanders en Vlaminge het Standaardnederlands ook as omgangstaal gebruik teen 1930. Die verre meerderheid van die Nederlanders en Vlaminge het verskillende dialekte as omgangstaal gebruik. Dit was die geval in alle Europese lande. Dit was die geval in alle lande van die Nuwe Wêreld, inklusief Suid-Afrika.

Die Nederlandse Taalbeweging het daarop gewys dat in baie lande die begrip 'moedertaal' die aktiewe beheersing beteken van twee taalvariëtiete, naamlik die dialek én die kultuurtaal. Hierdie taalsituasie staan bekend as diglossie. Die bekendste lande waar diglossie beskou word as 'n normale taalverskynsel is die Duits van Switserland en Luxemburg. Die Nederlandse Taalbeweging het Afrikaans en Nederlands dan ook as sinonieme beskou. Twee name vir dieselfde voorwerp. 

Die Nederlandse Taalbeweging het gewaarsku dat as dit die bedoeling was van die Afrikaanse Taalbeweging om Nederlands met Afrikaans te vervang, dit rampsalige gevolge sou hê vir die Afrikaners op taalgebied. Die Afrikaners sou dan noodgedwonge van Engels gebruik moes maak, omdat Afrikaans nooit 'n groot taal kon word nie as gevolg van sy klein aantal gebruikers. Die Nederlandse Taalbeweging wou juis voorkom dat Afrikaners van Engels gebruik maak, omdat hulle verengelsing gevrees het.
Die Nederlandse Taalbeweging is veral gesteun deur hooggeskoolde en welvarende Afrikaners. Hierdie groep het hoë waarde geheg aan "taal as instrument" - aantal boeke, tydskrifte, musiek, gedigte, ens, in die taal verkrygbaar. Die Nederlanders, Vlaminge en Afrikaners sou gesamentlik meer kultuurprodukte kon lewer indien hulle 'n gemeenskaplike kultuurtaal deel, soos ook die Skotte, Engelse, Amerikaners en Australiërs voordeel trek uit die benutting van 'n gemeenskaplike kultuurtaal (ten spyte van groot strukturele verskille in die omgangstale). By die Afrikaanse Taalbeweging het hierdie insig ontbreek.


</doc>
<doc id="40298" url="https://af.wikipedia.org/wiki?curid=40298" title="Amerikaanse Taalbeweging">
Amerikaanse Taalbeweging

In 1789 het Noah Webster voorgestel dat die Engelse taal laat vaar moet word en dat 'n nuwe standaard vir die Amerikaners opgestel moes word, onafhanklik van Engels en wat in alle skole in die VSA in gebruik geneem moes word:

Die "Harper's Magazine" van Mei 1920 skryf: ""Americans who try to write like Englishmen are not only committed to unnatural pose, but doomed as well to failure, above all among the English... Let us sign a Declaration of Literary Independence and formally begin to write, not British, but Unitedstatish. For there is such a language, a brilliant, growing, glowing, vivacious, elastic language for which we have no specific name...Whatever we call it, let us cease to consider it a vulgar dialect of English, to be used only with deprecation. Let us study it in its splendid efflorescence, be proud of it, and true to it. Let us put off livery, cease to be the butlers of another people's language, and try to be the masters and the creators of our own"".
Die digter R. Addington wat vir 'n Amerikaanse linguistiese onafhanklikheid gepleit het, skryf: ""Are Americans to write the language which they speak, which is slowly but inevitably separating itself from the language of England, or are they to write a devitalized idiom learned painfully from books or from discreet frequentation of London literary cliques"". 

Nie alle Amerikaners was ten gunste van 'n spellingsverandering nie. Baie Amerikaners het selfs gevoel dat hulle 'n beter Engels praat as die Britte, maar dan het ook vele gevoel dat daar twee tale gepraat word, en omdat dit te moeilik sou wees om korrekte Engels aan te leer sou dit beter wees om die geskrewe taal by die gesproke taal aan te pas. Hierdie opbloeiende taalpatriotisme het 'n hoogtepunt bereik gedurende 1923, toe daar in 'n aantal Amerikaanse state gepoog is om, 'Amerikaans' die amptelike taal van die staat te maak. Die bekendste pogings was die in Illinois, North Dakota en Minnesota, alhoewel die term "Amerikaans" nog ongedefinieerd was. 

Jay McCormick, 'n republikein en lid van die Huis van Afgevaardigdes, het 'n wetsontwerp by die Amerikaanse kongres ingedien, wat egter nie aanvaar is nie. Sy voorstel het soos volg gelui:

In die staat Illinois is op 10 Januarie 1923 die volgende wetsontwerp ingedien waar die nasieskap van die Amerikaners beklemtoon moes word, sowel as die erkenning van 'n eie inheemse taal. Die wetsontwerp het as volg gelees:

Hierdie wet het van krag geword op 19 Junie 1923, maar in 'n gewysigde vorm. Van die 'Whereases' is die tweede, derde en sesde geskrap. In die plek van die tweede en derde 'Whereas' is die volgende wysigings ingebring:

Die aanvaarding van 'Amerikaans' as amptelike taal van Illinois was 'n mylpaal in die geskiedenis van die Amerikaanse taal. Dit was die eerste staat wat 'Amerikaans' as amptelike taal erken het. Soortgelyke wetsontwerpe is ook aanvaar in die state North Dakota en Minnesota. 

Die doel van die Amerikaanse Beweging was om eers amptelike goedkeuring vir hul nuwe taal te verwerf, en daarna norme vir die taal te ontwikkel.

Daar is heelwat leenwoorde, asook eie skeppinge, wat hul weg in die 'Amerikaanse taal' gevind het. John Russel Barlett se "Glossary of words and Phrases Usually Regarded as Peculiar to the United States" vermeld ongeveer 3,725 terme in 1848, Maximilien Scele de Vere se "Americanisms" vermeld ongeveer 4,000 in 1872, John S. Farmer se "Americanisms Old and New" vermeld ongeveer 5,000 terme in 1889, Sylva Clapin se "New Dictionary of Americanisms" vermeld ongeveer 5,250 terme in 1902, en R.H. Thornton se American Glossary" vermeld ongeveer 3,700 terme in 1912.

Die talle ontlenings wat in die Amerikaanse taal opgeneem is, is baie meer as waarmee Afrikaans pronk. Die tale wat 'Amerikaans' help vorm het, was die volgende: Duits, Nederlands, Sweeds, Deens-Noorweegs, Yslands, Jiddisj, Frans, Italiaans, Spaans, Portugees, Roemeens, Tsjeggies, Slowaaks, Russies, Oekraïens, Serwo-Kroaties, Lets, Pools, Fins, Hongaars, Gaelies, Arabies, Grieks, Chinees, Japannees, Armeens, Hawais en ten slotte Sigeuners.

Daar was in Amerika 'n hele aantal persone wat voorstelle gemaak het vir 'n eie Amerikaanse spelling. Hierdie voorstelle is voorgelê aan die 'Independent Federal Language' vir oorweging. Die bekende Benjamin Franklin het in 1768 sy voorstel gepubliseer in "A Scheme for a New Alphabet and a Reform Mode of Spelling." Hy wou onder andere ses nuwe letters tot die alfabet toevoeg en die c, w, y en j uit die alfabet skrap. Noah Webster, wat uiteindelik daarin sou slaag om 'n breuk tussen 'n Amerikaanse en 'n Engelse ortografie te bewerkstellig, het in 1789 voorgestel dat alle 'silent letters' moes wegval, en dat die spreektaal ook die skryftaal moes word. Dus "bread, head, give, breast, built, meant, realm, friend", moes gespel word as "bred, hed, giv, brest, bilt, ment, relm, frend". En die woorde "mean, near, speak, grieve, zeal" sou verander na "meen, neer, speek, greev, zeel". Ook "laf" i.p.v "laugh", "dawter" i.p.v "daughter", "tuf" i.p.v "tough", "blud" i.p.v "blood", ensovoorts.

Hierdie spelhervorming het Webster gemeen, "with a few other inconsiderable alterations, would answer every purpose, and render the orthography sufficiently correct and regular." Die nuwe spelling sou 'n taalkloof uit die weg ruim: "(R)ender the pronunciation of the language as uniform as the spelling in books," en sou die aanleerproses vergemaklik; en "facilitate the learning of the language." Die sterkste argument was egter patrioties van aard: "A Capital advantage of this reform in these States would be that it would make a difference between the English orthography and the American...Besides this, a national language is a band of national union. Every engine should be employed to render the people of this country national; to call their attachments home to their own country; and to inspire them with the pride of national character".
Die voorstelle van Webster was in Amerika besonder populêr. Sodanig so, dat daar teen 1889 reeds 62 000 000 kopieë van Webster se 'Elementary Spelling Book' verkoop is.

Die Amerikaanse Beweging het as voorbeeld gedien vir die Afrikaanse Beweging. Die Amerikaanse Beweging was egter uiteindelik onsuksesvol en het die beweging na 1925 'n langsame dood gesterf. Die Amerikaanse elite was gekant teen die koms van 'n eie inheemse Amerikaanse kultuurtaal.


</doc>
<doc id="40299" url="https://af.wikipedia.org/wiki?curid=40299" title="Tamale">
Tamale

Tamale is die derde grootste stad in Ghana naas Accra en Kumasi, en het 'n bevolking van 360 579 in 2007 gehad. Die stad lê in die noorde van die land, naby die Volta-meer, en het 'n oppervlakte van 480,77 km².


</doc>
<doc id="40301" url="https://af.wikipedia.org/wiki?curid=40301" title="Nederlands-Indië">
Nederlands-Indië

Nederlands-Indië (vroeër ook Nederlands Oos-Indië, Oos-Indië of Indië, Indonesies: "Hindia-Belanda", Maleis: "Hindia Timur Belanda") was 'n Nederlandse kolonie en het bestaan vanaf 1800 tot 1949.

Die geskiedenis van die kolonie begin in 1619 met die verowering van Jayakarta en stigting van die hoofstad Batavia deur die Nederlandse kommandeur Jan Pieterszoon Coen, wat in diens van die Verenigde Oos-Indiese Kompanjie (VOC) was.

Nederlands-Indië het op 31 Desember 1949 as die "Unie van Indonesië" onafhanklikheid van Nederland ontvang.


</doc>
<doc id="40302" url="https://af.wikipedia.org/wiki?curid=40302" title="Koerse Haf">
Koerse Haf

Die Koerse Haf (Litaus: "Kuršių marios," Russies: "Куршский залив, Koersjski zaliv", Duits: "Kurisches Haff") is 'n baai van die Oossee wat deel uitmaak van Litaue en die Oblast Kaliningrad (Russiese Federasie). Die baai, waarna soms ook as 'n strandmeer verwys word (alhoewel dit naby die Litause hawestad Klaipėda toegang tot die oop see het), word deur die Koerse Skoorwal van die Oossee geskei. Die Nemunas- of Memel-rivier mond met sy rivierarms – waaronder Atmata en Skyrvitė naby die Litause dorp Rusnė – in die Koerse Haf uit.

Die baai beslaan 'n totale oppervlakte van 1 584 vierkante kilometer (waarvan 415 op Litause en die res op Russiese grondgebied). Die grootste diepte is slegs 5,8 meter, met 'n gemiddelde diepte van 3,8 meter. Die baai het 'n maksimale saliniteit of soutgehalte van 8 promille.

Die gebied rondom die Koerse Haf het in die 13de eeu deel uitgemaak van die Koerse en Oud-Pruisiese stamlande. Later het dit aan die historiese gewes Klein-Litaue gegrens. Die ridders van die Duitse Orde het die deurvaart aan die baai se noordelike einde in 1252 vir die oprigting van hul vesting Memelburg en die stigting van die stad emel (tans Klaipėda) gekies. Die Memelgebied is in 1923 deur Litause magte beset en van die destydse Duitse Ryk geskei.

Die Nemunas- (Litaus) of Memel-rivier (Duits) het tussen die twee wêreldoorloë die grens tussen Litaue en Duitsland gevorm; die suidelike gedeelte van die Koerse Skoorwal en die Koerse Haf het tot in 1945 Duits gebly, terwyl die skiereiland naby die stranddorp Nida (Duits: "Nidden") deur Litaue geannekseer is. Die Duitse gebied in die suide het oorspronklik deel uitgemaak van Oos-Pruise en is in 1945 deur Rusland beset. Hierdie gebied vorm tans 'n Russiese eksklawe, die Kaliningrad-oblast, wat deur twee lidstate van die Europese Unie, Litaue en Pole, omsluit word.



</doc>
<doc id="40303" url="https://af.wikipedia.org/wiki?curid=40303" title="Memelland">
Memelland

Memelland of Memelgebied, Litaus "Klaipėdos kraštas", was 'n geografiese term wat tussen die Eerste en die Tweede Wêreldoorlog na dié gedeelte van Oos-Pruise verwys het wat noord van die Memel- (Duits) of Nemunas-rivier (Litaus) geleë is, in 1920 deur die geallieerde en geassosieerde magte onder Franse administrasie geplaas en in 1923 deur Litaue geannekseer is. 

Die term Memelland word in die Duitse taalgebied nog steeds gebruik om na die rivier- en kultuurlandskap tussen Kaunas en Klaipėda te verwys waar die Nemunasrivier vyf eeue lank 'n natuurlike grens tussen Sentraal- en Oos-Europa gevorm het. Sowel in geografiese asook in historiese opsig is dié streek tussen Litaue, Duitsland en Rusland geleë en weerspieël sy kultuur en boukuns invloede uit al drie taal- en kultuurgebiede.

Die landstrook met 'n lengte van 140 en 'n wydte van maksimaal 20 kilometer is in 1939 deur 145 000 mense bewoon. Die grootste stad was Memel (tans Klaipėda) met 'n bevolking van 40 000, Heydekrug (Litaus "Šilutė") met 'n bevolking van 5 0000 en Pogegen ("Pagėgiai") met 2 800 inwoners.


</doc>
<doc id="40304" url="https://af.wikipedia.org/wiki?curid=40304" title="Oos-Pruise">
Oos-Pruise

Die Pruisiese provinsie Oos-Pruise was vanaf die stigting van die Duitse Ryk in 1871 tot in die jaar 1945 die mees oostelike landsdeel van Duitsland. Hier was sowel die mees noordelike asook die mees oostelike punt van die Duitse Ryk geleë. Die gebied is in 1945 voorlopig onder respektiewelik Poolse (die suidelike deel van Oos-Pruise) en Sowjet-administrasie (die noordelike deel) geplaas, maar de facto respektiewelik by die Poolse en die Russiese staatsgebied ingelyf. Sedert 1992 maak die gebied ook in volkeregtelike opsig deel uit van respektiewelik Pole en die Russiese Federasie. Die Russiese gedeelte vorm tans die Oblast Kaliningrad.

Die Duitse Demokratiese Republiek (Oos-Duitsland) het die nuwe grenslyn reeds in 1950 formeel erken, die Bondsrepubliek Duitsland (1949-1990 Wes-Duitsland) het dit in 1972 eers indirek en later, met die Duits-Poolse Grensooreenkoms wat op 14 November 1990 onderteken is, uiteindelik ook formeel erken.

Die Ou Pruiseland was die stamland van die Pruise, 'n Baltiese volk wat verwant aan die Litauers en Lette was. Ná die verowering deur die Duitse Orde het die Ordensstaat ontstaan wat tydens die Reformasie in die wêreldlike hertogdom Pruise omgeskep is. Vanweë die dinastiese vereniging met Brandenburg is na die gebied ook as Brandenburgse Pruise verwys. Die Brandenburgse keurvors Friedrich III het hom in 1701 in die Oos-Pruisiese hoofstad Koningsberg (Duits "Königsberg", tans Kaliningrad) onder die naam Friedrich I self as koning van Pruise bekroon.

Ná die Eerste Poolse Deling in 1772 is kleiner dele van die Poolse Koninklike Pruise, wat by die Koninkryk Pruise ingesluit is, by die gebied ingelyf wat vervolgens tot Oos-Pruise hernoem is.

Die gebied in die noordooste van Europa is eeue lank as die "Wilde Ooste" van Duitsland beskou - 'n grotendeels ongerepte land wat net vir waagmoedige setlaars en avonturiers as geskik geag is. Omstreeks 1900 het kriminalistiese jaarboeke die gebied as 'n provinsie met hoë misdaadsyfers en drankmisbruik beskryf.



</doc>
<doc id="40306" url="https://af.wikipedia.org/wiki?curid=40306" title="Samland">
Samland

Samland (Russies: "Самбия", Litaus: "Sémba", Pools/Latyn: "Sambia") is 'n skiereiland in die Oossee. Die naam Samland is afgelei van die Oud-Pruisiese woord "zemmē" "aarde". Die inheemse bevolking het na hulself as "Semba" verwys, 'n term wat ook in die Oud-Nordiese taal van Denemarke as "Sembe" gebruiklik was.

Samland word in die weste deur die Oossee, in die noorde deur die Koerse Haf en in die suide deur die Weichsel-strandmeer en die Pregel-rivier begrens. In die ooste vorm die Deime-rivier, wat vanuit Gwardeisk (Duits "Tapiau") na Polessk ("Labiau") vloei en vier kilometer verder in die Koerse Haf uitmond, 'n natuurlike grens. 

Die beduidendste stedelike nedersetting in hierdie landskap was Königsberg (tans Kaliningrad), streng gesproke die stadsdeel noord van die Pregel. As deel van die historiese Duitse provinsie Pruise het Samland 1945 onder Sowjet-administrasie gekom en maak tans deel uit van die Russiese Oblast Kaliningrad.


</doc>
<doc id="40310" url="https://af.wikipedia.org/wiki?curid=40310" title="Hoërskool Sentraal, Bloemfontein">
Hoërskool Sentraal, Bloemfontein

Die Hoërskool Sentraal is 'n Afrikaansmedium hoërskool in Bloemfontein, Vrystaat.

Die regeringspogings om die Afrikanerkind te verengels, lei tot die besluit om eie Christelik-nasionale skole teenoor die suiwer Britse staatskole in die lewe te roep. Een van die skole wat uit hierdie versetbeweging ontstaan het, was Sentraal.

Op 11 September 1905 word die Vrije Christelike School onder die afdak van die Gereformeerde Kerk in Zastronstraat in Bloemfontein gestig. Dit was 'n nederige begin, toe 50 leerders deur D.F. du Toit (Oom Lokomotief), in hul moedertaal onderrig is. Om vir die leerders 'n goeie verdienste te verseker, is veral klem gelê op vakke soos hout-, naald-, mandjies-, karton- en kleiwerk. Ook die handelsonderwys is bevorder. Die skool het geleidelik in die rigting van 'n voorbereidende tegniese skool ontwikkel. Die leerdertal het so gegroei dat die kerkgebou en konsistorie van die Gereformeerde Kerk te klein was om almal te huisves. Tog het 'n gebrek aan fondse uitbreiding gestrem en juis die probleem het talle skole laat verkrummel. Die stigters het egter vasgebyt en in 1908, na 'n onderwyswet verseker het dat die Hollandse taal naas Engels gelyke regte sou geniet, is toegegee dat die Vrije Christelike School in 'n staatskool omskep kan word. Vanaf 1 Julie 1908 sou die naam verander word na die Voorbereidende Praktiese Skool. 'n Sinkgebou is ook opgerig waarin die st.4- en 5-leerders gehuisves is. In 1912 het die leerdertal reeds tot 163 gegroei. Ten spyte van verandering en groei, het die skoolbestuur onder voorsitterskap van ds. Willem Postma toegesien dat die Christelike en Afrikaanse karakter behoue gebly het. Na gereelde inspeksie het die Departement hul ingenomenheid met die skool uitgespreek en veral gemeld hoe gelukkig die kinders in die skool was.

Die skool het weer 'n naamverandering ondergaan en dit sou tot 1930 as die Voorbereidende Tegniese skool bekend staan. Vanaf April 1916 is die skool se status verhoog tot middelbare skool en kon leerders tot st.8 opgelei word. In dieselfde jaar sou die getal styg tot 300 leerders. Ruimte en klaskamers was 'n ernstige probleem en daar is selfs van die Gereformeerde Kerk se pastorie gebruik gemaak. Reeds in 1912 is 'n eie skoolgebou belowe, maar as gevolg van teenkanting en 'n gesloer met bouplanne, is die eerste fase van die nuwe gebou in 1917 voltooi. Spoedig was die gebou te klein om die 560 leerders en 23 opvoeders te huisves. Weer moes van bykomende lokale gebruik gemaak word.

Ook aandklasse is aangebied aan persone wat tegniese of handelsrigting hul loopbaan wou maak. Afrikaans as vak is ook in hierdie tyd ingevoer. In 1919 het die eerste vyf leerders die Junior Sertifikaat-eksamen met sukses afgelê. Voorts sou leerders die matrikulasie-eksamen, die OVS-Skooleindeksamen en ook die Hoër Taalbondeksamen gereeld met sukses aflê. Die skool het sy tegniese inslag begin verloor en die klem is na die gewone akademiese vakke verskuif. Aan die einde van 1922 was Sentraal 'n Afrikaansmediumskool met 741 leerders.

In die jare wat sou volg, is die stigma van ‘armmanskool’ of ‘spoorwegskool’ vir goed uit die weg geruim. Daar is bewys gelewer dat deur bekwame toewyding die allerbeste kwaliteit uit die minderbevoorregte leerders gehaal kon word. Die Afrikanerkind is van sy minderwaardigheidskompleks gestroop en ware karakter, naam en identiteit is in hierdie jare nodig geag. Aan sy leerders moes die skool geken word. Die skool se akademiese prestasies was toe reeds landwyd bekend. Reeds in 1924 is die skool tot 'n klas II Middelbare Skool verhef. Toe die eerste inlywing van die Voortrekkers deur die Eerste Minister, genl. JBM Hertzog, in 1931 waargeneem is, was die grootste meerderheid van Sentraal afkomstig. Leierskap is ook gekweek deur die instelling van 'n leerderraad in 1926. In die twintigerjare is aan die skool se kleure, leuse en naam aandag gegee. Op 22 November 1929 is finaal besluit om die naam te verander na Sentrale Hoërskool waaronder die laerskool ook sou val. Sentraal het in die moeilike oorlogsjare van 1939–1946 simbool van sy volk se swaarkry, stryd en oorwinnig geword.
Vanaf Julie 1928 is die skool onder die beheer van die skoolraad geplaas – daar sou nie aan die identiteit van die skool verander word nie. Die eerste jaarblad verskyn in 1930 en op die voorblad het die nuwe wapen en leuse gepryk. Werk en wen. Die Skoollied is in 1932 deur 'n personeellid, FJ Eybers, geskryf en deur mnr PJ Lemmer getoonset – dieselfde skoollied wat nog gereeld met saalperiodes geesdriftig deur die leerders gesing word.

Beperkte klaskamerruimte en beknopte skoolgrond was spoedig weer 'n knelpunt. In die loop van 1933 het die Provinsiale Administrasie begin om die hospitaalgebou in Andries Pretoriusstraat in klaskamers, 'n personeelkamer, 'n kantoor vir die hoof en 'n saal te omskep. Die gebou was ver van die ideaal, maar tog 'n groot verbetering. Deur die hulp en toedoen van die NG en Gereformeerde Kerk, is in 1933 begin om 'n koshuis in een van die verpleegstertehuise in te rig.

Sedert 1932 is die skool tot 'n klas I-skool opgegradeer. In 1938 is die hoër- en laerskool twee volwaardige moderne skoolgeboue in die vooruitsig gestel. Tog was die 1 400 leerlinge van die twee skole in 1942 steeds ingehok met haas geen speelterrein nie en slegs een voetbalveld tot hul beskikking. Intussen is met die bou van 'n swembad begin, waaraan seuns en onderwysers fluks gehel het. Daar sou ook aandag aan die bou van 'n afsonderlike dogterskoshuis geskenk word. Die nuwe skoolgebou is in 1944 betrek.

Aan die begin van 1945 was die skool die grootste Afrikaanse skool in die Vrystaat. Skitterende matriekuitslae het Sentraal se roem tot ver buite die grense van die Vrystaat laat strek. Aandag is ook aan koorsang, debatsvereniging, toneel en die kadetafdeling geskenk. Op sportgebied is mooi hoogtes bereik, maar die akademiese werk was steeds die hoofdoel. Op hierdie prestasies is deur die jare voortgebou. In 1955 is die skoolgebou opgeknap en 'n nuwe seunskoshuis, EIE HAARD, opgerig. In 1974 word 'n spog-gimnastieksaal in gebruik geneem en die swembad tot Olimpiese standaard herbou.

Die stigting van die nuwe hoërskole in snelgroeiende woonbuurtes van die stad, het die leerdertal laat daal. Die groei van die skool sou voor 'n ernstige krisis te staan kom. Om dit te verhoed, is 'n besluit geneem om die skool vanaf die begin van 1981 na die skoolgebou van die Hoërskool Dan Pienaar te laat skuif. Hiermee het Sentraal voor 'n nuwe bedeling te staan gekom, maar aan die tradisies, geskiedenis, gees en karakter van hierdie skool sou dit weinig verskil maak – eerder verrykend inwerk. Sentraal bied steeds 'n tuiste vir Afrikanerseun en –dogter waar hulle 'n Christelike en nasionale opvoeding kan ontvang. Die voltooiing van die nuwe EIE HAARD was vir die Tralies 'n heuglike gebeurtenis. Hierdie unieke koshuiskompleks is iets waarop elke Tralie met reg trots kan wees.

Sentraal se missie is om:

Visie:

"Woorde : FJ Eybers"
"Toonsetting : PJ Lemmer"





</doc>
<doc id="40311" url="https://af.wikipedia.org/wiki?curid=40311" title="Wilhelm Pieck">
Wilhelm Pieck

Friedrich Wilhelm Reinhold Pieck (* 3 Januarie 1876 in Guben; tans Gubin, Pole; † 7 September 1960 in Oos-Berlyn) was 'n Duitse politikus, Sosiaaldemokraat en later Kommunis. Hy was medestigter van die Sosialistiese Eenheidsparty van Duitsland ("Sozialistische Einheitspartei Deutschlands, SED") en van 1949 tot en met sy afsterwe in 1960 die eerste en enigste President van die Duitse Demokratiese Republiek (Oos-Duitsland).


</doc>
<doc id="40314" url="https://af.wikipedia.org/wiki?curid=40314" title="Hoërskool Kroonstad">
Hoërskool Kroonstad

Die Hoërskool Kroonstad (ook bekend as die Blouskool) het in 1994 tot stand gekom nadat die voormalige Hoërskool Kroonstad (Ou Blouskool), die Kroonstad Landbouskool (Lanties), die Hoër Tegniese Skool De Wet Nel (Ampies) asook die Johan Slabbert Spesiale Skool geamalgameer het. Die skool bied kultuuraktiwiteite soos Voortrekkers, koor, dramatiese kunste, CSV, junior landbou, ’n staptoer, redenaars en hip hop aan. Die skool bied ook fasiliteite vir sportsoorte soos rugby, netbal, hokkie, gholf, krieket, atletiek, tennis, swem en jukskei aan. Burger Geldenhuys, André Venter, Faan Rautenbach en Michael Claassens is Springbokke wat bande met die Blouskool het.

Die Blouskool het sy ontstaan gehad uit die Kroonstad Skool. Mnr. M.F. Toerien het Mnr. A. Morrison in April 1919 opgevolg as skoolhoof van die skool in Kroonstad. Die skool was op nege plekke deur Kroonstad versprei en het toe 1115 leerlinge gehad en ’n personeel van 53. Mnr. Toerien moes glo elke dag met sy fiets die dorp platry om die klasse te besoek. Mnr. H.C. van Niekerk was die onderhoof.

In 1919 is met die oprigting van die nuwe Hoërskoolgebou begin en die nuwe gebou is op 21 Mei 1920 formeel deur die administrateur geopen. Met die aanvang van die nuwe kwartaal op 21 Julie 1920 was die verdeling van die skole in Kroonstad nou in werking met Mnr. Toerien as die hoof. Die skool was nou bekend as die Middelbare skool. Die ander skole wat deur hierdie verdeling tot stand gekom het, was die Primêre Skool en English Primary. Mnr. Toerien was die eerste skoolhoof wat die skooldagboek (logboek) in Afrikaans gehou het. In 1930 verwys die Inspekteur van Onderwys egter na die "Hoërskool Kroonstad".

Mnr. Toerien tree in 1934 uit as hoof om te help met die saamstelling van die Afrikaanse Woordeboek in Stellenbosch en word opgevolg deur Mnr. P.J. Loubser.

Mnr. Loubser stel in 1937 die kleredrag vas as volg:

Die eerste jaarblad was ’n gesamentlike jaarblad van die Volkskool, English Primary en die Blouskool en het in 1936 verskyn. In 1940 het die eerste onafhanklike jaarblad verskyn. In Desember 1939 skryf Mnr. Loubser oor ’n vlaag van kindersiektes wat die skool getref het – die koshuise was onder kwarentyn en die skoolbywoning het so laag as 48% gedaal. In Januarie 1941 het Mnr. C.P. Venter vir Mnr. Loubser opgevolg as die skoolhoof. In 1941 is die skoollied deur Mnr. A.B. Cilliers gekomponeer en deur Mnr. P.G. Uys, die sangmeester getoonset.

In 1943 is ’n Wetenskaplike Vereniging gestig onder leiding van mnr. Van Reenen. Junior en Senior matrieks kon met betaling van 1/- ledegeld lede word. Mnr. A.F.S. Kriek volg Mnr. Venter op as skoolhoof in 1945. Hierdie jaar word daar ook vir die eerste keer besluit om ’n hoofseun en -dogter te kies en Chris Venter en Helet Malan (later Den Hartog) word verkies. In 1946 het Dr. Z.J. Pretorius en mnr. Wolfaardt van Afrikaanse Pers oorgegaan tot die uitgee van "Die Kroonstadter" - ’n volbloed koerantjie wat deur die leerlinge versorg is. Vanaf 1947 het die gebruik ontstaan om die jaarblad op te dra aan ’n vertrekkende kollega en die eer het Mej. Boudine van Heyningin te beurt geval wat ses-en-twintig jaar aan die skool verbonde was.

Die hoogtepunt van 1952 was die Van Riebeeck-fees. Vier-en-dertig leerlinge van die Blouskool het onder toesig van mnr. J.A. Neethling afgereis na Kaapstad om die feestelikheid by te woon. In 1955 is ’n nuwe onderwysrigting begin deur 234 St. 6 leerlinge oor te plaas na die Hoërskool.

In 1961 is Mnr. Kriek deur Mnr. A. Strauss opgevolg en 1963 is daar met die konstruksie van ’n nuwe gebou begin teen ’n beraamde koste van R200 000.00. Die hoeksteen van die nuwe gebou is op 24 April 1965 deur Sy Edele dr. L.C. Steyn, Hoofregter van die Rep. van Suid-Afrika en oud leerling, gelê. Met die heropening van die skool op 5 Oktober 1965 het Mnr. Strauss die volgende in die skooldagboek geskryf: "Na pouse het ons oorgetrek na die eerste vleuel van die nuwe gebou".

Op 25 Januarie 1963 is die Lentehof koshuis ingewy. By die geleentheid het bugemeester Fowler gesê: "Several things were achieved in 1963 when the K.H.S. acquired for the first time in history their extended school grounds stretching from Reitz Street across Brand and Hill streets right down to the river banks." Die nuwe Opsaal seunskoshuis is in 1969 in gebruik geneem.

In 1966 het Mnr. C.J. Kleyn vir Mnr. Strauss opgevolg met die woorde: ""I believe in a policy of non-discrimination and fairness. To me, all parents, rich or poor .. all pupils intelligent or less talented, are all of equal importance. Where I do discriminate, however, is between the lazy and the diligent. I won’t spare myself and I expect everyone attached to the Kroonstad High School to do his or her honest duty, to the best of their ability"".

Hy is op sy beurt in 1968 deur Mnr. D.J. Scheepers opgevolg.

In 1994 smelt Hoërskool Kroonstad, die Kroonstad Landbouskool, die Hoër Tegniese Skool De Wet Nel en Johan Slabbert Spesiale Skool saam. Die trotse geskiedenis en tradisies van al hierdie skole het bygedra daartoe dat Hoërskool Kroonstad sy karakter en tradisies verder kon uitbrei.

Johan Slabbert Terrein funksioneer op sy eie onder die vaandel van die Blouskool. Die terrein se skooldrag verskil effens deurdat hulle wit hemde dra.

Die skool is een van baie min in Suid-Afrika wat akademiese, tegniese en landbourigtings bied. Dit kom weens die feit dat die drie rigtings vroeër in afsonderlike skole aangebied is.

Die nuwe skoolvlag is in 2008 deur mnr. B Morgan ontwerp en word sedert die tweede kwartaal van 2008 gebruik vir algemene vertoon en vlagparades.

Die drie koshuise waar kosgangers kan tuisgaan is Huis Smith, Huis De Klerk en Huis Van der Merwe.



</doc>
<doc id="40317" url="https://af.wikipedia.org/wiki?curid=40317" title="Alexander von Humboldt">
Alexander von Humboldt

Friedrich Wilhelm Heinrich Alexander von Humboldt (* 14 September 1769 in Berlyn; † 6 Mei 1859 in Berlyn) was 'n Duitse natuurvorser met 'n studieveld wat ver buite die grense van Europa gestrek het. Sy wetenskaplike werk, wat in 'n tydsbestek van meer as sewe dekades ontstaan het, het die destydse kennis oor die wêreld aansienlik vergroot en van hom een van die medestigters van die geografie as 'n empiriese wetenskap gemaak.

Alexander von Humboldt het navorsingsreise na Latyns-Amerika, die Verenigde State en Sentraal-Asië onderneem. Hy het self veldnavorsing oor onder meer fisika, chemie, geologie, mineralogie, vulkanologie (oorkoming van neptunisme), plantkunde (hy het plantgeografie as 'n wetenskap bevestig), dierkunde, klimatologie (isoterme), oseanografie en sterrekunde, maar ook oor kwessies rakende ekonomiese geografie, etnologie en demografie gedoen. By die samestelling van sy wetenskaplike publikasies het hy met 'n groot aantal leidende internasionale deskundiges uit verskillende domeine gekorrespondeer en sodoende sy eie wetenskaplike netwerk geskep.

In Duitsland het hy veral met sy "Ansichten der Natur" ("Beskouings oor die natuur") en sy "Kosmos" buitengewone gewildheid geniet. Die hoë aansien, wat hy reeds tydens sy leeftyd geniet het, word in byname soos "die tweede Kolumbus", "wetenskaplike herontdekker van Amerika", "vors van die wetenskap" en "die nuwe Aristoteles" (volgens 'n opskrif op 'n gedenkmunt wat deur die Paryse Akademie van Wetenskappe uitgereik is). Von Humboldt is deur 'n verskeidenheid akademieë as lid aanvaar, waaronder die Duitse "Leopoldinisch-Karolinische Akademie der Naturforscher", die Koninklike Pruisiese Akademie van Wetenskappe, die Beierse Akademie van Wetenskappe en die Duitse Akademie van Wetenskappe van Algemene Belang ("Akademie gemeinnütziger Wissenschaften").



</doc>
<doc id="40319" url="https://af.wikipedia.org/wiki?curid=40319" title="Borsig-toring">
Borsig-toring

Die Borsig-toring, 'n staalskelet-gebou met baksteenfasades wat in die klassieke moderne boustyl met Romaanse en Neo-Gotiese elemente uitgevoer is, was die eerste wolkekrabber in die Duitse hoofstad Berlyn wat tussen 1922 en 1924 ver buite die stadsentrum op die fabrieksterrein van die "Borsigwerke", destyds die voorste Europese vervaardiger van lokomotiewe, in Tegel ontstaan het.

In teenstelling met ander hoë geboue wat destyds deur Berlynse maatskappye opgerig is – soos die Werner-werktoring in Berlyn-Siemensstadt en die Ullstein-toring – is die Borsig-toring nie as 'n indrukwekkende fasade vir skoorstene en waterhouers beplan nie, maar het as gewone kantoorgebou gedien. Die besluit om 'n wolkekrabber op te rig het uit die beperkte terrein in Tegel voortgespruit. Die maatskappy Borsig, wat in 1827 deur August Borsig net voor die "Oranienburger Tor" (Oranienburgse Poort) gestig is, het binne enkele dekades tot die grootste vervaardiger van lokomotiewe gegroei en sy fabrieksterrein in 1894/1895 na Tegel, destyds 'n noordelike voorstad van Berlyn, verskuif. Die terrein is drie jaar later ingewy.

Die toring met 'n hoogte van 65 meter beslaan 20 by 16 meter op die grond en is deur die argitek Eugen Schmohl ontwerp wat 'n kort tyd later ook die Ullstein-huis vir die gelyknamige uitgewery in Berlyn-Tempelhof gebou het. Schmohl het vermoedelik die toring van die Werner-fabriek in Berlyn-Siemensstadt, wat volgens 'n ontwerp van Hans Hertlein in 1917 ontstaan het, maar ook Amerikaanse wolkekrabbers as voorbeelde vir sy toring geneem.

Die Borsig-toring was die eerste nywerheidsgebou in Berlyn wat deur ekspressionistiese vormgewing beïnvloed is. Die maatskappy Borsig, wat altesaam 14 000 lokomotiewe vervaardig en na alle wêrelddele uitgevoer het, het in 1929 'n slagoffer van die Groot Depressie geword, en die Borsig-gesin was genoodsaak om hul onderneming te verkoop. Daar bestaan steeds 'n maatskappy met die oorspronklike naam, tog is die fabrieksterrein in Tegel lankal gesluit. Die toring is in die 1970's gerenoveer en dien steeds as kantoorgebou. Dit is nie toeganklik vir die publiek nie. Rondom die Borsig-toring het 'n uitgestrekte sakesentrum ontstaan, terwyl die oorspronklike Borsig-lokomotiewewerkswinkel in 'n moderne winkelsentrum omgeskep is.

Bronliteratuur


</doc>
<doc id="40320" url="https://af.wikipedia.org/wiki?curid=40320" title="Sint Mariakerk (Berlyn)">
Sint Mariakerk (Berlyn)

Die Sint Mariakerk (Duits: "St. Marienkirche") is in die Karl-Liebknecht-straat aan die voet van die televisietoring in die administratiewe distrik Mitte van Berlyn geleë. Dit is een van die oudste kerkgeboue in Berlyn wat nog steeds vir godsdienstige doeleindes gebruik word en een van oorspronklik ses Middeleeuse kerkgeboue in die historiese stadskern van Berlyn, die vroeër digbeboude stadsbuurt Marienviertel.

Die eerste verwysing na die kerk dateer uit die jaar 1292, toe die Sint Mariakerk naas die Nikolaikerk in 'n dokument as die parogiekerk van die Berlynse Neustadt by die Nuwe Markplein ("Neuer Markt") genoem is. Die kerk se fondament is in die 13de eeu uit swerfstene en afgebrokkelde gesteente gebou, waarop 'n saalkerk uit glansende helderrooi bakstene in die Brandenburgse Gotiese styl ontstaan het. Tydens die Middeleeue was die kerk naas die Heilige Gees-hospitaal een van twee beginpunte vir die pelgrimsroete wat van Berlyn na Wilsnack gelei het.

Vir die toring is skulpkalk uit die Rüdersdorfse steengroef gebruik. As gevolg van brandskade is die toringspits tussen 1663 en 1666 deur Michael Mathias Smids in die Barokstyl herstel en in 1789/90 deur Carl Gotthard Langhans volgens die Neogotiese styl omgebou. Hermann Blankenstein het tussen 1893 en 1895 omvattende restourasie- en ombouwerk gedoen, terwyl 'n tweede ombou saam met die herstelwerk ná oorlogskade in 1969/70 plaasgevind het.

Nadat die Nikolaikerk in 1938 as "musiekdomkerk" aan die Stad Berlyn afgestaan is, was die Mariakerk die oudste preekkerk in Berlyn. Ná die einde van die Tweede Wêreldoorlog was dit een van min groot sakrale geboue in die stad wat nog vir kerkdienste gebruik kon word. Tans is die kerk weer 'n belangrike plek vir gebeurtenisse op die kerklike kalender, ekumeniese kerkdienste en kerkmusiekkonserte.

Die heropbou ná die Tweede Wêreldoorlog was in die historiese stadskern van Berlyn aan grootskaalse stedelike hernuwing gekoppel. Die omgewing rondom die kerkgebou is tussen die Berlynse stadsspoorlyn, die Karl-Liebknecht-straat, die Rathaus-straat en die Spree-rivier in argitektoniese opsig heeltemal omgeskep. Die kerk, wat tot in 1945 temidde van 'n digbeboude woonbuurt naby die vroeëre Nuwe Markplein geleë was, is tans 'n enkele vrystaande gebou op 'n groot, oop plein wat deur nuwe woon- en kantoorgeboue met talle verdiepings omring en deur die Berlynse televisietoring oorheers word. Met die afbreek van byna alle historiese geboue in sy omgewing en die verwydering van die Middeleeuse straatrooster is die Sint Mariakerk naas die "Rote Rathaus" ("Rooi Raadsaal") die enigste sigbare herinnering aan die feit dat 'n mens hom hier in die historiese stadskern van Berlyn bevind.

Die Dodedans-fresko in die toringsaal van die Sint Mariakerk word as een van die beduidendste Middeleeuse kunswerke in Berlyn beskou wat bewaar gebly het.

Die muurskildery met 'n lengte van 22,6 meter en 'n hoogte van 2 meter beeld 'n rondedans van persoonlikhede van die geestelike en burgerlike stand uit wat elkeen saam met 'n doodsfiguur 'n stadige stapdans uitvoer. Hierdie manier van uitbeelding is ontleen aan soortgelyke Dodedanse wat al vroeër in Lübeck en moontlik ook in Hamburg ontstaan het. Daar is egter geen skriftelike oorlewering rakende die ontstaansgeskiedenis van die fresko nie. Derhalwe is krimininalistiese metodes ingespan in 'n poging om die skildery se oorsprong te bepaal. Volgens die verskillende gevolgtrekkings, wat uit hierdie ondersoek voortgespruit het, word die Dodedans tans omstreeks die pesjaar 1484 gedateer.

Kenmerkend vir die Berlynse Dodedans is sy geometriese rangskikking - die Dodedans loop vanuit die westelike ingang, kronkel oor die pilaar, die westelike en noordelike muur en eindig byna in die sentrum van die kerk. Die geestelike en wêreldlike persoonlikhede word deur 'n kruisigingstoneel, wat in die skildery sentraal staan, van mekaar geskei. Die tekste, wat die fresko vergesel, is die oudste bekende digkuns in Berlyn.

In die versreëls kla die verteenwoordigers van die twee stande oor hul lot en probeer sodoende hulle naderende dood uitstel. Die versreëls is in die taal van gewone mense geskryf en weerspieël die sterk invloed van 'n Fransiskaanse wêreldbeeld, soos ook uit die skeiding van geestelikheid en burgerstand blyk. Die rondedans word dan ook deur 'n prekende Fransiskaanse monnik geopen. Kunshistorici neem dus aan dat die muurskildery in opdrag van die Berlynse burgerstand deur 'n Fransiskaanse monnik uitgevoer is. Hierdie bevinding word deur die feit bekragtig dat in dieselfde tydperk bouwerk aan die Fransiskane se Grys Klooster in Berlyn gedoen is.

Die Dodedans is waarskynlik in die Reformasietydperk met kalk gewit en eers in die jaar 1861 deur die koninklike boukundige amptenaar Friedrich August Stüler herontdek. Die muurskildery is tans nie in 'n goeie toestand nie. As gevolg van vogtigheid in die mure het die kleure verbleek, en die kunswerk word intussen deur 'n glasmuur beskerm.

Die kerk beskik oor vyf klokke: G°-B°-c'-es'-es″. Die vier groot klokke is aan geboë jukke opgehang.

Bronliteratuur



</doc>
<doc id="40349" url="https://af.wikipedia.org/wiki?curid=40349" title="Vlaamse Taalbeweging">
Vlaamse Taalbeweging

Die term Die Vlaamse Beweging dui meestal op die emansipasie van die Vlaamse volk. Soms egter word onder Vlaamse Beweging ook die Vlaamse Taalbeweging verstaan. Die Vlaamse Taalbeweging was egter 'n poging om Vlaams van Nederlands te skei. Die Afrikaanse Taalbeweging het die Vlaamse Taalbeweging as 'n voorbeeld beskou. Die Afrikaanse Taalbeweging het aanvaar dat Vlaandere ook 'n eie koers sou vaar op taalgebied en dat die Vlaminge ook suksesvol sou wees in die verwerwing van 'n eie inheemse kultuurtaal: Vlaams.

Sedert die instelling van die Grote Raad in 1445 het die Lae Lande 'n eenheid gevorm. Maar gedurende 1648 vind die definitiewe politieke skeiding plaas tussen België en Nederland, nadat Nederland sy onafhanklikheid van Spanje verkry het. Die twee gebiede sou van mekaar geskei bly, tot en met die val van Napoleon in 1814, toe België en Nederland weer verenig kon word onder koning Willem I, as Het Verenigd Konkinkrijk der Nederlanden. As gevolg van die emigrasie van Vlaamse intellektuele na Nederland, het Vlaandere op intellektuele sowel as ekonomiese terreine, swak begin presteer.

In 1715 neem Oostenryk die gesag oor in België. België het toe nog onder Spaanse gesag gestaan. In die tyd het Frans 'n baie belangrike rol gespeel as taal van die adel. Maar 'Vlaams' was wel nog gebruik in die plaaslike besture van Vlaandere en Brabant. Dit is ook in die Hoge Raad (Parlement) gebruik, en ook in die gereghowe.) 'Vlaams' was ook die onderwystaal en tydens die periode sou Jan des Roches 'n belangrike rol speel op die gebied van die Nederduitse taal in Vlaandere. Des Roches skryf onder andere gedurende 1761 sy "Nieuwe nederduytsche Spraek-konst", en in 1769 'n woordeboek: "Nouveau dictionnaire françois-flamand et flamand-françois", wat tot in 1830 herdruk is. In al sy werke gebruik hy die Antwerpse dialek as norm, en sedert 1777 word ook die onderwys in Vlaandere gebaseer op die norme van Des Roches, wat spelling en spraakkuns betref. Des Roches sou dan ook bekend staan as die grondlegger van die "Nieuwe-Belgisch-Vlaemsche" spelling. Nederland en Vlaandere hanteer nou elkeen sy eie spelling en eie grammatika. 'Vlaams' skei van 'Nederlands' en ontstaan hier twee onafhanklike tale.

In 1794 word België deel van Frankryk onder Napoleon. Napoleon sou 'n kragtige verfransingspolitiek toepas. Gedurende die tyd het Vlaandere vinnig verfrans. Franse amptenare, onderwysers, regters en advokate het die land binnegestroom, en Nederlands was verbode verklaar. Alle moontlike maatreëls is getref om Nederlands in Vlaandere uit te roei. Nederlands is uit die stadsbestuur, gereg en die leer verban. Daarby is die Nederlandstalige pers ook vervolg. Selfs die groot stede Gent, Antwerpen en Brussel, waar die stadsbesture Nederlands gebruik het, was verplig om slegs Frans te gebruik. Tog was daar ten minste een ligpuntjie: Die laer onderwys kon in 'Vlaams' gegee word, maar die gehalte van die onderwys was beroerd, en die meeste van die onderwysers kon hul eie taal slegs met groot moeite onderrig.

Nadat Napoleon verslaan is, is België (inklusief Luxemburg) met Nederland verenig onder koning Willem I, onder "Het Verenigd Koninkrijk der Nederlanden". Willem I sou dieselfde beleid as die Franse volg, naamlik, één land, één taal. Vir dié Verenigde Koninkryk moes die taal Nederlands wees, en het hy ook gehoop om mettertyd die Waalse en Duitse gebiede vir die Nederlandse taal te wen, deur die invoering van Nederlands as vak in alle skole van die Ryk. Die vreugde oor die verwerping van Franse gesag in veral Vlaandere was groot. Baie Vlaminge het die eenmaking met Nederland verwelkom.

Die koning het nie op hom laat wag nie, reeds op die 1ste Oktober 1814 is besluit dat alle openbare aktes in Nederlands moes wees in die Vlaamse provinsies van België. Vanaf 15 September 1819 is deur die regering besluit dat Nederlands die landstaal sou wees in dié provinsies, betreffende die openbare bestuur, die gereg, die bankwese en die krygswese. Op 26 Oktober 1822 word dit ook op Brussel en Leuven van toepassing gemaak. Vanaf 1 Januarie 1823 was Nederlands die enigste taal wat in vermelde funksies gebruik kon word. Bitter min staatsamptenare was toe in staat om Nederlands te gebruik.

Hierdie besluit lei egter tot groot ontevredenheid, veral aangevuur deur Walloniërs wat oral in Vlaandere die staatsdiensposte gevul het, maar ook Vlaminge self. Baie Vlaminge het die Nederlands van Nederland nie geken nie, en het selfs voorstanders van die taalhereniging tussen België en Nederland, die gesproke taal van Nederland nog nooit eens gehoor nie. Daar was baie Vlaminge wat graag weer die twee Nederlande verenig wou sien en baie het ook geglo dat hulle die Nederlandse taal "magtig" was, maar "bij het eerste contact met de Hollanders al voelden, dat zij de taal toch eigenlijk maar zeer slecht kenden".

Taaldiskussies het op hoë vlak uitgebreek. Een van die vele stemme wat opgegaan het ten gunste van die éénheidstaal in die nuwe koninkryk, was die van priester Leo de Foere. Gedurende 1815 laat hy hom heftig uit teen Frans, en bepleit hy noue aansluiting by die taal van Nederland, want "beyde die taelen hebben in hunne natuer niets verschillig en koomen onder de gemeene benaeming van Nederduytsche Tael" L. de Foere het die eenheid tussen 'Vlaams' en 'Hollands' beklemtoon, en gemeen dat dit twee dialekte van dieselfde taal 'Nederduits', was. Oor die verskille tussen Vlaams en Hollands meen hy, dit is "geen wezenlyke maer toevallige verscheydenheden.

Maar daar was ook teenstand. 'n Advokaat, P.J. Barafin, het in 1815 betoog dat Vlaams en Hollands twee verskillende tale geword het, wat uitspraak, spelling, woordeskat en styl betref. Volgens die skrywer Behaegel was daar diepgewortelde verskille (paard i.p.v. peird, staart i.p.v. steirt, vaardig i.p.v. veirdig...), wat "gevestigd op den hollandschen en vlaemschen tongval, de uytspraek der beschaefdste en geoefendste van elke landstreek zynde, voór het tegenwoordig, aen geene vereeniging onderhevig zyn". 'n Samesmelting tussen die twee 'tale' was vir Behaegel onhaalbaar.

J.F. Willems wat 'n vurige voorstander was van taaleenheid tussen Nederland en België, was bewus daarvan dat daar groot verskille in die taalgebruik tussen Noord en Suid was. Hy meen dat veral die onderontwikkelde plattelanders in die Suide daarvan oortuig was dat Hollands werklik 'n ander taal, 'n vreemde taal was, ewe onverstaanbaar as Hoogduits".

Willems was aanvanklik nie gelukkig daarmee dat die Hollandse taal volledig deur die Suide oorgeneem moes word nie, want die glorieryke verlede toe Wesvlaams 'n dominerende rol in die Nederlande gespeel het, het nog vars in die geheue gelê. Hy skryf gedurende 1820: "Het oude Vlaemsch, dat eertyds evenzeer in de noordelyke als in de zuidelyke Provincien de wet gaf, moet onderdoen voor een dialect, hetwelk nu pas vyftig jaren den naem van Hollandsch heeft mogen dragen". Maar 'n eie taal vir Vlaandere was egter vir Willems onaanvaarbaar. Hy het aanhoudend gewaarsku teen pogings om in Vlaandere "een byzonder taeltjen" te probeer skep, wat volgens hom nie bestand sou wees teen Frans nie".

Om die onkunde en weerstand in België teen Nederlands te breek, is deur die nuwe regering besef dat deeglike volksonderwys onontbeerlik was. Die nuwe regering span alle kragte in om die onderwys in Vlaandere te vernederlands. Aan die universiteite word Nederlanders ingevoer, en te Lier word 'n opleidingsentrum vir onderwysers gevestig. Vanuit Leuven word 'n brosjure versprei, getiteld: "Over het Herstel en de Invoering der Nederlandsche taal". By alle ander onderwyskolleges, en ook op die gebied van laer onderwys word ingrypende maatreëls getref om die Vlaminge te vernederlands." Maar die uitkoms was teleurstellend. Byna niemand was opgewonde oor die koms van die Nederlandse taal nie.

Die Franssprekende Belge het Nederlands as 'n minderwaardige taal beskou, en wou Frans as kultuurtaal ten alle koste probeer behou. Die Vlaamse elite het hewig weerstand gebied teen die invoering van Nederlands, maar daar was ook teenstand in sommige volkskringe, "waar men het stijve, boekachtige Hollands niet gelijk wenste te stellen met de inheemse Vlaamse omgangstaal" Die gewone Vlaming was arm, en sy spreektaal het geen statuswaarde gehad nie. "Zij voelde zich tegenover de Hollandse ambtenaren van Willem I gelijkwaardiger wanneer zij de Franse standaardtaal gebruikte" Daarby het talle Vlaamse katolike priesters Hollands beskou as 'gevaarlijk werktuig der ketterij'.

Taal word nou met godsdiens in verband gebring. 'Hollands' word beskou as 'protestants'. Vlaams as 'n katolieke taal. Die verset teen die invoering van Nederlands in België het bly toeneem. Die ontevredenheid het so groot geword, dat daar in 1829 selfs 'n petisie, teen die gebruik van Nederlands in Vlaandere, aan die regering voorgelê is. As gevolg van toenemende druk, is op 4 Julie 1830 deur 'n Koninklike Besluit die taalreëling ongedaan gemaak, maar 'n Belgiese volksopstand was reeds op hande. Koning Willem I het militêr probeer ingryp, maar die gort was gaar. België word in 1830 'n onafhanklike staat.

Nadat België sy onafhanklikheid van Nederland verkry het, het die Vlaminge met 'n taalprobleem gesit. Welke spellingsnorm moet in die Suide geld? Dit het aanleiding gegee tot die sogenaamde spellingsoorlog, maar in werklikheid het dit om meer gegaan as net spelling. Dit het gegaan om die taalvorm en was daar 3 opsies, naamlik die taalnorme van Nederland behou soos voor die Belgiese onafhanklikheid, of aansluiting probeer soek na die ou Des Roches spelling en grammatika, of 'n eie inheemse Vlaamse taal standaardiseer.

Die regering het die publiek gevra om taalvoorstelle in te stuur. 'n Kommissie van sewe lede (drie Vlaminge, drie Brabanders, en een Limburger), onder leiding van Willems, sou die voorstelle bestudeer. P. Behaegel het sy 'vlaemsche spelkunst' voorgedra. Behaegel het die kommissie egter gewantrou, en was die bedoeling van die kommissie volgens hom, "geheel ons vlaemsch allengskens naer het hollandsch te vervormen". Behaegel wou 'n eie inheemse Vlaamse taal vir die Vlaminge tot stand sien kom. Die kommissie het die voorstelle van Behaegel egter verwerp en omdat daar nie ander betekenisvolle voorstelle was nie, het die kommissie toe self 'n spellingsreëling uitwerk en is dit bekend gemaak in 1839. Hierdie spelling was egter vir alle praktiese doeleindes Nederlands en is op 11 Oktober 1841 as spellingsnorm aanvaar in die onderwys. Op 1 Januarie 1844 is die spelnorm deur 'n Koninklike Besluit amptelik bekragtig. Op 21 November 1864 word die spelling van De Vries en Te Winkel in België amptelik aanvaar, en in Nederland in 1883 wat beteken het dat taaleenheid volledig bereik was.

Een man het hier sterk leiding geneem en dit was Jan Frans Willems. Hy het sy opponente daarvan oortuig dat daar net een moontlikheid was en dit was dat "alleen een algemeen beschaafd-Nederlands, als kultuurtaal, zich met gezag tegenover het Frans zou kunnen doen gelden", en hy wou die taal van Vlaandere maar so na aan Nederlands hou, as wat maar moontlik kon.

Hiermee was die taaleenheid tussen Nederland en Vlaandere vir alle praktiese doeleindes herstel.

Die verfransing van België het met die afskeiding van Nederland weer op dreef gekom. Die Franse het Nederlands geminag en "Vlaams" selfs gehaat. Die amptelike taal in België was Frans en die Vlaminge moes nou sonder die hulp van Nederland opkom vir hulle taal. Tog het die Vlaamse Beweging sukses geboek. In 1866 word Antwerpen die eerste Belgiese stad waar Frans vervang is met "Vlaams" as bestuurstaal.

Vanaf 1873 is Nederlands in strafsake toegelaat, en in 1878 kon dit deur die owerheid gebruik word. Nederlands is eers weer in 1883 in die onderwys toegelaat. Die wette is egter nie goed toegepas nie. In 1930 is 'n aantal taalwette aangeneem wat vir die eerste keer behoorlik toegepas is. Die universiteit van Gent is ook vervlaams na vele vorige mislukte poginge. In 1932 het die laer- en hoërskool onderwys vir Vlaminge in Vlaandere eentalig Nederlands geword en in 1935 is 'n taalwet aangeneem wat bepaal het dat die howe die Vlaminge in hul eie taal moes verhoor en vonnis, anders kan die vonnis nietig verklaar word.

In 1962 is die taalgrens wetlik vasgelê en in 1963 is besluit dat die streektaal die onderwystaal sou word en dat Franssprekendes hulle taalregte in laer- en hoërskole in Vlaandere sou verloor. Brussel sou 'n tweetalige stad word en waar moedertaalonderrig verpligtend gemaak is. Vanaf 1963 is België definitief in vier taalgebiede verdeel, naamlik: 'n Nederlandse, Franse, Duitse en tweetalige Brussel. Die universiteite van Brussel en Leuven was nog onopgelos. Die Franse gedeelte van die Katolieke Universiteit Leuven het selfs aan uitbreiding gedink, maar na 'n tydperk van gewelddadige betogings het die Franstalige deel in 1968 na Wallonië verhuis. Die Université Libre de Bruxelles is gedurende 1969 in twee outonome universiteite verdeel, met die Vrije Universiteit Brussel as Nederlandstalige kampus.

Die term taalprtikularisme dui op die afskeiding van Nederlands. In Vlaandere was in die verlede talle oproepe gedoen van Vlaminge om van die Nederlandse taal te skei en 'n eie inheemse taal in te voer. Na die onafhanklikheid van België het 'n aantal persone na vore getree wat taalskeiding met Nederlands bepleit het. Vir hulle was die landsgrens ook die taalgrens. Veral een persoon was teen enige skeiding op taalgebied en dit was J.F. Willems. Teenoor hom het priesters en skrywers gestaan soos, L. de Foere, P. Behaegel, van Daele, Gezelle, Bôn, Duclos, De Bo, ens., wat 'n taalskeuring bepleit het. Te Brussel is selfs 'n onderneming gestig onder die naam "Vaderlandsliefde", wat 'n blad uitgegee het met die naam "De Waeren Belg" om elke vorm van Hollandse spelling te bestry.

In die suide van Wes-Vlaandere het die Ieperse dokter, Van Daele, gedurende 1805–1806 'n tydskrif "Tyd-Verdryf" uitgegee, waarin hy sy voorkeur gegee het aan Wesvlaams as die werklike moedertaal van die streek, want "het Hollandsch en Brabantsch zijn te ver afgeweken van de rechtschapene Tael-wetten". Volgens Van Daele was "Der Hollanderen uytspraek gelykt meer aen een jammerende gesang, als aen een mannetael".

Gudio Gezelle (1830–1899) was egter een van die voorste stryders van 'n onafhanklike taal 'Vlaams'. Gezelle het 'n Wesvlaams geskryf en die taal gepropageer as die "eie-taal" van die Vlaminge: die taal met 'n nostalgiese verlede. Aan Nederlands het hy 'n hekel gehad. Daarby het Nederlands volgens hom 'n protestantse, en dus 'n ketterse beeld uitgestraal, wat as 'n bedreiging vir die katolisisme gesien is. So skryf hy onder andere: "Ik ben geheel zeker dat de tijd allengskens gekomen is dat wijlieden, al te maal katholieke nederlanders, behooren op malkaar te steunen, liever als voortdurend naar het half joodsch, half heidensch Hoog-Holland te gaan om steun en goedkeuring". Vir Gezelle was die Hollandse taal 'n wangeskape 'bastaardtaal' en 'n mengtaal. Hy skryf dat selfs geleerde mense toegee dat Nederlands "zoo min tot de saksische als tot de zuiver frankische tongvallen van het nederduitsch behoort. Het is geen zuivere tongval, maar een mengelmoes van friesch en nederduitsch, van brabantsch, vlaamsch, nederrijnsch, saxensch, ja tot joodsch, indisch en maleisch toe".'Vlaams' daarenteen was 'n "suiwer" en "smetvrye" taal.

Vir Gezelle was die poging om taaleenheid tusen België en Nederland te bewerkstellig tot mislukking gedoem. Dié taaleenheid het hy 'n "groot ongeluk en besmettelijke kanker" genoem, wat "taalkundig, volks-, en zielkundig gesproken, eene dwaasheid" sou wees, indien dit deurgevoer sou word. Dit sou verder op niks anders neergekom het nie, as 'n "schijneenheid der papieren taal." "Beskaafde Hollands" het vir Gezelle geen teken van "beskawing" gedra nie. Dit was gewoon 'n "papiertaal". 'n Taal wat by dokumente en amptelike stukke tuishoort, en "geen onmiddellijke verbinding meer had met het volk".

Gezelle het die propagering van Nederlands in België beskou as 'n "verhollandsing van het volk". Tog het Gezelle 'n droom gehad. Hy het gehoop dat 'Vlaams' die taal sou word van die huidige Nederland en Vlaandere.

Die Afrikaanse Taalbeweging het die Vlaamse Taalbeweging as voorbeeld beskou. Veral Gustav Preller was begeester met die idees van Gezelle. Preller het vas geglo dat die Vlaminge hulle eie taal sou invoer.

Die idee van 'n eie taal vir Vlaandere het doodgeloop. Die meeste voorstanders van 'n eie Vlaamse taal was laaggeskoolde Vlaminge. Die Vlaamse elite het geen heil gesien in 'n aparte Vlaamse taal nie. Hulle het taaleenheid met Nederland voorgestaan soos ook die Nederlandse Taalbeweging in Suid-Afrika voorstanders was van hierdie taaleenheid met Nederland.

Om verwarring op taalgebied te voorkom het die Belgiese regering op 10 Desember 1973 'n wet aanvaar waarin staan dat die terme "Vlaams" en "Vlaamse taal" voortaan vervang sal word deur die terme "Nederlands" en die "Nederlandse taal".

Taalkundiges in Vlaandere wys vandag daarop dat Vlaandere byna dieselfde fout gemaak het as die Afrikaners met die invoering van 'n eie taal en dat dit gelukkig vir Vlaandere, nie gebeur het nie. Die Vlaamse Taalbeweging het dieselfde oogmerke gehad as die Afrikaanse Taalbeweging, die Amerikaanse Taalbeweging, die Noorse Taalbeweging, die Brasiliaanse Taalbeweging en die Quebecse Taalbeweging.


</doc>
<doc id="40353" url="https://af.wikipedia.org/wiki?curid=40353" title="Ternate">
Ternate

Ternate is 'n stad en in die provinsie Noord-Molukke in Indonesië geleë is. Ternate is die provinsiale hoofstad.

Die lughawe is Sultan Babdullah.

Die stad het 4 buurte/administratiewe distrikte:


</doc>
<doc id="40362" url="https://af.wikipedia.org/wiki?curid=40362" title="Germaanse godsdiens">
Germaanse godsdiens

Germaanse godsdiens is 'n sambreelterm vir die religieuse lewe en praktyke van Germaanse stamme en volkere wat dikwels duidelik van mekaar verskil het. Daar was nogtans ook gebruike en godsdienstige opvattings wat deur alle Germaanse groepe gedeel is, soos die politeïstiese karakter van die godsdiens, die geloof aan 'n hiernamaals, bepaalde offerpraktyke, orakels (die geloof aan Godspraak) en sekere fatalistiese oortuigings. Naas 'n godsdiens het die Germane ook hul eie mitologie ontwikkel.

Die term Germaanse godsdiens dek 'n periode wat van die laat Bronstydperk tot in die tyd van die kerstening van Germaanse volkere in die vroeë Middeleeue. Volgens tydelike en geografiese besonderhede van die beskikbare bronmateriaal onderskei navorsers 'n Noord-Germaanse en 'n Suid-Germaanse godsdiens. Vanweë die afsonderlike ontwikkeling van die Angel-Sakse ná hulle vestiging op die Britse hoofeiland word die Angel-Saksiese godsdiens as 'n derde navorsingsgebied beskou.

Die Germane het hul godsdiens nie van die wêreldlike sfeer afgesonder nie, maar eerder as deel van die regtelike en sedelike orde van hul stamgemeenskap beskou. Die stamhoof het ook as 'n soort religieuse leier gefungeer en was daarnaas verantwoordelik vir die handhawing van 'n natuurlike ewewig tussen die verlede en die toekoms. Hierdie ewewig is in die Germaanse wêreld deur prosesse van wording en groei versinnebeeld, soos in die reusagtige lewens- of wêreldboom Yggdrasil wat diep in die aarde gewortel was en met sy kroon tot in die heelal gestrek het. 'n Soortgelyke wêreldboom kom as religieuse en mitologiese simbool ook in die Slawiese wêreld voor. Die Germane het immergroen esbome as manifestasies van hierdie sentrale religieuse simbool vereer, en rune- en orakelstawe, wat gebruik is om die toekoms te voorspel, is uit eshout gesny.

Maar net soos ander lewende dinge was ook Yggdrasil deur verval bedreig – sy val sou die einde van die wêreld (Ragnarök) beteken, 'n slag waarin Gode en demone teen mekaar sou veg en uiteindelik almal sou vergaan sodat die siklus van wording opnuut kon begin en die wêreld weer kon ontstaan.

Die lot van die Germaanse stamgemeenskap is deur drie skikgodinne, die Norne, bepaal wat oor die water van die lewe onder Yggdrasil se wortels gewaak het. Hulle het oor die lot van mense bestem, en die gemeenskap het hul besluite as onafwendbaar beskou en aanvaar. 'n Enkele mens is in hierdie verband steeds net as deel van 'n gemeenskap beskou wat verantwoordelik was vir die wêreldse bestaan van sy sibbe en die vervulling van hul lot. Hoe beter hy daarin geslaag het, onder meer as heldhaftige kryger, hoe groter was sy eer. Daarenteen is alles, wat die voortbestaan van sy sibbe op enige manier sou kon bedreig het, soos onvrugbaarheid, lafhartigheid of minagting van die godsdienstige orde, verafsku.

Die wêreld van mense, Midgard, is gekontrasteer met die goddelike wêreld, Asgard. Asgard het twee groepe van godhede behels, Ase en Wane. Die belangrikste Ase-godhede was die god van oorlog en die doderyk, Odin (Oudhoogduits "Wotan" of "Wodan"), en die god van donder, Thor (Oudhoogduits "Donar", Angel-Saksies "Þunar"). Die beduidendste Wane was die twee vrugbaarheidsgodhede Njörd en Freya.

Vir die menslike geslag was die Germaanse godhede vennote in hul stryd om die heersende orde te handhaaf, maar ook hulle was aan die lot van wording en vergaan onderworpe. Die religieuse feeste is in die ritme van seisoene gevier (somer- en wintersonstilstand, lente en oestyd) of ter geleentheid van belangrike biografiese gebeurtenisse (oorgangsrites wat 'n onomkeerbare ritus in die status van 'n mens gesimboliseer het). Die afsterwe van 'n mens is as die oorgang na 'n ander bestaan beskou. Daar was twee hemelryke of rusoorde waar die menslike siel sou voortleef. Die een was die onderaardse doderyk of Hel. Die siele van mense wat 'n natuurlike dood gesterf het, het hierheen gegaan. Die ander rusoord was die Walhalla. Die Walhalla was die paradys vir (dapper) gesneuwelde krygers. Hulle word gekeur deur die Walkure.

Oorledenes is dikwels in natuurlike of kunsmatige heuwels (dolmen) ter ruste gelê. Religieuse voorstellings het ook die wedergeboorte in sibbeverband ingesluit.

Die rekonstruksie van die Germaanse godsdiens en rituele bly moeilik aangesien navorsers oor min betroubare bronne beskik. Argeologiese vondste, Romeinse dokumente en beskrywings van Christelike sendelinge is naas Oud-Noorse literêre werke (soos die Edda en die 13de eeuse sagas van Snorri Sturluson) die belangrikste basis vir wetenskaplike ondersoek. Edda en saga's dateer egter uit die laaste periode van die Germaanse godsdiens en gee dus geen indruk van die godsdienstige lewe in vroeër tydperke nie. Dit is dus tans nie duidelik of daar ooit 'n gemeenskaplike Nordiese godsdiens was wat die historiese basis vir latere geloofsoortuigings sou kon gevorm het nie.

Die Godhede van die Steentyd is die oudste bekende Godhede van die Germane. Hierdie Godhede word ook in die Germaanse Skeppingsgeskiedenis vermeld. Dit gaan naamlik om Reuse en Reusinne en ook Gigante en Jotuns. Dit was reuse figure met menslike trekke. Met die koms van die Bronstyd vervaag die glans van hierdie Godhede. Hulle word nou dikwels ook in 'n negatiewe lig beskou.

Aan die einde van die Steentyd en die begin van die Bronstydperk tree veral 'n nuwe groep Godhede op die voorgond. Hierdie groep Godhede word veral gedomineer deur Godinne. Moedergodinne en Vrugbaarheidsgodinne speel nou 'n sentrale rol in die lewe van die ou Germane. Hulle staan ook bekend as die Wane. Reeds in die Bronstyd, maar veral met die koms van die Ystertyd sou manlike Gode op die voorgrond tree, en veral dan Krygsgode en Regsgode. Hierdie laaste groep Godhede staan bekend as die Ase. 

In die bekende oorlewerings word Germaanse Gode en Godinne as godhede uitgebeeld wat oor die lot van mense asook oorwinning of neerlaag in 'n slag besluit. Hierdie siening is egter tydsgebonde en verwys spesifiek na die aansien wat krygskuns by die Germaanse stamme en volkere tydens die groot volksverhuisings geniet het. Die ouer godhede van die Bronstydperk was van 'n heel ander aard.

Rotstekeninge uit die Bronstydperk, wat in Noorweë en Swede ontdek is, toon mans wat velde omploeg, mense en diere wat geslagsomgang het, maar ook skepe waarop mans dans, huppel en horings blaas, of skepe waarop bome vervoer word. Daarnaas word ook krygers uitgebeeld - mans met strydbyle en spere, of reusagtige en moontlik seremoniële wapens.

Die gewildste motief van rotstekeninge was nogtans die son wat 'n beduidende rol in die lewe van Noord-Europese boere en veetelers gespeel het. Die son is dikwels as 'n groot skyf uitgebeeld wat deur mans op hul skouers gedra of op skepe vervoer word. Dikwels word die son ook deur meer as een skyf versinnebeeld. Een van die belangrikste argeologiese vondse in hierdie verband is die Sonstrydwa van Trundholm, 'n klein metaalfiguur uit Denemarke wat 'n goue sonskyf op 'n perdewa uitbeeld en moontlik as 'n klein model van 'n lewensgroot origineel vervaardig is.



</doc>
<doc id="40365" url="https://af.wikipedia.org/wiki?curid=40365" title="Ferrari">
Ferrari

Ferrari is 'n Italiaanse motormaatskappy met sy hoofkwartier in Maranello. Die maatskappy is deur Enzo Ferrari in die laat 1940's gestig. 
Enzo Ferrari was van jongs af baie entoesiasties oor renmotors en het Ferrari gestig om geld in te samel sodat hy aan meer motorrenne kon deelneem. Dit het eers as 'n klein maatskappy begin, maar het vinning gegroei tot een van die bekendste en beroemdste motorfabrikate in die wêreld.

Ferrari neem tans ook deel aan Formule Eenwedrenne. Die span was vir jare lank die nommer een span in die kompetisie, nadat dit vele podiumplekke behaal het, jaar na jaar, met die Duitser Michael Schumacher as toprenjaer. In 2009 is die twee Formule Een motors deur die Fin Kimi Räikkönen en die Brasilianer Felipe Massa bestuur.

Terug in die vertoonlokaal, was die 2009 motors op Ferrari se verkoopslys die 612 Scaglietti, 599 GTB Fiorana, F430 en die California. Die California is Ferrari se eerste poging om 'n harde afslaankap te produseer, en die motor het tot dusver verskeie pryse verower vir sy uitstekende dinamika, ten spyte van die ekstra massa van die afslaankap wat in die kattebak kan wegvou.

Die 599 GTB (Gran Turismo Berlinetta) is 'n herskepping van 'n vroeëre motor, die 1960's 275GTB, en die California is 'n herskepping van 'n motor van die 1970's met dieselfde naam. Die 599 GTB word tans deur Ferrari beskryf as 'n perfekte supermotor vir alledaagse gebruik en is gebou op dieselfde basiese beginsel as die 275GTB met 'n enjin wat voor sit, 'n ratkas wat agter die bestuurder lê en agterwielaangedrewe is om 'n amper perfekte massaverspreiding tussen die voor- en agterwiele te verkry. Hierdie uitleg maak dat die 599 GTB van nul tot honderd kan versnel in 4,2 sekondes en aanhou hardloop tot oor 300 km/h. Die F430 aan die ander kant inkorporeer 'n ander bou-uitleg met 'n midgeplaasde enjin, ratkas wat voor sit en agtergedrewe is. In die F430 klas is 'n liggewigmodel, die F430 Scuderia, ook beskikbaar. Die motor se bakwerk bestaan meestal uit ligte materiale en al die onnodige rekenaars en elektronika is verwyder om meer as 100 kg te bespaar. Hierdie gewigsbesparing het 'n effek wat die nul-tot-honderdtyd vir die Scuderia met 'n sekonde verbeter bó die standaard F430.

Bronne:



</doc>
