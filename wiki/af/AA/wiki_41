<doc id="47066" url="https://af.wikipedia.org/wiki?curid=47066" title="William Philip Schreiner">
William Philip Schreiner

William Philip Schreiner (Wittebergen-reservaat, distrik Herschel, Kaapkolonie, 30 Augustus 1857 tot Llandrindod Wells, Wallis, 28 Junie 1919) was 'n Suid-Afrikaanse prokureur, regsadviseur, prokureur-generaal, eerste minister van die Kaapkolonie, senator van die Unie van Suid-Afrika en hoë kommissaris in Londen, hoewel hy waarskynlik veral onthou word as die broer van Olive Schreiner, die eerste skrywer in Suid-Afrika wat Engelse prosa van eersterangse kaliber opgelewer het. Hy en sy suster, onderskeidelik hul ouers se negende en tiende kind, was die skranderste van die kroos van twaalf.

William Schreiner het 'n leidende rol gespeel in die laaste twee dekades van die 19de eeu wat uitgeloop het op die Suid-Afrikaanse Oorlog. Nadat hy weens verdeeldheid in sy kabinet oor die Suid-Afrikaanse Oorlog as eerste minister van die Kaapkolonie moes bedank, het hy eers weer in 1908 tot die aktiewe politiek teruggekeer en nooit weer 'n leidende rol gespeel soos in die 19de eeu nie. Dr. W.J. de Kock skryf in "Heldegalery": "Sy loopbaan was nie skouspelagtig nie, en tog was hy 'n man wat aan sy tydgenote bekend was nie alleen as briljante advokaat en regsgeleerde nie, maar as 'n waarlik goeie mens wat die eienskappe van deeglikheid, mensliewendheid en karaktervastheid in die politieke lewe en in openbare aangeleenthede as bates aangewend het." Hy noem Schreiner se lewe "mooi" en sê dit is gekenmerk deur "hardwerkendheid en deeglikheid, gepaard met vriendelikheid teenoor almal met wie hy in aanraking gekom het". 'n Vriend, adv. Ralph Close, het kort ná Schreiner se dood gesê: ""Whatever he said, all men believed him, that as he spake so he thought, and whatever he did, that he did with a good intent"."

Edgar H. Brookes skryf hoewel Schreiner anti-imperialisties was, was hy in wese 'n lojale Britse onderdaan. Toe oorlog in Suider-Afrika laat in die 1890's onafwendbaar begin lyk, het Schreiner opreg na vrede tussen Brittanje en die Boererepublieke gestrewe, soms tot die ontsteltenis van die goewerneur en Britse hoë kommissaris, sir Alfred Milner. Schreiner het gehoop, selfs al sou oorlog dan uitbreek, dat die Kaapkolonie ""a little place of peace"" kon bly, hoewel dit ingevolge die destydse grondwetlike beginsels outomaties by enige oorlog betrokke sou wees wat die koningin verklaar het. As die Kaapse eerste minister van 1898 af, het hy die Tweede Vryheidsoorlog onwillig betree, waarna hy weens tweestryd in sy kabinet in Junie 1900 verplig was om te bedank. In die verkiesing van 1904 kon hy nie daarin slaag om 'n setel te wen nie, en eers in 1908 kon hy terugkeer na die Kaapse wetgewende vergadering. Die subtitel van sy biografie deur prof. Eric Walker is ""a South African"", en dit, skryf Brookes, was hy inderdaad. "Hy lewe voort in die Suid-Afrikaanse geskiedenis as iemand wat die Afrikaners se belange altyd op die hart gedra het, selfs in hul donkerste uur, en terselfdertyd as 'n vooraanstaande kampvegter vir die Afrika-rasse, maar boweal as iemand met vlekkelose integriteit, verhewe bo bedrog en onbaatsugtig, met 'n liefde vir sy land verhewe bo alle persoonlik ambisie of gerief."

Dr. T.R.H. Davenport skryf: "Schreiner was 'n uiters begaafde man en het die suksesvolste advokaat van sy tyd geword asook 'n leier van die Kaapse balie, maar in die hof het hy nie dieselfde hoë peil bereik nie. Daar was hy geneig om uit die hoogte te wees sodat hy by baie botsings met lede van die regbank betrokke was. Sy neiging om elke puntjie met oordrewe presiesheid te beredeneer, het nie alleen sy kollegas in die hof mateloos geïrriteer nie, maar ook parlementslede, wat somtyds sy uiters ingewikkelde toesprake moes verduur waarin die hooftema uiteindelik totaal vertroebel is deur besonderhede. In 'n eeu van heftige politieke partygees, het Schreiner matig probeer optree, maar nie daarin geslaag nie. Tog was hy as mens hartlik, simpatiek, veels te gulhartig en die opregtheid self sodat hy alom gewild was en hoë agting geniet het."

William se vader, Gottlob Schreiner, is in 1814 op die dorpie Fellbach naby Stuttgart in Duitsland gebore. Nadat hy sy ambag as skoenmaker verlaat het, het hy aan die sendingkweekskool in Basel gaan studeer, van waar hy na die Islington College gegaan het, maar in 1837 vertrek het om in diens van die Londense Sendinggenootskap te tree. Nog in dieselfde jaar, op 7 November 1837, is hy getroud met Rebecca Lyndall nadat hy in Junie daardie jaar as predikant georden is. Rebecca was die dogter van eerw. Samuel Lyndall en sy tweede vrou. Gottlobb is gevul met sendingywer vanweë die Herlewingsbyeenkomste wat hy bygewoon het en, nadat die paartjie getroud is, het hulle 'n skip na die Kaapkolonie gehaal "om die evangelie aan die heidene te gaan verkondig".
Vroeg in Februarie 1838 het die toekomstige eerste minister van die Kolonie se ouers, wat uiteraard nog kinderloos was, voet aan wal gesit in die Kaap. Kort ná hul aankoms het hulle na Port Elizabeth verhuis en vervolgens na Philipton, nie ver daarvandaan nie. Gottlob was 'n "groot, goed geboude man, teruggetrokke en met 'n naïewe vertroue in mense", maar hoewel hy nie buitengewoon intelligent was nie, het sy goedhartigheid, onselfsugtigheid en vrygewigheid dit vergoed. Sy vrou het al die eienskappe besit wat hy kortgekom het: sy was kragdadig, skerpsinnig en prakties, en het baie van haar eienskappe aan haar kinders oorgedra.

Rebecca Lyndall is in 1818 in Londen gebore. Haar opvoeding was veel beter as dié wat die meeste meisies destyds ontvang het. Sy was 'n vasbeslote vroutjie met 'n fyn waarnemingsvermoë en waagmoed. Haar primitiewe en ongenaakbare omgewing en lewensomstandighede in Suid-Afrika moes die uiterste sielskrag en uithouvermoë geverg het. Aanvanklik het sy 'n onwrikbare geloof gehad wat haar struikelblokke help oorwin het. Hoewel haar godsdienstige oortuigings soms aan fanatisme gegrens het en tot ernstige konflik in haar kinders gelei het, was dit juis dié geloofsopvattinge wat haar staande gehou het.

Philipton in die vrugbare Katriviervallei is kort voor die Schreiners hulle daar gaan vestig het, deur swart stamme ontruim ingevolge 'n verdrag tussen goewerneur lord Charles Somerset en hoofman Gaika. Hier is William se oudste suster, Katherine, gebore sonder enige hulp. 'n Jaar later het die gesin na Philippolis in die Suid-Vrystaat verhuis waar, in Adam Kok se gebied, die eerste seun, Frederick, gebore is. In 1842 het die gesin verhuis na Basel (deur Gottlob na die Europese stad genoem) aan die Caledonrivier, naby die grens van die teenswoordige Lesotho. (Van dié sendingstasie het niks oorgebly nie.) Terwyl die gesin hulle in die daaropvolgende jare op verskeie plekke na aan die grens van dié bergagtige gebied gevestig het, het William se ouer sibbes met gereelde tussenposes vermeerder: Theophilus (Theo) is in 1844 op Colesberg gebore, Alice in 1845 op Basel en Henrietta (Het of Ettie) in 1850 op Umpukani. In 1854 het die gesin na die Wittebergen-sendingstasie verhuis waar Olive Emilie Albertina Schreiner (so genoem na haar gestorwe broers: Emile, Oliver en Albert) op 24 Maart 1855 gebore is as die ouerpaar se neënde kind. Mettertyd sou Rebecca twaalf kinders in die lewe bring, van wie talle kleintyd oorlede is.

Hulle is in chronologiese volgorde (met een wat ontbreek): Kate (1840), wat met die aantreklike sakeman John Findlay getroud is en op Fraserburg gaan woon het. Fred (1841), wat gegradueer het aan die Universiteit van Londen en die aanvanklik geslaagde New College in Eastbourne opgerig het. Emile (?), wat oorlede is binne drie maande ná sy geboorte. Theo (1844), wat 'n onderwysers geword het, nes Fred, maar 'n godsdienstige fanatikus was. Alice (1845), wat met die Ier Robert Hemming getrou het en oorlede is op 38 nadat sy die lewe geskenk het aan 15 kinders. (Hemming was bibliotekaris, winkelier en in 1858 die eerste posmeester op Fraserburg.) Oliver (?), wat jonk oorlede is. Ettie (1850), wat ook 'n godsdienstige fanatikus was, maar volgens William se swaer Samuel Cronwright "miskien die mees uitstaande Christin wat Suid-Afrika al opgelewer het".Albert (?), wat ook jonk oorlede is. Olive (1855), die eerste Suid-Afrikaanse skrywer van Engelse prosa wat roem verwerf het. William (1857), die latere eerste minister en briljante advokaat. Ellie (1862), wat dood is op twee, en wie se dood Olive later sou sê haar oombliklik 'n vrydenker gemaak het.

Hierdie sendingstasie waar William ook gebore is, was geleë op 'n windverwaaide, afgesonderde en rotsagtige plek in 'n sogenaamde naturelle-reservaat. Die groepie witgekalkte geboue was geleë naby die rand van 'n krans en blootgestel aan die elemente. Eerw. William Shepstone, 'n asmalyer, het dié ligging uitgesoek. Voorheen moes Gottlob sy eie woonplekke bou, maar nou kon hy hom toewy aan die ommuurde groentetuin voor sy huis. William se suster Kate het die huis geskets en daarmee saam die bergagtige agtergrond en 'n weerligafleier tussen die huis en die kerkie. Weerlig het die suidelike kant van die huis toe al drie keer getref. Dié nedersetting was so afgesonder van die beskaafde wêreld, die naaste poskantoor was meer as 150 km daarvandaan op Colesberg. Die inwoners van die reservaat was Fingo, Basoeto en baster met enkele San, wat soms spore gemaak het met die vee.

William het net sy eerste vier lewensjare op Wittebergen deurgebring, want omstreeks 1861 het die gesin oudergewoonte verhuis, dié keer na Healdtown, sowat 10 km noordoos van Fort Beaufort. (Dit was op dié sendingstasie dat die eerste nog bestaande foto van Nelson Mandela in 1937 geneem is terwyl hy van daardie jaar tot einde 1938 aan die plaaslike Wesleyaanse Kollege studeer het.) Die klein William was gaande oor sy suster Olive, met wie hy dikwels op die kleivloer van hul eenvoudige huis rondgerol het. Hulle sou lewenslank innig aan mekaar geheg bly, want hy was die naaste aan haar in ouderdom sowel as geaardheid. William se biograaf Eric A. Walker het geskryf: "Hy en Olive het ook die hoë opvatting van plig en selfopoffering behou wat by hulle ingeprent is, maar nie een het die geloof behou wat daarmee gepaardgegaan het nie, as hulle dit ooit gehad het. "Religious-minded they both were, intensely so; but not so that they could pour their spiritual zeal into any earthly mould. It was the narrowness of their elders' faith that repelled them"."

Die verhuising na Healdtown was as gevolg van 'n ruiling van standplase tussen Gottlob Schreiner en eerw. Arthur Brigg van Healdtown. So het die ossewaens wat William, Olive, Theo en Ettie na Healdtown toe gebring het, met eerw. Brigg na Wittebergen teruggekeer. Die reis van nagenoeg 400 km het 21 dae geduur. Op dié sendingstasie in die Katriviervallei sou William en sy gesin sowat vyf of ses jaar woon. Hier het Olive die meeste van haar tyd gewy aan stories uitdink en privaat fantasieë skep. Kleintyd al het sy die gewoonte gehad om op en af te loop terwyl sy met haarself praat en óf redeneer óf stories uitdink. Dié stories het sy dikwels aan haarself vertel, amper soos aan iemand anders, en dikwels het klein Will haar afgeluister. Dié stories sou hy dan gaan oorvertel, asof hy dit self uitgedink het, tot sy suster se ergernis.

Die gesin, wat toe bestaan het uit die ouers, Ettie, Olive en Will nadat die ouer kinders die huis verlaat het, het ook op Healdtown nie lank bly woon nie, en in 1865 het hulle verhuis na Balfour, sowat 8 km daarvandaan. Dit was die einde van Gottlob se 27-jarige sendingwerk. Toe hy in 1861 na Healdtown verplaas is, was dit as sendeling sowel as hoof van die Wesleyaanse Nywerheidsopleidingsinstelling vir Naturelle. Om den brode het hy, soos talle ander sendelinge in Afrika, 'n tweede inkomste geskep deur handel te dryf. Maar die Wesleyaanse Sendinggenootskap het streng reëls gehad wat sendelinge belet het om enige ander beroep te beoefen; daarom moes Gottlob bedank. Dit was 'n reuse terugslag vir die gesin, want Gottlob het bloot liggaam en siel aanmekaar probeer hou; die bietjie handel wat hy gedryf het, was waarskynlik allermins winsgewend, want mense kon maklik misbruik maak van sy goedgelowigheid. Ongelukkig was sy karakter glad nie geskik vir die enigste oorblywende loopbaan nie: die handel. Op Balfour het hy 'n algemenehandelaarsaak oopgemaak. Van die oorlewende kinders was Kate en Alice albei getroud en albei woonagtig op Fraserburg, Fred was onafhanklik in Engeland en Theo was 21. Nog net Ettie (15), Olive (amper 11) en Will (amper 9, die jongste kind wat oorleef het) het by hulle ouers gewoon.

Hul vader se onderneming was, soos te wagte, 'n klaaglike mislukking. Hy het binne 12 maande bankrot gespeel nadat hy onbeperkte krediet toegestaan het aan sy (veral) bruin klante. Nadat hy alles aan sy skuldeisers moes oorhandig, het Gottlob die laaste tien jaar van sy lewe daaraan gewy om winkeltjies op te rig, "altyd in die omgewing van Balfour, en altyd 'n mislukking". Blykbaar het dié terugslae hom nie van stryk gebring nie, want hy het, volgens oorlewering, dit verkies om vir sy vrou uit die koerant voor te lees, pleks daarvan om die enkele klante te bedien. Gelukkig kon familielede die situasie beredder. Fred en Kate se man, John Findlay, wat 'n winkel op Fraserburg bedryf het, sou geld aanstuur, maar die eintlike uitkoms was toe Theo na Suid-Afrika terugkeer om hoof te word van die openbare skool op Cradock. Ettie het vir hom gaan huishou, waarna Olive in 1867 gevolg het en William in 1868. Die ouers het in die omgewing van Balfour aangebly waar Gottlob te perd rondgegaan en met velle, eiers, koffie en suiker gesmous het. Hy is in 1876 oorlede.

William het op Cradock skoolgegaan en is blykbaar in 1870 aanvanklik saam met Theo na die pas ontdekte diamantveld, maar het daarna sy skoolopleiding voortgesit op Bedford, Oos-Kaap (aan eerw. Robert Templeton se skool) en Grahamstad (waarskynlik Graeme-kollege), waar Theo onderwyser geword het. William was 'n fris kêrel en 'n knap sportman. Sy lewe lank het hy in sport bly belangstel. Maar hy was ook 'n seun met 'n buitengewone verstand wat, soos sy suster, vroeg al die aandag getrek het. Ná sy skoolopleiding aan Oos-Kaapse instellings, het hy na die Suid-Afrikaanse Kollege (die voorloper van die Universiteit van Kaapstad en SACS) gegaan waar sy vriende manne was soos Henry Juta, John Wessels en Ewald Esselen. Hier het hy in 1874 met lof gematrikuleer.

Drie jaar later, ná voortgesette studie aan die SA Kollege het hy die hoogste punte in die graadeksamen in letterkunde en wetenskap aan die Universiteit van die Kaap die Goeie Hoop (voorloper van die Universiteit van Suid-Afrika) behaal. In 1878 het hy na Engeland gegaan waar hy student was aan die Universiteit van Londen en aan Downing College, Cambridge, en lid geword het van die Inner Temple. Hy slaag die Londense LL.B.-eksamen in die eerste klas en het senior juris in die Cambridge Law Tripos geword. Op 3 Mei 1882 is hy tot die Engelse balie toegelaat en in dieselfde jaar het hy na Kaapstad teruggekeer.

Nadat hy op 17 Augustus as advokaat van die Kaapse hooggeregshof toegelaat is, het hy 'n kantoor in Adderleystraat geopen en deur hard te werk 'n winsgewende praktyk opgebou. In die loop van die volgende 10 jaar het sy praktyk snelle vordering gemaak. In 1885 het hy opsteller van parlementêre wetsontwerpe geword, in 1887 regsadviseur van die goewerneur en hoë kommissaris en in 1889 van De Beers, Kimberley. In 1892 het hy senior advokaat geword. Sy parlementêre verbintenisse het Schreiner in noue aanraking met die politieke lewe van Suider-Afrika gebring. Hy het byvoorbeeld in 1889 saam met sir Francis de Winton se sending na Swaziland gegaan en in Maart 1890 die ontmoeting van sir Henry Loch, pres. Paul Kruger en Cecil John Rhodes by Blignautspont bygewoon, die eerste Swazilandse Konvensie van die jaar opgestel en later, in 1893, die Colesbergse samesprekinge oor Swaziland bygewoon.

In 1891 is hy 'n C.M.G. gemaak vir sy dienste in verband met Swaziland. Rhodes het Will Schreiner kort hierna die prokureur-generaalskap in sy tweede kabinet aangebied, wat in Mei 1893 saamgestel is, waarna Schreiner parlementslid vir Kimberley geword het. Toe reeds het die jong regskenner en politikus in naturellesake belanggestel. Ná 'n baie kort ampstermyn het hy bedank weens swak gesondheid en te veel werk, en is hy vervang deur Henry H. Juta. Tog het hy in September 1894 nogmaals die prokureur-generaalskap aanvaar, nadat hy in die algemene verkiesing van die jaar 'n Barkly-Wes-setel in vennootskap met Rhodes betwis het. In sy verkiesingsveldtog het Schreiner ekonomiese federasie en die politieke en ekonomiese ontwikkeling van die naturellereservate bepleit, waardeur hy die amptelike steun verkry het van die Afrikanerbond, hoewel hy teenstand van sommige lede van die Bond ervaar het.

Schreiner het in sy amp gebly tot die Jameson-inval. Daar was noue samewerking tussen hom en Rhodes sodat hy selfs gehelp het met die opstel van 'n ultimatum aan die ZAR oor die sluiting van die driwwe in die Vaalrivier in Augustus 1895, 'n daad wat die Kaapkolonie kon betrek het in 'n oorlog aan die kant van Brittanje teen Transvaal. Maar die Jameson-inval was 'n aaklige skok vir Schreiner. Hy het hierna alle bande met Rhodes verbreek en al was hy gekant teen die onttrekking van die British South Africa Company se oktrooi, het hy lidmaatskap van die Kaapse gekose komitee aanvaar wat Rhodes aan onbehoorlike gedrag skuldig bevind het en het hy in 1897 in Londen getuienis gelewer voor die kommissie van ondersoek na die inval. So het 'n gebeurtenis wat baie Engelssprekendes in die imperiale kamp gejaag het, Schreiner in die teenoorgestelde rigting laat beweeg, na 'n hegter bondgenootskap met die Afrikanerbond op 'n tydstip toe die leierskap van dié liggaam in die Wetgewende Vergadering in die weegskaal was weens J.H. Hofmeyr se uittrede uit die parlement.

Vroeg in 1898 is 'n verkiesing gehou vir die Kaapse Wetgewende Raad, met as belangrikste strydvraag: vir of teen Rhodes. In hierdie verkiesing het die Progressiewe (Rhodes se sogenaamde "Partye of Progress") 'n klein oorwinning behaal. In die tweede helfte van die jaar het die kompromis-ministerie van sir Gordon Sprigg egter in die moeilikheid beland. Sprigg het 'n wetsontwerp voorgelê wat voorsiening gemaak het vir 'n herindeling van die parlementêre setels met die oog op die versterking van die Progressiewe. Hieroor het dr. T. te Water, wat die sienswyse van die Bond verteenwoordig het, uit die kabinet getree. Dit is beskou as 'n oorlogsverklaring; en al is die wetsontwerp met 'n klein meerderheid aangeneem, het die regering daarna, op 'n mosie van wantroue, 'n nederlaag gely. Die Wetgewende Vergadering is ontbind, en Kaapland is in die heftigste verkiesingstryd van sy geskiedenis gedompel. Cecil John Rhodes het in hierdie verkiesing, saam met sy vriende, sy volle gewig ingewerp. Deur middel van "Het Dagblad", kort tevore deur ds. S.J. du Toit opgerig met behulp van Rhodes, kon tot die Afrikaners gespreek word, terwyl origens 'n swart koerant in die lewe geroep en geldelike belange in verskeie Engelse koerante opgekoop is. Agente is uit Engeland ingevoer spesiaal vir die verkiesing, en geen geld is gespaar nie. Maar in weerwil van dit alles het die Bondsorganisasie geseëvier en is die verkiesing met die steun van die gemagtigde Engelssprekende Kolonialers gewen met 'n meerderheid van een. Met so 'n uiters geringe meerderheid moes premier Schreiner versigtig loop, maar dit het weldra as gevolg van geslaagde tussenverkiesings tot 'n praktiese meerderheid aangegroei.

Vir die Kaapse beweging ten gunste van vrede in Suid-Afrika was die verkiesingsuitslag 'n oorwinning, maar by die imperialiste het dit die oorlogsgees nog sterker aangewakker. Die Progressiewe Party, met Rhodes as die wesenlike leier, het 'n suiwer oorlogsparty geword; terwyl sir Alfred Milner, wat hom ten volle vereenselwig het met die uiterste imperialiste, in die Bondsoorwinning 'n nuwe bewys gesien het vir die toenemende invloed van die Suid-Afrikaanse Republiek, nie slegs op die Hollandse Afrikaners nie, maar ook op die gematigde Engelse groep. Ná hierdie nuwe nederlaag van Rhodes in Suid-Afrika was hy meer vasbeslote as ooit om die prestige van Engeland te handhaaf.

Sprigg moes bedank en Schreiner is gevra om 'n kabinet saam te stel. Hy het die ietwat onharmoniese kombinasie gekies van John X. Merriman (tesourier-generaal), Richard Solomon (prokureur-generaal), Jacobus Wilhelmus Sauer (kommissaris van kroongrond), T.N.G. te Water (minister sonder portefeulje) en A.J. Herholdt (sekretaris van landbou). Schreiner se vernaamste taak gedurende die eerste jaar van sy bewind was om 'n verdere verswakking in die reeds gespanne betrekkinge tussen die Britse regering en die ZAR te probeer voorkom. Deur hegte samewerking met J.H. Hofmeyr buite die kabinet en met T.N.G. te Water daarbinne, het hy sy Bond-ondersteuners onder beheer gehou.

Terwyl die spanning tussen die imperialiste en gematigde Suid-Afrikaners opgelaai het, het eerste minister Schreiner hard probeer, met behulp van Merriman en die hoofregter, sir John de Villiers, om die mededingende regerings na die konferensietafel te bring. Alfred Milner het die Uitlander-vraagstuk ten volle uitgebuit om Suider-Afrika op 'n oorlog af te stuur wat hy seker was Brittanje sou wen en wat 'n nuwe era van Britse heerskappy oor die hele subkontinent sou inlui. As goewerneur van die Kaapkolonie en hoë kommissaris het hy gedurig klem gelê op die uitlanders se griewe, onder meer dat die Kruger-regering hulle politieke regte geweier het, en daarop gesinspeel dat Krugerisme, die nuwe gonswoord van destyds, tot niet gemaak moes word. Kitchener het die steun van die Britse regering geniet, hoewel Whitehall hom gemaan het om versigtig te wees. Nadat hy 'n ruk lank geduldig opgetree het, het hy ongeduldig geraak en toe aan Joseph Chamberlain geskryf: "Daar is geen ander uitweg nie … behalwe om Transvaal te hervorm, of oorlog." 'n Lang en ingewikkelde geskil het gevolg met versoekskrifte en eise. Schreiner en talle ander Kaapse politici was diep besorg omdat daar byna geen kans was dat die Kaap, as 'n Britse kolonie, onpartydig sou kon bly tydens 'n oorlog tussen die Boererepublieke en sy koloniale heerser nie.

Schreiner het eindelik daarin geslaag om op 31 Mei 1899 in Bloemfontein pres. Kruger en sir Alfred Milner teenoormekaar te bring op 'n konferensie om die probleem tussen Groot-Brittanje en Transvaal op te los. Al het die Kaapse eerste minister Milner, wat as gesant van die koningin sy politieke meerdere was, probeer oorreed om hom toe te laat om die konferensie by te woon, het die hoë kommissaris hom alle deelname geweier. Pres. Steyn het as gasheer opgetree, maar nie aan die samesprekings deelgeneem nie. Milner het dit as 'n nodelose byeenkoms beskou. Blykbaar was hy uit die staanspoor vasbeslote om die konferensie te laat verongeluk en het 'n afsydige houding ingeneem en dikwels laat opgedaag. Pres. Steyn het besef hoe meer pres. Kruger toegee, hoe meer sou Milner eis sodat 'n dooiepunt onvermydelik was. Milner het die onderhandelinge beëindig en teruggekeer na Kaapstad. Albei die Boerepresidente het hierna besef dat oorlog onafwendbaar was.

Toe Hofmeyr in Julie terugkeer na 'n besoek aan Pretoria met wat die Kaapse kabinet beskou het as 'n redelike grondslag vir 'n ooreenkoms in sy sak, het Schreiner en sy ondersteuners openlik na vore gekom en was hulle ten gunste van 'n aanname van die voorwaardes wat deur Hofmeyr en die Kruger-regering bespreek is, maar dit was tevergeefs. Toe dit duidelik word dat daar oorlog dreig en dat die Kaapkolonie, as Britse gebied, nie formeel neutraal kon wees nie, het Schreiner hom deur bemiddeling van die Bondkomitees en die NG predikante beywer om 'n Boere-rebellie te voorkom, op die voorwaarde, wat met Milner aangegaan is, dat koloniale magte net vir die verdediging van koloniale gebied gebruik sou word. Toe die oorlog uitbreek, het die rebellie gedurende die res van Schreiner se ampstermyn beperk gebly tot gebiede wat werklik deur Boeremagte beset is.

Ná die uitbreek van die oorlog, toe spanning in die Kolonie deurgewerk het tot in die kabinet, was dit vir Schreiner onmoontlik om 'n span bymekaar te hou waarin die Boergesinde Merriman, Sauer en Te Water gewedywer het met die wettiese en pro-imperiale houding van Richard Solomon, wat as prokureur-generaal vir die verhoor van die Kaapse rebelle verantwoordelik was. Die kabinet was skerp verdeel oor die kwessie van die straf van die rebelle. Aanvanklik het alle lede 'n memorandum van Merriman onderskryf wat bepleit het dat die Kanadese presedent van 1838 gevolg moes word, waarvolgens die voorbokke gestraf word, maar algemene amnestie aan die res verleen word. Maar druk deur die koloniale sekretaris, Joseph Chamberlain, en Milner, het Schreiner daartoe beweeg om sy steun te gee aan die beleid wat deur die Britse regering aan die hand gedoen is: spesiale geregshowe om die rebelle te verhoor, met 'n vyf jaar lange verbeuring van stemreg as die minimum straf.

Toe Solomon en Herholdt ook hul steun toesê aan hierdie beleid, het dit 'n onherstelbare skeuring in die kabinet veroorsaak sodat premier Schreiner in Junie 1900 bedank het. Deurdat sy beleid nie deur die Bond-koukus onderskryf is nie, hoewel sonder bitterheid, het hy met 'n handjie vol volgelinge, bekend as die 'Adullamiete', na die dwarsbanke verskuif. Kort daarna het hy 'n persoonlike referendum in sy kiesafdeling, Malmesbury, gehou. Toe hy nie voldoende bewys van positiewe steun kon kry nie, het hy as lid bedank nadat hy die kiesafdeling sedert 1898 verteenwoordig het. Schreiner het teruggekeer na die gereg en regsadviseur geword van die Kaapse regering, die British South Africa Company, Rhodesia Railways en Imperial Cold Storage (sir David Pieter de Villiers Graaff se firma).

In 1903 (of 1904) het hy tevergeefs 'n setel in die Wetgewende Vergadering as verteenwoordiger vir Caledon probeer verower; in hierdie stadium was daar nie plek vir onafhanklikes nie en albei setels is deur Bondslede verower. In 1908 probeer hy weer, weer as 'n onafhanklike, en ontvang hy versoeke van kiesers van Port Elizabeth, Oos-Londen, Queenstown, Kokstad en Griekwaland-Oos. Hy het die uitnodiging van Queenstown aanvaar en 'n setel verower, hoewel die speaker, sir William Bisset Berry, 'n vooraanstaande plaaslike kandidaat en mede-onafhanklike, verwerp is. Die eerste minister, Merriman, het Schreiner versoek om die Kaapkolonie te verteenwoordig op die Nasionale Konvensie, maar hy het dit van die hand omdat hy hom reeds verbind het om die verdediging van Dinuzulu, die Zoeloe-opperhoof, waar te neem, wat tereggestaan het weens beweerde deelneming aan die rebellie van 1906. Met kenmerkende onbaatsugtigheid het Schreiner sy volle aandag toegespits op hierdie moeilike, met emosie belaaide saak. Hy was tereg bevrees dat dit op 'n groot geregtelike dwaling sou uitloop en hy het daarin geslaag om Dinuzulu vrygespreek te kry op 18 uit die 21 aanklagte wat deur die vervolging teen hom ingebring is.

As hy die Nasionale Konvensie bygewoon het, sou Schreiner moontlik 'n vurige pleidooi gelewer het vir die oordrag van meer politieke mag as wat in die Suid-Afrika-wet beliggaam is, want soos J.H. Hofmeyr, het hy in federasie die oplossing vir die moeilikhede van die toekomstige Unie gesien. Veral was hy bevrees dat die liberale rassebeleid van die Kaapkolonie in gevaar gestel sou word deur 'n unitêre Grondwet. Sy menings oor rassebetrekkinge het, miskien onder die invloed van sy suster Olive, stadig maar seker 'n liberale koers ingeslaan, en hoewel hy nie aan die Konvensie deelgeneem het nie, het hy 'n moedige hoewel vergeefse stryd aangeknoop ter verdediging van die politieke regte van die gekleurde bevolking in die debatte in die Kaapse Parlement oor die Unie-wetsontwerp.

Veral op aansporing van dr. Abdullah Abdurrahman, John Tengo Jabavu en eerw. W. B. Rubusana, leiers van die bruin en swart standpunte, het Schreiner voorgestel dat gekleurde burgers verkiesbaar moes wees as lede van die senaat en volksraad, dat die Unieparlement ontneem behoort te word van die bevoegdheid om lede te laat verwyder op grond van ras of kleur en, toe hierdie voorstelle verwerp is, dat die bruin en swart stemreg verskans moet word, nie slegs deur 'n tweederdemeerderheid in albei huise nie, soos neergelê in die konsepwetsontwerp, maar ook deur 'n tweederdemeerderheid van Kaapse lede. Schreiner, ontevrede omdat hy van mening was dat die finale vorm van die Unie-wetsontwerp nie genoegsame sekerheidstellings ingehou het nie, het 'n afvaardiging, waarvan Abdurahman en Rubusana lede was, gelei om hulle saak aan die Britse parlement en publiek te stel. Schreiner wou hê Westminster oorreed om die beginsel van swart stemreg na die hele Unie uit te brei. Die verskansing van dié stemreg (weliswaar gekwalifiseerd), was nie vir hom genoeg nie. Hy is egter kil ontvang in Londen. Die "Times" het byvoorbeeld aangevoer dat hy nie die ware belange van die gekleurde bevolking van Suid-Afrika verteenwoordig het nie en dat hy trouens deur baie gekleurdes teengestaan is. Die Britse parlement kon in elk geval nie die wil van die volk, soos verwoord deur die parlemente in die kolonies, verontagsaam nie. Albei huise van die parlement het die wetsontwerp aanvaar.

Schreiner wou hom nie as lid vir die verkiesing van die Unievolksraad verkiesbaar stel nie, waarskynlik weens sy ervaring met die swart en bruin afvaardiging in Londen, hoewel hy genl. Louis Botha se uitnodiging aangeneem het om in die senaat te dien as 'n genomineerde met bevoegdheid om in belang van die swart en bruin bevolking te praat. Schreiner het egter algaande uit pas begin voel met die neiging tot rasseskeiding wat besig was om in die beleid jeens gekleurdes te ontwikkel, al is hy eers omstreeks 1908 tot 'n ruimer sienswyse jeens die regte van Suid-Afrika se gekleurde bevolking "bekeer", 'n woord wat hy self in dié opsig gebruik het. Dié bekering het in 1899 begin toe hy die Transkei saam met Jabavu besoek het. Ná sy terugkeer na die politiek, was Schreiner se beleid jeens wat destyds as die "naturelle" bekendgestaan het, dié van integrasie en van gelyke regte vir alle beskaafde mense.

Schreiner se "bekeerde" beskouing van rasseverhoudinge in Suid-Afrika het grotendeels ooreengestem met die Kaapse liberale standpunt wat teruggevoer kan word tot by sir George Grey se opvatting uit die 1850's dat swart mense in die Europese kultuur en instellings opgeneem en geassimileer moet word. Dié beleid het al in die 1860's begin plek maak vir die vroeë voorloper van rasseskeiding (apartheid) toe Theophilus Shepstone reservate in Natal opgerig het. Die oortuiging het ál meer posgevat dat onderhorige volke volgens hul eie gebruike regeer moes word, pleks van hulle in die Westerse kultuur op te neem.

Ná die inlywing by die Kaapkolonie van Brits-Kaffrarië in 1865, Fingoland en Griekwaland-Oos in 1879, Gcalekaland en Temboeland in 1885 en Mpondoland in 1894, was die swart bevolking in die Kaapkolonie amper vyf keer meer as die wit bevolking: 1 480 000 vergeleke met 314 000 volgens die sensus van 1891. In daardie dekade het die swart bevolking ook baie meer begin rondbeweeg tussen die reservate en ál meer het blywende op die dorpe en die stede van die twee kolonies en twee republieke kom woon. Dit was Schreiner wat in 1899, net nege jaar voor sy "bekering" en toe hy nog eerste minister van die Kaapkolonie was, voorgestel het die beste sou wees om verstedelikte swartes, wat na die "blanke nedersettings" verhuis het om te werk, in kampongs saam te voeg, maar aan die einde van hul dienstermyn moes hulle terugkeer na die plek waarvandaan hulle gekom het, "na die naturellegebiede waar hulle eintlik hul tuiste behoort te vind". So het Schreiner die opvatting ondersteun dat swart "lokasies" van wit dorpe en stede geskei moes word. Van 1902 tot 1904 het talle stede en dorpe oral in Suid-Afrika swart mense deur wetgewing begin verplig om in sulke geskeide lokasies te woon.

Ná 1908 het Schreiner onafhanklik van die oorheersende wit ingesteldheid jeens die "rassevraagstuk" opgetree en byvoorbeeld die Naturellegrond-wetsontwerp van 1913 teengestaan, sowel uit beginsel as wat die besonderhede daarvan betref. Ook het hy saamgewerk met Mahatma Gandhi om die Immigrasie-wetsontwerp van 1911, wat hoofsaaklik teen Asiate gemik was, teen te staan. Hy het ook die Vrywaringswetsontwerp geopponeer wat in 1914 deur die regering ingedien is om voorsiening te maak vir die deportasie van die leiers van die Rand-staking.

Schreiner het Suid-Afrika in April 1914 verlaat met die doel om 'n lang badkuur by Bad Nauheim te neem. Hy het reeds 'n geruime tyd hartmoeilikheid ondervind en was altyd 'n werkesel. Sy gesondheid het voorheen al ingegee weens die stremming van 'n omvattende regspraktyk, gepaard met sy parlementêre werk, en sy dokters het hom keer op keer gewaarsku dat hy hom nie voortdurend so kon ooreis nie. Schreiner het hom egter feitlik deurgaans ongenadig bly dryf, dikwels weens geldelike behoeftes, want hy was onder meer vasbeslote om sy kinders 'n goeie opvoeding te gee. Daarby het hy bygedra tot die onderhoud van sy bejaarde moeder, wat tot haar dood in 'n Grahamstadse klooster gewoon het. Gedagtig daaraan dat sy opvoeding slegs moontlik gemaak is deur studiebeurse en die gulhartigheid van sy familie en vriende, het Schreiner voortdurend somme geld gegee vir die opvoeding van sy neefs en niggies en etlike ander behoeftige mense.

Met sy gesondheid heelwat beter, het Schreiner enkele dae voor die uitbreek van die Eerste Wêreldoorlog na Londen teruggekeer. Met die dood van die hoofregter, lord De Villiers, in September 1914, is Schreiner 'n setel in die regbank van die appèlhof aangebied, maar hy het dit van die hand gewys. Pleks hiervan het hy die amp van hoë kommissaris van die Unie in Londen aanvaar toe sir David Pieter de Villiers Graaff uit die pos bedank. Sy moeilikste taak in dié veeleisende amp was die versorging van die Suid-Afrikaanse troepe in Europa, wat buite sy ampspligte geval het. Hoewel sy gesondheid ondermyn is deur die voortdurende spanning, het hy sy dienste tot die einde van die oorlog beskikbaar gestel. Hy sterf op die dag waarop die Verdrag van Versailles onderteken is en doen so tot op die dag sy belofte gestand dat hy tot aan die einde van die Groot Oorlog hoë kommissaris sou bly.

Schreiner was 'n Vrymesselaar, sedert sy kollege-dae 'n geesdriftige sportman en 'n uitmuntende rotshengelaar.

William Schreiner is op 3 Januarie 1884 getroud met Frances Hester Reitz, 'n dogter van F.W. Reitz die oue van Kliprivier, Swellendam, en 'n suster van F.W. Reitz, later president van die Oranje-Vrystaat. Schreiner se skoonvader, 'n seun van die familie Reitz se stamvader in Suid-Afrika, Jan Frederik Reitz (1761–1824), was 'n merkwaardige man en 'n leier in die Overbergse distrik. Jan Frederik, 'n voormalige skeepskaptein, het die merinobedryf in Suid-Afrika tot stand gebring en saam met Michiel van Breda jr. se plaas Zoetendalsvlei (distrik Bredasdorp), het F.W. die oue se plaas Rhenosterfontein (distrik Swellendam) die vroeë middelpunt van die merinobedryf geword. Hy was ook die stigter van die Swellendamse Landbouvereniging en het hom beywer vir selfregering aan die Kaap en vir 'n skeiding tussen staat en kerk. Hy het van 1854 tot 1863 in die Wetgewende Raad gedien en van 1869 in die Wetgewende Vergadering. Uit die huwelik tussen William Schreiner en Frances Reitz is drie dogters en twee seuns gebore.



</doc>
<doc id="47067" url="https://af.wikipedia.org/wiki?curid=47067" title="Herschel">
Herschel

Herschel is 'n dorpie in die Oos-Kaap in die gebied van die destydse Transkei, naby die grens met Lesotho. Die nedersetting is in 1873 aangelê en genoem na die astronoom sir John Herschel. Dit is 1830 meter bo seevlak geleë, omring deur majestueuse berge en word bitter koud in die winter. 




</doc>
<doc id="47068" url="https://af.wikipedia.org/wiki?curid=47068" title="Vryheidsdag">
Vryheidsdag

Vryheidsdag is 'n Suid-Afrikaanse openbare vakansiedag wat jaarliks op 27 April herdenk word ter herinnering aan die land se eerste demokratiese verkiesing wat op dié dag in 1994 begin en die dag daarna geëindig het.

Die verkiesings was die eerste nie-rassige nasionale verkiesings waar almal oor die ouderdom van 18, insluitend nie-burgers, toegelaat is om te stem. Geen kieserslys is gebruik. Tydens vorige verkiesings onder die apartheidsregering het nie-blankes beperkte stemregte gehad.

Sommige groepe en sosiale bewegings in Suid-Afrika herdenk op die dag "UnFreedom day" (nie-vryheidsdag) waartydens hulle die gebrek aan vryheid wat arm mense ervaar gedenk.



</doc>
<doc id="47069" url="https://af.wikipedia.org/wiki?curid=47069" title="Lys van openbare vakansiedae in Suid-Afrika">
Lys van openbare vakansiedae in Suid-Afrika

Hierdie is 'n lys van openbare vakansiedae in Suid-Afrika:

Die openbare vakansiedae wat tans in Suid-Afrika gevier word is as volg:

Sedert 1994 word alle verkiesingsdae tot vakansie geproklameer.

31 Desember 1999 en 2 Januarie 2000 was tot vakansiedae verklaar om die sogenaamde "Y2K" oorskakeling te akkommodeer. 3 Januarie was derhalwe outomaties ook 'n vakansiedag omdat die vorige vakansiedag 'n Sondag was.

2 Mei 2008 was tot vakansiedag verklaar toe Menseregtedag en Goeie Vrydag albei op 21 Maart 2008 plaasgevind het.

Vakansiedae wat afgeskaf is:


</doc>
<doc id="47078" url="https://af.wikipedia.org/wiki?curid=47078" title="Welwillendheidsdag">
Welwillendheidsdag

Welwillendheidsdag of Tweede kersdag val jaarliks op 26 Desember en is die feesdag net na kersdag wat op die 25 gedenk word.

Die dag word in die meeste Europese lande, waaronder Nederland, en lande van die Britse Statebond, as 'n openbare vakansiedag waargeneem. In die Verenigde State en ander lande is die dag egter nie 'n vakansiedag nie.

Meeste lande wat aan die Britse Statebond behoort noem die dag "Boxing Day".



</doc>
<doc id="47080" url="https://af.wikipedia.org/wiki?curid=47080" title="Kraggeleiding">
Kraggeleiding

Kraggeleiding of "elektriese geleiding van hoogspanning" is die grootmaat-vervoer van elektriese energie vanaf opwekkingsaanlegte (histories hidroëlektrisiteit, kernkrag, met aardgas of steenkool, maar nou ook vanaf windkrag, sonkrag, geotermiese krag en ander vorme van hernubare energie) na substasies naby die verbruikers geleë, soos bevolkingspunte. Dit verskil van elektrisiteitsverpreiding wat tipes verwys na die plaaslike bedrading tussen hoogspanning substasies en die finale verbruiker.


</doc>
<doc id="47081" url="https://af.wikipedia.org/wiki?curid=47081" title="Hidroëlektrisiteit">
Hidroëlektrisiteit

Hidroëlektrisiteit is die elektrisiteit wat deur waterkrag opgewek word, d.i. die produksie van elektriese energie deur die gebruik van gravitasiekrag van vallende of vloeiende water. Hierdie vorm van elektrisiteit is die mees algemene bron van hernubare energie. Wanneer so 'n hidroëlektriese skema eers in bedryf gestel word, word daar geen afval geproduseer nie, met beduidende minder uitsette van die kweekhuisgas koolstofdioksied teenoor kragsentrales wat fossielbrandstowwe gebruik.

In 2015, het hidroëlektrisiteit 16.6% van die wêreld se krag gegenereer en 70% van alle hernubare elektrisiteit, en sal na verwagting ongeveer 3,1% per jaar vir die volgende 25 jaar styg. Hidroëlektrisiteit word in 150 lande vervaardig. China is die grootste produsent van hidroëlektrisiteit, met 920 TWh produksie in 2013, wat 16,9 persent van huishoudelike elektrisiteitsverbruik verteenwoordig.


</doc>
<doc id="47082" url="https://af.wikipedia.org/wiki?curid=47082" title="Waterkrag">
Waterkrag

Waterkrag, hidrouliese krag of hidrokrag is die krag wat afgelei word vanaf die energie in vloeiende water, wat aangewend kan word vir gebruiklike doeleindes.

Voor die wye beskikbaarheid van kommersiële elektriese krag, was waterkrag gebruik vir besproeiing, en die aandryf van verskeie masjinerie, soos watermeule, tekstiel masjiene, saagmeule, skeepsdokhyskrane, en huishoudelike hysbakke.


</doc>
<doc id="47083" url="https://af.wikipedia.org/wiki?curid=47083" title="Kragsentrale">
Kragsentrale

'n Kragsentrale of kragstasie is 'n industriële fasiliteit vir die opwekking van elektriese krag.

Die middelpunt van byna alle kragsentrales is die generator, 'n roterende masjien wat meganiese energie omskakel na elektriese energie deur die skepping van 'n relatiewe beweging tussen 'n magnetiese veld en 'n geleier. Die energiebron wat aangewend word om die generator te draai verskil wesenlik. Dit is hoofsaaklik afhanklik van die tipe brandstof wat beskikbaar is, en die toegang tot tipe tegnologie van die elektrisiteitsmaatskappy.


</doc>
<doc id="47085" url="https://af.wikipedia.org/wiki?curid=47085" title="Ossewabrandwag">
Ossewabrandwag

Die Ossewabrandwag (afgekort as OB) was 'n nasionalistiese Afrikaner-organisasie in Suid-Afrika wat in die konsistorie van die Tweetoringkerk in Bloemfontein op 4 Februarie 1939 gestig is met dr. J.F.J. (Hans) van Rensburg aan die stuur daarvan. Dit is gestig met die doel om groeiende Afrikanernasionalisme te verteenwoordig wat versterk is deur die simboliese Trek van 1938 ter eeufeesviering van die Groot Trek. Die OB het noue bande gehad met dr. D.F. Malan se Herenigde Nasionale Party en die Afrikaner Broederbond en het spoedig ontwikkel van 'n kulturele organisasie na 'n hoogs gemotiveerde politieke stem. Teen 1941 het die organisasie reeds ongeveer 350 000 lede gehad.

Die Ossewabrandwag het Suid-Afrikaanse deelname aan die Tweede Wêreldoorlog aan die kant van die Verenigde Koninkryk teengestaan weens die Boere se stryd teen die einste Britte in die Eerste- (1880-1881) en Tweede Vryheidsoorloë (1899-1902). Die OB was ook van mening dat die Duitser nie die vyand van die Afrikaner is nie. 'n Meer aktiewe groep nl. die Stormjaers is as integrale deel van die OB gestig.
Baie lede van die OB is deur die loop van die Tweede Wêreldoorlog geïnterneer nadat dade van sabotasie gepleeg is om te verhoed dat Suid-Afrika aan die kant van Brittanje moes veg. In die interneringskamp te Koffiefontein het die latere Eerste Minister en President, John Vorster, bevriend geraak met generaal Hendrik van den Berg, latere hoof van die Buro vir Staatsveiligheid.

In September 1942 is die OB deur generaal Jan Smuts verbied en het die organisasie ondergronds gegaan. Daar is geen aanduiding beskikbaar dat die OB formeel ontbind het nie, maar voor 1960 het die organisasie reeds ophou bestaan as 'n samehangende organisasie.



</doc>
<doc id="47088" url="https://af.wikipedia.org/wiki?curid=47088" title="Pearston">
Pearston

Pearston is 'n dorp in die Oos-Kaap en die middelpunt van 'n vrugbare landboudistrik.

Die dorp is op 21 September 1859 gestig toe 'n vergadering op die plaas Rustenburg van Casper Lötter gehou is en besluit is dat die Nederduitse Gereformeerde Kerk 'n gedeelte van die plaas sou koop vir die oprigting van 'n pastorie en 'n noodkerk. Die Ringsvergadering van Graaff-Reinet van 12 Oktober dieselfde jaar keur die versoek goed. Die dorp is opgemeet in besproeiings- en woonerwe en genoem na ds. John Pears van Somerset-Oos wat as konsulent opgetree het.

'n Bestuursraad het die dorp van 1861 af bestuur en op 11 Junie 1911 word dit 'n munisipaliteit.

Pearston is vandag 'n sonnige dorp met 'n ontspanne, sorgelose atmosfeer, gewoonlik kenmerkend van 'n nedersetting wat aan geen vername pad- of spoorverbinding geleë is nie. Somerset-Oos lê 51 km van hier, Cradock 87 km en Graaff-Reinet 72 km.




</doc>
<doc id="47089" url="https://af.wikipedia.org/wiki?curid=47089" title="Charles Somerset">
Charles Somerset

Lord Charles Henry Somerset (2 Desember 1767 - 18 Februarie 1831, Brighton) was goewerneur van die Kaap die Goeie Hoop.

Hy was die tweede oudste seun van die hertog van Beaufort (vandaar Suid-Afrikaanse plekname soos Beaufort-Wes, Port Beaufort en Fort Beaufort) en die kleinseun van admiraal Boscawen. Somerset kom op 5 April 1814 in die Kaap aan. Sy ampstermyn was deurentyd stormagtig, hoofsaaklik vanweë sy outokratiese ingesteldheid. Die Britse Laerhuis het gereeld aantygings van uitspattigheid en finansiële onbevoegdheid bespreek. Hy het egter ook opreg in die bevordering van die landbou belang gestel en altyd die 1820-Setlaars in tye van nood bygestaan. Buiten bogemelde dorpe, dra ook Somerset-Wes en Somerset-Oos sy familienaam. 

Sy groot stryd teen persvryheid het hom laat swaarde kruis met Thomas Pringle en John Fairbairn, wie se "South African Commercial Advertiser" hy probeer onderdruk het. 

Ná hy na Engeland ontbied is om sy optrede te verduidelik, bedank hy in April 1827 waar hy vier jaar later op 20 Februarie sterf.




</doc>
<doc id="47090" url="https://af.wikipedia.org/wiki?curid=47090" title="Thomas Pringle">
Thomas Pringle

Thomas Pringle is op 5 Januarie 1789 in Roxburghshire, Skotland, gebore en is Suid-Afrika se eerste Engelstalige digter en een van die baanbrekers vir persvryheid.

Hy het studeer aan die Universiteit van Edinburg, waar hy in aanraking kom met talle bekendes, soos sir Walter Scott en sy toekomstige vennoot, John Fairbairn. Na hy sy hand aan die staatsdiens gewaag het, word hy redakteur van "Blackwood's Magazine", maar die vergoeding was so karig dat hy hom by die 1820-Setlaars aansluit en hom op Glen Lynden in die Oostelike Provinsie gaan vestig. 

Op 5 Mei 1820 het hy as 'n Britse setlaar in Algoabaai aangekom. Pringle het hom aanvanklik in Glen-Lynden aan die Baviaansrivier (naby die teenswoordige Somerset-Oos) gevestig, maar het in 1822 onderbibliotekaris van die Suid-Afrikaanse Openbare Biblioteek in Kaapstad geword. Vanweë teëspoed moet hy egter sy grond verlaat en word bibliotekaris in Kaapstad. 

Daar kry hy saam met Fairbairn in 1822 verlof om 'n koerant te begin wat die eerste keer in 1824 verskyn. Die "South African Journal" het die goewerneur, lord Charles Somerset, uit die staanspoor dwars in die krop gesteek. Pringle het geweier om hom aan beheer te onderwerp, maar die publikasie verskyn net twee keer. 'n Akademie, wat Pringle saam met Fairbairn begin, was ook van korte duur. 

Dit was die eerste Suid-Afrikaanse tydskrif en is maandeliks om die beurt in Engels en Nederlands uitgegee. Die Nederlandse weergawe, "Zuid-Afrikaansche Tijdskrift", het onder redaksie van ds. Abraham Faure gestaan. In dieselfde tyd het die drukker George Greig ook die eerste onafhanklike koerant, die "South African Commercial" "Advertiser", gepubliseer (vir die eerste maal op 7 Januarie 1824). 

En later die redakteurskap aan Pringle en Fairbairn aangebied. Toe die Kaapse goewerneur lord Charles Somerset sensuur op albei publikasies probeer toepas het, is verdere uitgawes gestaak. Pringle het vervolgens 'n groot kampvegter vir persvryheid in Suid-Afrika geword (persvryheid is in 1828 gewaarborg) en Greig is uit die land verban, maar is in 1825 weer toegelaat, waarna die publikasie van die "Commercial Advertiser" voortgesit is. In Oktober 1824 het Pringle na Glen-Lynden teruggekeer, waar hy hom tot met sy vertrek na Engeland in 1826 aan sy skryfwerk gewy het. 

Sy "Some account of the present" "state of the English settlers in" "Albany, South Africa" is in 1824 in Londen gepubliseer, en het ŉ skenking van ongeveer 10 000 pond aan die Setlaars, wat swaar verliese met hul boerdery gely het, meegebring. In Engeland het Pringle sekretaris van die Anti-Slavery Society geword (die afskaffing van slawerny in die hele Britse ryk is op 1 Augustus 1834 afgekondig). 

Pringle was Suid-Afrika se eerste Engelse digter en word soms die vader van die Suid-Afrikaanse poësie genoem. Sy verse toon sy godsdienstigheid en sy betrokkenheid by Suid-Afrika en by sy mense en hul omgewing. Sy eerste digbundel, "Ephemerides", het in 1828 verskyn, gevolg deur "Poetical" "works" in 1839 en "Afar in the dessert" "and other South African poems" in 1881. Hy het hom ook op die gebied van die prosa onderskei en sy publikasies op die gebied weerspieël die lewe aan die Oosgrens in die twintigerjare van die vorige eeu, byvoorbeeld "Narrative of a residence in South" "Africa" (1835), "African sketches" (1834) en "Glen-Lynden" (1828). ŉ Jaarlikse toekenning ter herdenking aan die letterkundige figuur, die Pringle-toekenning, is deur die English Academy of South Africa ingestel. 

Ná sy dood verskyn talle versamelings van sy gedigte, waarvan die eerste in 1837 die lig sien. Hy is op 5 Desember 1834 in Londen oorlede aan tuberkulose op die ouderdom van 45. Sy stoflike oorskot is in 1870 na Suid-Afrika gebring en op die Pringle-familieplaas Eildon by Bedford herbegrawe. 

Sy oorskot is in Bunhill Fields, 'n begraafplaas in Londen, begrawe, waar hy herdenk is met 'n gedenksteen met 'n elegante opskrif deur William Kennedy. In 1970 is sy sterflike oorskot in Suid-Afrika in die kerk te Eildon, naby die plaas van sy familie in die Baviaansvallei, herbegrawe. 

Die Thomas Pringle-koshuis by Rhodes-universiteit is na hom vernoem asook 'n seminaarkamer by Fairbairn College in Goodwood, Kaapstad.




</doc>
<doc id="47091" url="https://af.wikipedia.org/wiki?curid=47091" title="Pateet">
Pateet

Pateet is 'n Afrikaanse rock-musiekgroep wat in 2002 in Lichtenburg, Suid-Afrika deur Hector Beyers (baskitaar en stem), M.J. Swanepoel (kitaar en stem) en Wessel Ludick (dromme) gestig is. Die groep het tot en met 2006 saam gespeel, waartydens hulle die Jip Rockspaaider-kompetisie gewen het, 'n album opgeneem het en 'n musiekvideo geskiet het. Pateet se lede het in 2009 weer saam begin speel.

Al drie lede wat Pateet begin het, het eers (gedurende die begin van 2002) in "Chemic Gum" gespeel saam met Otto Swarts (kitaar). Die groep het by huispartytjies en by die skool opgetree. "Chemic Gum" het opgebreek en Pateet is in 2002 gevorm. Hector Beyers, M.J. Swanepoel en Wessel Ludick het nou begin Afrikaanse liedjies skryf en voluit 'n Afrikaanse groep begin. Dit is in hierdie dae wat Pateet se bekendste liedjie, "Môre omie môre tannie", geskryf is.

Pateet het in 2002 al aan die Jip Rockspaaider-kompetisie deelgeneem, maar het in Bloemfontein se semi-finaal uitgeval. Die volgende jaar het Pateet in Pretoria deurgedring tot die finaal van die Rockspaaider-kompetisie. Die finaal was in September 2003 by Aardklop in Potchefstroom gehou. Pateet het deelgeneem teen 8 bands onder andere "Trompie is dood" (wat later Foto na Dans geword het) en "Twenty8". Pateet het die finaal gewen en was die 2003 Jip Rockspaaider-kampioene. Pateet het ook die toekennings vir beste baskitaarspeler en beste kitaarspeler gewen. Pateet het dus 'n album en 'n musiekvideo gewen. Gedurende 2003 het Pateet aanhou optree en deur die Oos-Kaap getoer.

Aan die begin van 2004 het Pateet hulle eerste album in Pretoria opgeneem. Die album was genaamd "Pateet". Die album het 9 liedjies op gehad. Na die album opgeneem was, het Pateet hul musiekvideo vir "Môre omie môre tannie" geskiet. Die musiekvideo vir "Môre omie môre tannie" was opgeneem by Hoërskool Lichtenburg. Die video was op kykNET en MK89 uitgesaai. Pateet het aanhou optree deur 2004 by onder andere Aardklop se Oppi-aarde en Carnival city saam met kunstenaars soos Tweak, Karen Zoid, Koos Kombuis en Fokofpolisiekar.

Pateet se lede het in 2005 na Pretoria getrek en daar begin studeer. Tydens hierdie tydperk het die groep verskeie kere in Gauteng opgetree. Die lede van Pateet het aan die einde van 2006 begin om aan verskeie projekte deel te neem. M.J. het vir verskeie bands kitaar gespeel en 'n belangstelling vir klankingenieurswese onwikkel. M.J. het ook klank vir lewendige optredes gedoen en produksie in musiekateljees gedoen. Hector het by die Universiteit van Pretoria saam met mede-studente in 'n band met die naam “Driewiel” gespeel. Wessel het teologie studeer by die Rhema kerk en het ook in Rhema se band gespeel. Vanaf die einde van 2006 tot en met 2009 was Pateet nie aktief nie.

In 2009 het Pateet weer saam begin oefen en liedjies begin skryf. Aan die einde van 2009 het Pateet amptelik weer hervorm as 'n musiekgroep. Pateet het vanaf Maart 2010 begin optree en hul nuwe liedjies begin speel. In April 2010 het Pateet begin om 'n EP op te neem in Randburg. Volgens beplanning behoort die EP teen die begin van Junie 2010 voltooi te wees. Die liedjies op die EP se titels is onderskeidelik Die Toespraak, Onbeperkte Drome en Breek Mure.

Pateet (2004)


Demo (2010)




</doc>
<doc id="47094" url="https://af.wikipedia.org/wiki?curid=47094" title="Afrikaner-Broederbond">
Afrikaner-Broederbond

Die Afrikaner-Broederbond (AB) was tussen 1918 en 1994 ’n geheime, eksklusief wit en manlike Protestantse kultuurorganisasie in Suid-Afrika. Die oogmerke was om vooruitstrewende eensgesindheid onder Afrikaners te skep en Afrikanertradisies en die Afrikanerkultuur op alle lewensterreine te bevorder. Die organisasie is in 1918 deur H.J. Klopper, H.W. van der Merwe, D.H.C. du Plessis en ds. J.F. Naudé, vader van ds. Beyers Naudé.
gestig. Die organisasie het tot 1920 as "Jong Zuid Afrika" bekend gestaan, waarna dit amptelik na die Afrikaner Broederbond hernoem is.

Die Broederbond was lank ’n politieke twisappel nadat genl. J.B.M. Hertzog dit in die jare dertig as eerste minister aangeval het en die volgende eerste minister, genl. J.C. Smuts, dit in die jare veertig gedoen het. In Desember 1944 is staatsamptenare verbied om lid te wees en die verbod het bly staan tot na die Nasionale Party in 1948 die bewind oorgeneem het.

Gedurende die apartheidsjare was meeste regeringsministers, asook invloedryke kerkleiers, akademici, professionele, militêre en polisiebeamptes lede van die vereniging. Dit was gereeld aangetyg en altyd ontken dat die belangrike besluite van die Suid-Afrikaanse staat deur die toe baie geheimsinnige Broederbond gemaak is. In Julie 1968 het appèlregter D.H. Botha in opdrag van die regering die sake van die Broederbond (saam met ander geheime organisasies) ondersoek. Hy het die Broederbond van alle blaam onthef.

In 1979 het die boek , deur Ivor Wilkins en Hans Strydom, groot opslae gemaak omdat dit nie net ’n exposé van die Broederbond was nie, maar ook ’n bylaag van 139 bladsye gehad het waarin die naam, beroep en ander inligting van elke lid van die Broederbond verskyn het.

Die voorsitters van die Broederbond was:


</doc>
<doc id="47095" url="https://af.wikipedia.org/wiki?curid=47095" title="Willem Frederik Gerard Nicolaï">
Willem Frederik Gerard Nicolaï

Willem Frederik Gerard Nicolaï (Leiden, 1829 – Den Haag, 1896) was 'n Nederlandse dirigent en komponis. Hy was een van die leidende figure uit die Nederlandse musieklewe van die tweede helfte van die 19de eeu.

Nicolaï studeer van 1849 tot '52 aan die konservatorium van Leipzig. Hy was 'n verdienstelike orrelis en vestig hom in 1852 as orrelis in Den Haag. In 1865 word hy direkteur van die destydse Koninklike Musiekskool (later Konservatorium) in Den Haag waar hy vroeër reeds as dosent aangestel is en bly direkteur tot sy dood in 1896. Hy was 'n bekende koordirigent en vrugbare komponis.

Willem Nicolaï was redakteur van die musiektydskrif "Caecilia"; hy komponeer operas, koorwerke, liedere en 'n oratorium, getiteld "Bonifacius". Van sy liedere is die bekendste die "Lied von der Glocke" (na 'n gedig van Schiller) en "Die schwedische Nachtigall", opgedra aan die destydse wêreldberoemde zangeres Jenny Lind. Hy was ook komponis van die "Vrystaatse Volkslied".




</doc>
<doc id="47096" url="https://af.wikipedia.org/wiki?curid=47096" title="Pieter van der Stael">
Pieter van der Stael

Pieter van der Stael was die tweede Hollandse sieketrooster aan die Kaap die Goeie Hoop en kom op 5 Maart 1656 in Tafelbaai aan. Hy vertoef hier tot 1663. Buiten sy pligte teenoor die Nederlanders aan die Kaap het hy ook probeer om sendingwerk onder die inboorlinge te doen, maar sonder veel sukses.


</doc>
<doc id="47097" url="https://af.wikipedia.org/wiki?curid=47097" title="Andrea Bocelli">
Andrea Bocelli

Andrea Bocelli (* 22 September 1958 in Lajatico, Toskane, Italië) is 'n gevierde Italiaanse tenoor van pop musiek en Klassieke musiek.

Bocelli is in 1958 gebore en is die kind van Alessandro en Edi Bodelli. Hulle het op die familieplaas gebly vanwaar hulle plaastoerusting verkoop en wyn gemaak en verkoop het in die dorpie La Sterza, 'n frazione van Lajatico, Toskane, Italië wat ongeveer 40 km suid van Pisa. Bocelli se moeder en jonger broer Alberto is steeds in die familiewoning woonagtig. Bocelli se vader is in 2000 oorlede.

As 'n jong seun het Bocelli 'n groot passie vir musiek gehad. Sy moeder het gesê dat musiek die enigste ding was wat hom kon troos. Op sesjarige ouderdom met klavierles begin en het later ook begin fluit, saksofoon, trompet, tromboon, harp, kitaar en tromme begin speel.

Bocelli het ook tyd aan sang spandeer gedurende sy jeugjare. Op veertienjarige ouderdom het hy sy eerste sangkompetisie, die Margherita d'Oro in Viareggio met O Sole Mio, gewen.

Nadat hy hoërskool voltooi het in 1980, het hy in die regte gestudeer aan die Universiteit van Pisa. Om geld te verdien het Bocelli saans in kroegies gesing. Hy het sy graad voltooi en het een jaar as 'n hof-aangestelde prokureur gepraktiseer. Dit was hier waar hy sy vrou Enrica in 1987 ontmoet het.

Van sy geboorte af het sy ouers gemerk dat daar met sy sig skort, en na verskeie doktersbesoeke is hy gediagnoseer met aangebore glaukoom. In 1970, op twaalfjarige ouderdom, het hy sy sig totaal verloor na 'n ongeluk tydens 'n voetbalwedstryd.

Terwyl Bocelli se moeder met hom swanger was is sy verkeerdelik gediagnoseer met blindedermontsteking en moes sy, om dit te behandel, ys op haar maag sit. Dokters het haar aangeraai om die swangerskap met 'n aborsie te beëindig weens die waarskynlikheid dat die behandeling 'n gestremdheid by die ongebore kind kon veroorsaak. Ten spyte van hierdie raad het sy besluit om haar kind te hou. Bocelli se blindheid blyk egter nie verband te hou met hierdie insident nie.






</doc>
<doc id="47100" url="https://af.wikipedia.org/wiki?curid=47100" title="Kragopwekker">
Kragopwekker

In die veld van kragopwekking is 'n kragopwekker (of elektriese generator) 'n toestel wat meganiese energie omskakel in elektriese energie. Die omgekeerde omskakeling van elektriese energie na meganiese energie word deur 'n motor gedoen; elektriese motore en generatore het verskeie ooreenkomste. 'n Generator forseer elektrone in die spoel om deur 'n eksterne elektriese stroombaan te vloei. Dit stem in 'n sekere mate ooreen met 'n waterpomp, wat watervloei genereer, maar nie die water self skep nie. Die bron van meganiese energie kan 'n suier- of turbine stoomenjin, vallende water deur 'n turbine of waterwiel, binnebrandmotor, 'n windturbine, 'n handslinger, saamgeperste lug, of enige ander bron van meganiese energie wees.


</doc>
<doc id="47103" url="https://af.wikipedia.org/wiki?curid=47103" title="Elektriese motor">
Elektriese motor

'n Elektriese motor gebruik elektriese energie om meganiese energie te produseer, tipies deur die wisselwerking van magnetiese velde en stroomdraende geleiers. Die omgekeerde proses, wat elektriese energie vanaf meganiese energie produseer, word deur 'n generator of dinamo uitgevoer. Verskillende tipes elektriese gelykstroom motore kan as generatore gebruik word, en vice versa. Byvoorbeeld, 'n aansitter of generator vir 'n gasturbine of traksiemotor in voertuie verrig albei take.


</doc>
<doc id="47104" url="https://af.wikipedia.org/wiki?curid=47104" title="Stoomenjin">
Stoomenjin

'n Stoomenjin is 'n hitte-enjin wat meganiese werk doen deur stoom as 'n werkende vloeier te gebruik.

Die idee om kookwater te gebruik met die doel om meganiese beweging te produseer het 'n lang geskiedenis, wat omtrent 2 000 jaar terug dateer. Die vroeë toestelle was nie praktiese kragprodusente nie, maar in die laaste 300 jaar het meer gevorderde ontwerpe wat bruikbare krag kon produseer 'n hoofbron van meganiese krag geword. Dit het gelei tot die Industriële Revolusie, wat begin het met toepassings vir mynwaterverwydering deur vakuumenjins te gebruik. Ontwikkelings wat daarop gevolg het, het die energie van stoom wat onder druk geplaas is gebruik deur dit om te skakel na roterende beweging. Dit het die aandrywing van vervaardigingsmasjinerie verbreed, en die bedryf daarvan in staat gestel om enige plek waar water en hout- of steenkoolbrandstowwe verkry kon word. Voorheen was dit beperk tot die ligging van waterwiele of windmeule. Hierdie kragbron sou later toegepas word in hoofaandryfmasjiene, beweegbare toestelle soos stoomtrekkers en spoorweg lokomotiewe. Moderne stoomturbines genereer omtrent 80% van die elektriese krag in die wêreld deur 'n verskeidenheid hittebronne te gebruik.

Stoomenjins is tipies buitebrandenjins, alhoewel ander eksterne hittebronne soos sonkrag, kernkrag of geotermiese krag ook gebruik kan word. Die hittesiklus is bekend as die Rankine-siklus.

In die algemene taalgebruik kan "stoomenjin" verwys na geïntegreerde stoomaanlegte soos spoorweg stoomlokomotiewe en draagbare enjins, of selfs die masjien alleen, soos in balkenjins en stasionêre stoomenjins. Gespesialiseerde toestelle soos stoomhammers en stoomheimasjiene is afhanklik van 'n stoomvoorraad vanaf 'n aparte stoomketel.

'n Stoomenjin is 'n kragwerktuig waarin die warmte-energie van stoom in bewegingsenergie omgesit word. In die suierstoomenjin oefen die stoom 'n krag op 'n suier uit en laat dit heen en weer beweeg. Die beweging van die suier word dan deur middel van 'n as met 'n vliegwiel in 'n draaibeweging omgesit. Die stoomenjin is in die 17e eeu ontwikkel en het spoedig water- en windmeulens verdring. 

Voor die uitvinding van die binnebrandenjin was die stoomenjin die belangrikste meganiese kragbron. Reeds in die 1e eeu n.C. het Heron van Alexandrië in sy "Pneumatica" ŉ primitiewe stoomenjin beskryf, waarby stoom in 'n hol sfeer ingelei is en dit deur geboë pypies Iangs die omtrek verlaat het. Die bol het gedraai as gevolg van die reaksiekrag van die stoom wat uitgeblaas is. 

Dieselfde reaksiebeginsel word byvoorbeeld in die hedendaagse roterende tuinsproeier toegepas. In 1601 het die Italiaanse natuurkundige Giovanni Battista della Porta (ca. 1538- 1615) 'n apparaat beskryf waarmee water deur stoom in 'n pyp omhoog gedruk kon word. Deur die kondensering van die stoom kon 'n onderdruk geskep word waardeur water uit 'n laer liggende vat opgesuig kon word. 

Dit was ook die beginsel van die eerste bruikbare stoompomp, wat in 1698 deur die Britse werktuigkundige Thomas Savery (1650-1715) gepatenteer is. Die Franse natuurkundige Denis Papin (1647-1714) het in 1690 op die gedagte gekom dat die uitsetting van stoom 'n silinder heen en weer kon laat beweeg. Op grond van Papin se voorstelle het die Britse fisikus Thomas Newcomen (1663-1729) die eerste suksesvolle suierstoomenjin gebou. 

In omstreeks 1711 is Newcomen se stoomenjin by myne in gebruik geneem en dit is oor die algemeen as waterpomp gebruik. James Watt (1736-1819) het die stoomenjin verbeter en in 1769 ŉ doeltreffender enjin gepatenteer. Hy het ook 'n reëlaar ('n baltoestel) ontwerp waarmee die enjin se toere outomaties konstant gehou is. In 1765 het Nicolas Joseph Cugnot (1725-1804) 'n stoomaangedrewe motor gebou en in 1798 het Richard Trevithick (1771 -1827) 'n stoomenjin bekend gestel waarin die stoom afwisselend na albei kante van die suier gevoer is. Die enjin is ook gebruik vir die aandrywing van voertuie. 

Trevithick het in 1803 begin met die ontwikkeling van 'n stoomwa vir spoorvervoer. In 1829 het George Stephenson (1781-1848) sy "Rocket" gedemonstreer en daarmee die plek van die stoomenjin in spoorverkeer verseker. Intussen het die Amerikaner John Fitch (1743-1798) die eerste stoomboot gebou. Dit was toegerus met 2 skepwiele waarmee Fitch in 1790 oor die Delaware gevaar het. Robert Fulton (1765- 1815) het in 1807 met sy stoomskip van 100 ton, die "SS North River" (ook die "Clermont" genoem), in 36 uur ŉ afstand van 200 km op die Hudsonrivier afgelê. In 1819 het die "SS Savannah", ŉ seilskip wat met 'n stoomenjin toegerus was, die Atlantiese Oseaan oorgesteek. 

Die vaart het 29 dae geduur. Dit sou nog 'n ruk duur voordat die stoomskip die seilskip heeltemal sou verdring. In die 19e eeu is die stoomenjin heelwat verbeter. Daar is byvoorbeeld van steeds hoër stoomdrukke en suiersnelhede gebruik gemaak, waardeur die doeltreffendheid verhoog en die werkverrigting verbeter is. In die sewentigerjare van die vorige eeu is 'n enjin met 3 silinders ontwikkel, wat veral in stoomskepe gebruik is. Selfs viersilinderenjins is gebou, maar intussen het die stoomturbine sy verskyning gemaak en meer aftrek begin kry.

Die meeste suierstoomenjins is dubbelwerkend, dit wil sê die stoom word afwisselend aan weerskante van die suier ingelaat. Die toevoer en afvoer van die stoom word met behulp van 'n dubbelwerkende stoomklep beheer. Die heen-en-weer-beweging van die suier word deur middel van ŉ krukstang oorgedra op 'n vliegwiel, wat die enjin se omwentelings gelykmatig hou, Die toevoer van die stoom vind plaas deur middel van 'n reëlklep wat in 'n vaste tempo oop- en toemaak. 

Die stoom word dikwels na 'n tweede of 'n derde silinder gevoer, waardeur 'n hoër wringkrag verkry kan word. Die stoomenjin het 'n lae toeretal (tussen 100 en 500 omwentelings per minuut) en is nie baie doeltreffend nie. Nietemin word dit nog dikwels as kragbron in walse, skepe, myne en lokomotiewe gebruik. Die doeltreffendheid van die stoomenjin is 15 tot 20 %, in vergelyking met die ongeveer 40 % van die binnebrandenjin. 'n Moderne hoësnelheidstoomenjin kan tot 6 silinders hê, en by ŉ druk van tot 4 000 kPa werk. Omdat die kleppe hidroulies gekoppel is, kan toeretalle van tot 1 000 r/ min verkry word terwyl die enjin byna trillingvry werk. Die kraglewering per silinder is ongeveer 70 kW.

In 'n stoomturbine word die potensiële energie (druk) van die stoom omgesit in die kinetiese energie (rotasie) van ŉ turbinewiel. Die stoom word ingelaat deur staalpype wat so gevorm is dat die stoomdruk afneem terwyl die vloeisnelheid toeneem. Die stoom word dan via toevoerkanale op die vinne van die turbinewiel gerig, waardeur die turbinewiel roteer. By die gelykdrukturbine verander die snelheid van die lug nie tussen die vinne nie en die druk bly heeltemal konstant. 

By die oordrukturbine sit die stoom uit en word die snelheid verhoog. In moderne stoomturbines word die stoom dikwels na agtereenvolgende turbinewiele gelei (meertrapturbine) om die turbine se vermoë te verhoog. Die verskillende wiele kan of in een turbinehuls, of in verskillende hulse geplaas word. Die stoomturbine is vroeg in die 19e eeu ontwikkel en was ŉ uitvloeisel van die waterturbine. 

Die eerste industriële stoomturbine is in 1831 deur die Amerikaner William Avery gebou en is veral in houtsaagmeulens en houtbewerkingsmasjinerie gebruik. Die prototipe van die moderne stoomturbine is in die tagtigerjare van die vorige eeu ontwikkel deur die Brit Charles A. Parsons (1854- 1931) en die Sweed Carl Gustav de Laval (1845-1913). Vroeg in die 20e eeu het die stoomturbine die suierstoomenjin begin verdring. Vandag is die stoomturbine een van die belangrikste kragbronne, onder meer vir elektrisiteitsontwikkeling. Die toeretal is gewoonlik in die omgewing van 3000 r/min en die doeltreffendheid is ongeveer 30 %.



</doc>
<doc id="47105" url="https://af.wikipedia.org/wiki?curid=47105" title="Kernkrag">
Kernkrag

Kernkrag is die energie wat deur middel van beheerde (nieplofbare) kernreaksies geproduseer word. Kommersiële aanlegte gebruik tans hoofsaaklik kernsplytingsreaksies om elektrisiteit op te wek. Elektriese nutsreaktore verwarm water om stoom te produseer, wat dan aangewend word om elektrisiteit op te wek.

In 2009 was 15% van die wêreld se elektrisiteit deur middel van kernkrag opgewek. Daar is ook meer as 150 vlootvaartuie gebou wat kernaandrywing gebruik.

Koeberg in die Wes-Kaap, Suid-Afrika is die eerste en enigste kernkragsentrale op die vasteland van Afrika.

Kernenergie was reeds in die eerste eksperimente met radioaktiewe stof aanwesig, maar is op sigself eers as energievorm wat op groot skaal gebruik kan word, oorweeg toe die wetenskaplikes besef het dat die energie, wat grootliks as warmte vrykom, in stoominstallasies gebruik kon word. 

Radioaktiwiteit is in 1896 deur ŉ Franse skeikundige, Henri Becquerel, ontdek toe hy vasgestel het dat die nabyheid van die sout kaliumuranielsulfaat 'n donker vlek op fotografiese film laat wanneer dit ontwikkel word. Hy het vasgestel dat die uraan in die sout daarvoor verantwoordelik was, en gedink dat dit 'n vorm van X-strale is, hoewel dit later geblyk het radioaktiwiteit te wees. 

Ander wetenskaplikes, onder wie Marie en Pierre Curie, se belangstelling is deur die ontdekking gaande gemaak. Die egpaar het die mineraal uraanpikblende aan chemiese analise onderwerp en uraan, radium en polonium daarin uitgeken as radioaktiewe elemente. Na aanleiding van die besondere soort straling van die elemente het Marie Curie die verskynsel radioaktiwiteit genoem. Toe 'n stukkie radioaktiewe stof in 'n afgeskermde holte geplaas is, is vasgestel dat die straling, afkomstig uit die stof, geweldig deurdringend is en maklik deur materiaal soos papier en metaalplaatjies gedring het. 

Die straling het blykbaar deeltjies bevat wat deur die fisikus Rutherford alfa en beta genoem is. Daar is vasgestel dat die radioaktiewe stowwe ook gammastrale, wat eers vir X-strale aangesien is, saam met die 2 soorte deeltjies uitgestraal het. Teen daardie tyd was Rutherford daarvan bewus dat die materiaal wat hy bestraal het, uit sogenaamde atoomdeeltjies bestaan. 'n Ander fisikus, J.J. Thompson, het die bestaan van negatiewe deeltjies, tans bekend as elektrone, reeds bewys, en voorgestel dat daar iets soos atome moet wees. Volgens hom was atome (die kleinste deeltjies waaruit materie bestaan) sfere met positiewe ladings waaraan elektrone gekleef het. 

Die fisikus Niels Bohr het die gedagte van atome verder gevoer en 'n model gebou waarmee hy aangedui het dat 'n atoom bestaan uit ŉ kern waarom die elektrone wentel. Volgens hom was die kern, wat opgebou is uit protone, positief gelaai. Met hierdie inligting het Rutherford 'n goudblaadjie met alfadeeltjies bestraal en vasgestel dat sommige van die deeltjies regdeur gegaan het, ander wel deurgegaan het maar effens afgewyk het, terwyl enkele deeltjies teruggespring het. Die reaksie het gestrook met die teorie van Bohr. Die feit dat sommige van die deeltjies regdeur die goudblaadjie gegaan het, het die teorie gestaaf dat die grootste volume van 'n atoom deur vinnig bewegende elektrone gevul word, wat 'n wolk om die kern vorm. Die deeltjies kon dus deur die atome in die blaadjie dring, byna soos hael deur 'n wolk. Dat sommige van die deeltjies effens afgewyk het, kon verklaar word aan die hand van die positiewe lading van die atoomkerne in die goudblaadjie wat die alfadeeltjies afgestoot het. Volgens Rutherford moes die deeltjies wat teruggespring het, teen die kerne gebots het. Nou het wetenskaplikes nie meer die materiale bestraal nie, maar "gebombardeer" in 'n doelbewuste poging om die kern te tref. In die proses het hulle bewus geword van die bestaan van 'n neutrale (ongelaaide) deeltjie in die kern, wat min of meer dieselfde massa as ŉ proton het. 

Die deeltjies is neutrone genoem. 'n Beeld van hoe materie daar uitsien, is gevorm en word vandag nog aanvaar. Alle materie is opgebou uit molekules, die kleinste deeltjies wat nog dieselfde eienskappe as die materie het. As die molekules verder afgebreek word, kan die verskillende atome onderskei word. In die kern van die atome is daar protone en neutrone, saam nukleone genoem. Dit beslaan feitlik die hele massa van die atoom maar maak 'n uiters klein deeltjie van die volume uit. Om die kern wentel die elektrone, wat 'n onbeduidende massa het, maar feitlik die hele volume van die atoom beslaan. As E die materie of die element voorstel, A die getal nukleone (protone + neutrone) en Z die getal protone, dan sal E die kern van die element voorstel. 'n Element soos waterstof het byvoorbeeld 'n kern met een proton en een neutron waarom een elektron wentel ( H). Elemente wat meer protone as elektrone het, verkry 'n positiewe lading en word ione genoem, en die met meer of minder neutrone as protone, staan bekend as isotope. Die atoomgetal word deur die aantal protone, en die atoommassa deur die som van die protone en neutrone bepaal. 

Tydens die eksperimente met radioaktiewe stowwe waarby alfa- en betadeeltjies en gammastrale uitgestraal word, het wetenskaplikes waargeneem dat die uitstraling van 'n alfadeeltjie die massagetal van ŉ element verminder, terwyl die uitstraling van 'n betadeeltjie die atoomgetal verhoog. Dit was dus moontlik om die samestelling van ŉ element te verander, en Rutherford het later daarin geslaag om stikstof in fluoor en suurstof te verander. Maar stikstof het sewe protone in sy kern en suurstof het agt. As enkele protone by die kern van 'n atoom bygevoeg of weggeneem kan word, waarom nie die hele kern, bevattende protone en neutrone, in twee deel nie? Die bombardering van materiale met alfa- en betadeeltjies uit 'n bron van radioaktiwiteit het egter nie altyd slegs protone opgelewer nie. Die ligte metaal berillium het deurdringende strale sonder elektriese lading uitgestuur, wat nie X- of gammastrale was nie, maar wel neutrone. 

Neutrone is geweldig deurdringend en daar is gereken dat neutronbombardering wel 'n kern sou kon verdeel. Die wetenskaplikes het egter ook begin beset dat daar verdere neutrone tydens 'n bombardering kan vrykom, wat self kerne sou kon opbreek en ŉ kettingreaksie veroorsaak. Die formule E = mc, wat opgestel is deur die beroemde wetenskaplike Albert Einstein en aandui dat energie en materie ekwivalent is, het dit duidelik gemaak dat daar ŉ enorme hoeveelheid energie tydens 'n kettingreaksie kan vrykom. 

Die kern is vir die eerste maal onder leiding van Enrico Fermi in ŉ eksperimentele reaktor deur neutrone gekloof. 'n Kernreaksie verskil van ŉ konvensionele chemiese reaksie deurdat 'n chemiese reaksie op elektron aktiwiteit en 'n kernreaksie op 'n nukleone aktiwiteit berus. Tydens 'n kernreaksie kom daar heelwat energie in die vorm van hitte vry wat nuttig aangewend kan word in die ontwikkeling van elektrisiteit. Warmte, wat voorheen grootliks verkry is uit die verbranding van fossielbrandstof, is noodsaaklik vir die bedryf van ŉ kragsentrale. Omdat die wêreld se fossielbrandstof uitgeput kan raak, word kernenergie voorlopig as die alternatief beskou.

Stowwe soos radium en uraan is radioaktief en gee 'n spontane straling uit wat baie deurdringend is en byvoorbeeld die vermoë het om fotografiese film te affekteer sonder die tussenkoms van 'n ander chemiese of fisiese proses. In die kern van 'n atoom is daar protone en neutrone: die protone is elektries positief en die neutrone elektries neutraal. Aangesien ŉ positiewe en 'n negatiewe lading mekaar aantrek en twee positiewe ladings mekaar afstoot, behoort die protone (almal positief) mekaar eintlik af te stoot en die kern uitmekaar te val. 

Die neutrone verskaf egter die neutraliteit in die kern en oefen in der waarheid so ŉ groot krag uit dat die kern stabiel is, en protone slegs gedurende 'n kernreaksie van mekaar geskei kan word. By swaarder elemente (uraan) is daar 'n groot aantal protone in die kern van die atoom (92), wat ŉ groot afstootkrag ten opsigte van mekaar uitoefen sodat die kern nie meer baie stabiel is nie. Dit is ook opvallend dat daar baie meer neutrone as protone in die kern is (146). klaarblyklik om die ewewig in die kern te behou. So 'n swaar kern verkeer onder 'n geweldige spanning, in so 'n mate dat dit dikwels self 'n deeltjie, bestaande uit 2 protone en 2 neutrone, uit die kern skiet. So kan dit ook gebeur dat die onstabiele atoom 'n elektron uitskiet. 

AI die deeltjies wat uitgeskiet word, het 'n baie hoë snelheid en is baie deurdringend, 'n verskynsel wat radioaktiwiteit genoem word. In die ondersoek van radioaktiewe stowwe het die straling wat dit uitgegee het, bestaan uit deeltjies genaamd alfa en beta, en elektromagnetiese golwe, bekend as gammastrale. Die alfadeeltjies is geïdentifiseer as helimkerne en wanneer dit uitgestraal word, word die massagetal van die stof wat dit uitstraal, met 4 en die atoomgetal met 2 verminder. 'n Stof soos uraan het 92 protone in die kern en as dit protone verloor, beteken dit dat die samestelling daarvan verander en daar inderdaad 'n nuwe element gevorm word, wat twee plekke links van uraan in die Periodieke Tabel sal voorkom. In die geval van betadeeltjies word daar elektrone uit die kern geskiet en die atoomgetal word groter, in plaas van kleiner soos met alfadeeltjies. 'n Nuwe element wat So gevorm word, sal 'n posisie regs van die oorspronklike element op die Periodieke Tabel beklee. Radioaktiewe stowwe neig dus om vanself in nuwe elemente te "verval". 

Die verval vind in ŉ besondere tempo plaas, wat kenmerkend is vir elke verskillende radioaktiewe element. In die geval van radium is dit elke 1600 jaar. Radium sal elke 1600 jaar nog verder verval totdat dit uiteindelik ŉ baie stabiele element, naamlik lood (Pb), gevorm het. Die tempo waarin 'n element verval, is sodanig dat die helfte daarvan na. 'n sekere tyd verval het, die helfte van die oorblywende helfte na 'n gelyke verdere tydperk ensovoorts, wat aanleiding gegee het tot die term die "halfleeftyd" van 'n element. Die halfleeftyd dui op die tydperk wat tussen elke verval verloop. In die geval van radium sal dit dan na 16 000 jaar so verval het dat daar net / e van die oorspronklike elemente oor is, wat nog radioaktief is. 

Die res het dan in lood verander. Met die uitgee van 'n alfa- of betadeeltjie is daar gewoonlik ŉ uitbarsting van gammastrale, baie kort elektromagnetiese golwe wat geweldig deurdringend is. Saam met die vinnig bewegende alfa- en betadeeltjies kan dit gevaarlik wees vir 'n persoon wat daaraan onderwerp word. Straling word in röntgen (R), rad (radiation absorbed dose) of rem (Röntgen equivalent man) gemeet. Die rad en rem is groot eenhede en word deur 1 000 gedeel om in millirad (mrad) of millirem (mrem) uitgedruk te word. Straling van radioaktiewe stowwe word gewoonlik met die van 1 gram radium vergelyk, wat 37 X 10 emissies per sekonde veroorsaak en as 1 curie (Ci) radioaktiwiteit gedefinieer word. 

Die energie verbonde aan emissies word in joule/kilogram gemeet en 1 rad = 0,01 J/kg vir X-strale. Een rem is die biologiese ekwivalent van 1 rad, so uitgedruk omdat verskillende radioaktiewe stowwe, al gee dit dieselfde hoeveelheid energie af, skadeliker as die eweknie (X-strale) is. Die intensiteit van 1 mrem alfadeeltjies is byvoorbeeld soveel skadeliker as X-strale vir die mens dat slegs die energie van 0,25 mrad vereis word vir dieselfde gevaartoestand. Tydens die neem van X-straalfoto’s doen ŉ persoon ongeveer 100 tot 200 mrem straling op, en vir radiografiste word ŉ maksimum bestraling van 5 000 mrem/jaar toegelaat. 

Vir die kernnywerheid word ŉ maksimum van 10 mrem stralinglekkasie per jaar toegelaat, wat eintlik min is as daar in gedagte gehou word dat die natuurlike stralingspeil in ŉ stad soos Johannesburg ongeveer 150 mrem/jaar en in Kaapstad ongeveer 100 mrem/jaar is. Daar bestaan nog baie onsekerheid oor die uitwerking van radio-aktiewe strale op lewende organismes, maar daar is bewys dat alfa-, beta-, neutron – en gammadeurdringing deur lewende weefsel die biochemiese gedrag daarvan versteur en lewende organismes gevolglik nadelig kan beïnvloed. Die bestraling dra energie aan die molekules in die weefsel oor en die versteuring wat plaasvind, is feitlik eweredig aan die lineêre energie-oordrag van die bestraling. 

Beta-deeltjies en gammastrale het ŉ lae lineêre energie-oordrag, maar alfa-deeltjies en neutrone het ŉ hoë lineêre energie-oordrag en is veel skadeliker as die ander twee. Natuurliker radioaktiewe straling is afkomstig van kosmiese strale (van die son), die uraan- en toriumafsetting in die aarde, en van radioaktiewe isotope in die menslike liggaam self, waaronder kalium -40. Hoewel bioloë daarop wys dat lewende organismes hulle biologies by radioaktiwiteit aanpas, geld dit steeds dat dit nie noodwendig onskadelik is nie. 

ŉ Klowingstof bestaan uit atoomkerne wat gekloof kan word en vanweë die energie wat vrykom, geskik is as kernbrandstof. Die kloofbare atoomkerne staan bekend as nukliede en die klowing as fissie. Van die ruim 200 isotope wat in die natuur voorkom, is uraan-235 (U-235) die geskikste vir beheerde kernreaksies. Die getal 235 dui op die som van die protone en neutrone in die kern. Aangesien daar 92 protone in die atoomkern van uraan is, is daar dus 143 neutrone in U-235. So word daar ŉ onderskeid gemaak tussen natuurlike uraan U-238 en die isotope U-233, U-235 en U-239. 

ie uraanisotope het almal dieselfde aantal protone (92), maar ŉ verskillende aantal neutrone. Die isotope U-233 en U-239 (plutonium) word verkry tydens die straling van torium-232 en uraan-238 in ŉ kernreaktor. Sommige reaktors, die sogenaamde kweekreaktors, word spesiaal ingerig vir die maak van nuwe klowingstowwe, maar origens is die kweekproses ŉ neweproses van kernkragontwikkeling. Die spontane klowing van ŉ kern op aarde kom uiters selde tot stand en ŉ natuurlike kernontploffing is in normale omstandighede dus nie werklik moontlik nie. In die kerntegniek word klowing doelbewus aangehelp en is dit die gevolg van ŉ neutron wat met ŉ kloofbare kern bots. 

Tydens die botsing val die nukliede in twee brokstukke, waaruit verdere neutrone, ŉ geweldige hoeveelheid energie in die vorm van warmte en radio-aktiewe straling vrykom. Die neutrone wat vrykom (teen ongeveer 20 000km/s), kan weer ander kerne tref en so ontstaan ŉ kettingreaksie. Die brokstukke staan bekend as die klowingsprodukte en in die geval die klowing van U-235 is die stronsium en xenon, wat albei sterk radioaktief is. Die kanse dat ŉ neutron ŉ kern sal tref, is klein, veral as dit vinnig beweeg, en die kernbrandstof moet dus genoeg U-235-kerne bevat (of dit moet gekonsentreer wees). Tydens die botsing kom die neutrone reproduksiefaktor (k) ter sprake, wat aandui hoeveel neturone na die eerste klowing weer tot ander klowings lei. 

As k=1, dan is die aantal klowings per sekonde gelyk en die reaksie dus kritiek. By k < 1 neem die aantal klowings af (onderkritiek) en by k > 1 neem dit toe (superkritiek). ŉ Atoombom is byvoorbeeld superkritiek en die aantal klowings neem eksponensiaal snel tydens die ontploffing toe, waardeur daar in ŉ breukdeel van ŉ sekonde ontsaglik baie energie vrykom. ŉ Ontploffing kan egter net by ŉ stof voorkom wat feitlik geheel en al uit kloofbare kerne bestaan. 

In ŉ kernfaktor word ŉ verdunde klowingstof gebruik, waardeur die reproduksiefaktor nouliks hoër as een kan wees en ŉ ontploffing fisies onmoontlik is. Uraan, wat in die natuur vry voorkom, bevat minder as 1% kloofbare U-235; die res is U-238 en ander elemente kan nie kritiek word nie. Om wel ŉ kritieke stof te verkry, word die uraan eers verryk met U-235, of met suiwer plutonium of uraan-233, of met suiwer plutonium of uraan-233 vermeng. Die meeste brandstowwe bestaan uit U-238, wat met U-235 (tot 2 of 3%) verryk is. Selfs hierdie verrykte uraan is nog nie baie kritiek nie en die snel bewegende neutrone moet gerem word, anders tref dit nie die kerne nie. 

Dit gebeur met behulp van ŉ remstof (water, grafiet) wat so min as moontlik van die neutrone moet absorbeer, anders beïnvloed dit die klowings. Deur botsings met die atome in die remstof verloor die neutrone geleidelik energie en dneem die snelheid daarvan tot sowat 2 km/s af, waarna dit as termiese neutrone bekend staan. Vir termiese neutrone is die kanse op klowing veel groter en kan die klowingstof kritiek raak. Reaktors wat met hierdie stof werk, word ook dikwels termiese reaktors genoem. 

Sonder remstof moet die kernbrandstof vanweë die snelle beweging van die neutrone ongeveer 20% klowingstof bevat om bruikbaar te wees in ŉ reaktor. Sulke reaktors is bekend as snelkweek reaktors en daarin speel en daarin speel kweekprosesse ŉ belangrike rol waardeur selfs meer brandstof kan ontstaan as wat gebruik kan word. Hierdie reaktors kan teoreties eeue lank energie lewer, in teenstelling met termiese reaktors, waarvoor die beperkte brandstofvoorraad hoogstens vir ŉ halfeeu voldoende is. 

Net soos die klowing van kerne moontlik is, is ook die samesmelting daarvan moontlik waarby daar selfs nog meer energie en, belangrik, minder radioaktiewe afval vrygestel word. Ligte atome, byvoorbeeld die van litium en deuterium (swaarwaterstof), leen hulle gunstig tot fusie (kernsamesmelting). Die deuteriumioon of –kern word ook ŉ deuteron genoem. Vir die fusie van ligte kerne word ŉ hoë kinetiese energie of ŉ baie hoë temperatuur vereis. In die son word die elektrone van deurteriumatome byvoorbeeld by temperature van miljoene grade Celsius van die atome weggeskeur en vorm ŉ plasma. Die deurteriumkerne (atoomgetal 1) smelt dan saam en dit gaan gepaard met die vrystelling van energie en neutrone (massa), waartydens heliumkerne (atoomgetal 2) gevorm word. 

Plasma, wat ook die vierde staat van materie genoem word, word in vlamme, boogsweisvonke, weerligstrale en neon- en fluoresseerbuise aangetref. Dit is ŉ elektriese geleidende medium met ŉ komplekse mengsel van partikels (deeltjies) wat in ŉ vinnige, termiese beweging verkeer. Wanneer ŉ vaste stof, byvoorbeeld ys, verhit word, vorm dit ŉ vloeistof (water) en as dit verder verhit word, ŉ gas ŉ goeie isolator, maar as dit verder verhit word, tree dit op as ŉ geleier van elektrisiteit en die termiese beweging van atome en molekules in die gas neem toe. Die kinetiese energie wat met die beweging gepaard gaan, veroorsaak dat ione uit die atome en molekules gevorm word. 

Ione (atome waarin daar minder elektrone as protone is) is positief gelaai. By ŉ hoë temperatuur disintegreer die atome en molekules in die gas in elektrone (negatief) en ione (positief), en as die temperatuur hoog genoeg is, word ŉ plasma geld ŉ ander graad van elektrondigtheid (n – die hoeveelheid elektrone per volume-eenheid), temperatuur (T) en ionisasie. In sekere omstandighede gehoorsaam plasma die wette van die magnetohidrodinamika, dit wil sê die studie van die gedrag van elektries geleidende vloeistowwe en gasse in die teenwoordigheid van elektriese en magnetiese velde. Plasma is as 'n materietoestand bekend gestel toe eksperimente met sterk elektroliete (mengsels wat maklik ioniseer en elektrisiteit gelei) en geïoniseerde gasse, onderworpe aan magneetvelde, uitgevoer is. Die gedrag daarvan het die navorsers aan 'n jellieagtigheid herinner en dit is toe plasma genoem. 

Behalwe dat plasma onder andere ook in sekere vaste stowwe soos kristalle voorkom, kom dit nie natuurlik op die aarde voor nie, maar gewoonlik as 'n produk van gasse by hoe temperature. Die atome van stowwe soos kalium en natrium ioniseer maklik en vorm by ongeveer 2 700 ˚C plasmas. Die meeste gasse moet egter tot 10 000 °C verhit word om plasmas te vorm, en aangesien alle bekende materiale teen daardie tyd al sou gesmelt het, kan gasse nie ekstern verhit word nie, dit wil sê gasse kan nie op die konvensionele manier in 'n houer geplaas en met 'n brander verhit word nie. In stede daarvan kan gasse intern verhit word deur dit aan 'n elektriese veld te onderwerp. 

Een metode is om die gas tussen 2 elektrodes te plaas en 'n baie hoe elektriese spanning op die elektrodes te plaas. In die aanwesigheid van die elektriese veld word die atome versnel, die gas verhit en 'n plasma gevorm. Die gas kan ook met behulp van ŉ transformatoraksie aan 'n veld wat deur 'n vinnig wisselende magneetveld ontstaan, onderwerp en verhit word. Die intensiteit van die veld word bepaal deur die geometrie daarvan en die aanwesige hoeveelheid gasdruk. 

Elektrone het 'n laer energieuitruiling (verloor minder energie) as ander deeltjies en kan tot by baie hoër temperature verhit word (in ŉ plasma). Daar gaan egter elektrone verlore tydens die verhitting, en so lank daar meer elektrone verlore gaan as wat geproduseer word, kan die plasma nie gevorm word nie. In laboratoriums is reeds daarin geslaag om temperature van 10 000 000 °C en elektrondigthede van 10/m te verkry. 'n Fusiereaktor met deurteriumtritium as plasma kan byvoorbeeld as bron van warmte vir stoominstallasies gebruik word. Kernsmelting van deuterone vind by uiters hoë temperature plaas en laat nog meer energie vry, want dit voeg warmteenergie by die kinetiese energie van die termies bewegende partikels. Hierdeur word verdere kerne saamgesmelt en die proses sal naderhand vanself voortgaan (as die elektriese veld verwyder spu word) solank deuterium (swaarwaterstof) toegevoeg word. 

Plasma het egter die eienskap dat dit maklik uit 'n ruimte ontsnap en daarom was fusie nog nie in ŉ aanleg prakties uitvoerbaar nie. Plasma is wel onderhewig aan die aantrek- en afstootkragte van elektriese en magneetvelde omdat dit ŉ geleier van elektrisiteit is, en daar word beplan om dit in 'n ruimte tussen enorme elektromagnete vas te keer sodat fusie daarin bewerkstellig kan word. As die warmte wat tydens fusie ontstaan, doeltreffend na 'n hitteruiler gelei kan word, kan stoom vir stoomturbines opgewek word. 

Plasma bied ook die moontlikheid om die hitte-stoom-meganika-kringloop heeltemal uit te skakel. Net soos plasma in 'n elektriese veld gevorm word, kan 'n elektriese veld ook deur plasma gevorm word. Ooreenkomstig Faraday se wette sal plasma, as dit reghoekig met ŉ magneetveld in 'n ruimte beweeg, ŉ elektromotoriese krag reghoekig met die veld en die rigting van die plasmabeweging ontwikkel. As daar nou elektrodes in die ruimte aangebring word, sal daar 'n potensiaalverskil oor die elektrodes ontstaan. So kan die hitte-oordrag en rotasiebeweging van die konvensionele kragsentrales heeltemal uitgeskakel word.

Uraan is betreklik algemeen oor die aarde versprei, maar die konsentrasie daarvan in erts is laag, gemiddeld sowat 0,25 %. Ongeveer 250 000 ton erts is dus nodig om 1 000 ton uraan te produseer. Uraan bevat ook min kloofbare kerne, ofte wel U-235. Nadat die erts gewin is, word dit fyngemaal en die uraan chemies onttrek, waartydens dit ŉ gelerige slyk vorm. Die geel slyk word dan na 'n suiweringsaanleg vervoer, waar dit gesuiwer en omgesit word in uraanheksafluoried (heks). 

Heks word verder in 'n vaste vorm as brandstof verwerk, maar kan ook by normale temperature as 'n gas bestaan. In gasvorm kan die heksafluoried verryk word. In die brandstofvervaardigings-aanleg word uraanheksafluoried uiteindelik omgesit in uraandioksied, 'n donkergrys poeier. Die poeier word in pastille saamgepers (silindriese pille wat ongeveer 25 mm lank en 10 mm in deursnee is) en hoe digter dit saamgedruk kan word, hoe beter. Die digtheid verskat nie alleen 'n beter kernreaksie nie, maar ook beter warmtegeleiding en 'n beter inhoud van die gasagtige klowingsprodukte wat tydens fissie gevorm word. 

Straling word sodoende beperk. Brandstofpastille word in buise wat sowat 3,7 m lank is, gelaai en die buise in bondels saamgebind, wat die reaktorelement vorm. Die reaktorelemente word tydens brandstoflading by 'n kernkragsentrale in die "hart" van die reaktor geplaas. Voordat die brandstof reageer, is dit nie besonder radioaktief nie, maar wanneer die elemente eendag verwyder moet word, is dit wel gevaarlik radioaktief, en bevat benewens die afvalprodukte ook plutonium. Plutonium bevat selfs nog meer neutrone en kloofbare kerne as die oorspronklike brandstof. Wanneer die elemente van die reaktorkern tydens herlading verwyder word, word dit na 'n herwinningsaanleg gestuur. In die herwinningsaanleg word die plutonium van die ander radioaktiewe a1val geskei en bewaar. Die afval word in verseëlde houers geplaas en dit is juis die houers wat nêrens welkom is nie. 

Uraan, selfs nadat dit uit erts gewin en gesuiwer is, bevat heeltemal te min van die meer geskikte kloofbare U-235-kerne wat vir 'n beheerde kernreaksie nodig is. Uraan moet dus "verryk" word deur U-235 by te voeg, sodat die inhoud in U-238 van minder as 1 % tot sowat 3 % verhoog kan word. Die verryking kan nie chemies gedoen word nie want chemies gesproke is daar min verskil tussen U-235 en U-238. Bowendien vereis chemiese metodes 'n elektronaktiwiteit en kernreaksies ŉ nukleoneaktiwiteit. 

Daar is egter 'n klein verskil in die massa van U-235 en U-238 en dit veroorsaak sekere fisiese verskynsels wat 'n meetbare verskil in die gedrag van die twee elemente meebring en as basis gebruik kan word vir die skeiding tussen die twee. U-238 word in 'n verrykingsaanleg aan die uraanheksafluoried onttrek en word later weer in 'n meer gekonsentreerde vorm by die reaktorbrandstof bygevoeg. Die geel slyk wat by uraanwinning ontstaan, word omgesit in heksafluoried waarin daar U-238 en 'n klein hoeveelheid U-235 is. 

Heks word in 'n gasvorm aan diffusie onderwerp, waartydens die uraan deur ŉ poreuse membraan dring. Die onderskeie massas van U-238 en U-235 is onderworpe aan verskillende tempo's van diffusie vanweë die massaverskil en U-235 dring baie makliker deur die membraan. Gasdiffusie word gedoen in 'n sel met metaalwande, waar die twee helftes deur 'n membraan geskei word. Hoë vereistes word aan die membraan gestel aangesien dit laterale drukke en korrosie moet kan weerstaan terwyl die skeiding van die twee tipes uraan plaasvind. Heksafluoriedgas (UF) is geweldig korrosief sowel as reaktief en hoogstaande metallurgiese eienskappe word vir die houers sowel as die membrane vereis. Die heksafluoriedgas word onder beheerde druk in die een ruimte van die sel ingelaat en deur middel van diffusie dring die U-235-atome vinniger as die U-238 deur die membraan na die ander helfte van die sel, waarna dit afgeskei word. 

Met behulp van pompe en kondensators word die gas aanhoudend deur 'n aantal selle gesirkuleer totdat soveel moontlik U-235 uit die uraan gehaal is. Die selopstelling is gewoonlik so dat die eerste selle in die reeks groter is as die laastes omdat die U-235 na die einde toe al hoe meer gekonsentreer raak. AI is net hoogstens 3% verrykte uraan vir beheerde kernreaksies nodig, word die uraan soms tot 99 % gesuiwer. Diffusie aanlegte gebruik ŉ enorme hoeveelheid elektrisiteit tydens die proses, wat. Ironies genoeg, uit fossielbrandstofkragsentrales verkry word. In Europa is 'n goedkoper en effens doeltreffender metode vir die skeiding van U-235 uit U-238 ontwikkel waarin daar van 'n sentrifugale krag gebruik gemaak word. 

Die gas word in 'n baie vinnig roterende houer ingelaat en die swaarder U-238 word na buite uitgeswaai, terwyl die ligter U-235 naby die middelpunt ophoop en uitgelei word. Sommige uraanverrykingsaanlegte maak van spuitstukke gebruik waaruit die gas in 'n fyn sproei geblaas word. Die gassproei word aan sekere kragte onderwerp, en die ligte U-235 word in die een rigting en die swaarder U-238 in 'n ander geblaas. 'n Unieke tegniek is die gebruik van laserstrale wat in uiters 1yn bundels op die heksgas gerig word. Die bestraling ioniseer slegs die U-235 in die gas, waardeur dit gevoelig raak vir magnetiese en elektriese velde. Die heksgas met die gasione daarin word dan deur ŉ elektriese veld gestuur, die U-235 word gedeflekteer, sif uit die gaswolk en word na onttrekking afgeskei. Die suiwer U-235 word weer in gekontroleerde hoeveelhede by die U-238 gevoeg, waardeur dit verryk word tot die nodige 2 tot 3 %. Die heksafluoried, wat verrykte U-238 bevat, word dan in uraandioksied omgesit, waaruit die brandstofpastille saamgepers word. Die vereistes vir goeie kernbrandstof is onder andere die volgende:

- dit moet hitte met gemak kan gelei;

- dit moet duursaam bly tydens kernreaksies;

- dit moet chemies stabiel wees;

- dit moet suiwer wees, dit wil sê, vry bly van los neutrone;

- dit moet nie fisies of meganies verweer nie.

'n Kernreaktor word met ongeveer 6 000 000 pastille gelaai, waarna dit krities raak en in bedryf gestel word. In die hart van die reaktor vind daar omtrent 10 klowings per sekonde plaas. Een kilogram uraan bevat 2 600 X 10 atome en die massa daarvan verminder met sowat 1 gram tydens die kernreaksies. Elke pastil lewer omtrent 0,5 kW warmte-energie, waardeur 'n totale 3 000 000 kW (3 000 MW) uit die reaktor verkry word. As gevolg van verliese is daar uiteindelik sowat 1000 van die 3 000 MW beskikbaar, wat die doeltreffendheid van die reaktor op 33 % stel. Die pastille word in buise van 3,7 m verpak en gebind in bondels van 63, wat dan as reaktorelement dien. 

Van sowat 100 metrieke ton brandstof in die hart van 'n kernreaktor kan 1 000 MW elektrisiteit ontwikkel word en die brandstof bly vir 3 tot 4 jaar daarin. Sommige reaktors kan gedurende die bedryf herlaai word en hoef nie noodwendig op te hou produseer nie. Die verbruikte brandstof, wat tydens herlading verwyder word, word eers omtrent 3 maande lank onder water geberg voordat dit na die herwinningsaanleg vervoer word. In die herwinningsaanleg word die plutonium wat tydens die kernreaksies gevorm is, van die afvalprodukte geskei en die afval in geskikte houers geplaas. Die radioaktiewe afval verval met verloop van tyd, 'n proses wat tot honderde jare kan duur. Om die rede word die afval saam met verglasingsmateriaal soos sand en kalk versmelt sodat dit in die houer behoue bly en nie per abuis kan oplos nie.

'n Kernkragsentrale is 'n installasie waarin kernkrag gebruik word om elektrisiteit te ontwikkel. Die kernkrag, afkomstig van kernreaksies, word in die kernreaktor ontwikkel en stel energie in die vorm van warmte vry. Die hitte word in die reaktorkoelmiddel van die reaktorhart af weggelei na 'n hitteruiler. In die hitteruiler word die warmte wat die koelmiddel opgeneem het, oorgedra op water, wat stoom vorm. Die stoom word gebruik om stoomturbines, waaraan elektriese generators verbind is, aan te dryf en die generators ontwikkel dan elektrisiteit, wat met behulp van transformators na die elektrisiteitsverspreidingsnet oorgedra word. Met behulp van kondensators word die stoom afgekoel tot water wat hersirkuleer en weer eens in stoom omgesit word. 

By die aanvang van kernkragontwikkeling word die reaktor met die kernbrandstof gelaai. Die kernbrandstof is in hermeties verseëlde metaalomhulsels verpak, bekend as die reaktorelemente. 'n Paar honderd van hierdie elemente is nodig vir grootskaalse warmteopwekking en vorm saam met die remstof en die beheerstawe die reaktorhart. reaktorhart. Die reaktorhart is omring met 'n koelmiddel, byvoorbeeld water, wat die ontwikkelde warmte afvoer. In 'n eenvoudige reaktor, soos die kookwaterreaktor, word die koelmiddel na 'n hitteruiler verplaas, waar die water stoom vorm en gebruik word om die stoomturbines aan te dryf. 'n Reaktor moet gereguleer kan word om aan te pas by die aanvraag. Dit geskied met behulp van die beheerstawe, bestaande uit boron of kadmium, wat in die reaktorhart gesteek word. Die aantal klowings per sekonde van die reaktorbrandstof hang af van die posisie van die stawe, en as dit heeltemal uitgetrek word, raak die reaktor oorkritiek, terwyl dit minder kritiek en later onderkritiek raak namate die stawe ingesteek word. So word die aantal klowings per sekonde beheer en daarmee saam die opgewekte warmte. 

Die reaktors het egter nie almal, soos met die kookwaterreaktor die geval is, 'n enkele waterkringloop nie, maar twee of meer. Die water wat in die reaktorhart verhit word, vorm deel van die primêre kringloop. In die hitteruiler verhit die water van die primêre kring die water in die sekondêre kring, waardeur stoomgevorm word. Dikwels word 'n derde kringloop ook gebruik om die stoom af te koel, wat weer as water gehersirkuleer word. Behalwe gewone water, ook ligtewater genoem, word ander stowwe in die kringlope van reaktors gebruik. Dit kan onder andere swaarwater, gasse (helium), gesmelte metale (natrium) of soute wees. Swaarwater is water waarin die normale waterstofatome H-1 (met 1 neutron) deur die waterstofisotoop H-2 (2 neutrone) vervang is en staan bekend as deuterium. Swaarwater kan 'n tweeledige funksie in die reaktor vervul, naamlik die van remstof sowel as koelmiddel.

Die rendement van die meeste kernreaktors is laag, ongeveer 32 %, vergeleke met die 40 % van fossielbrandstofkragsentrales. Kernkragsentrales plaas ook 'n groot belasting op koelsisteme en dus op riviere of ander bronne van koelmiddels. Daarbenewens is daar ook die gedurige vrees dat die riviere en die see met radioaktiewe stof besoedel kan word. Om sommige van hierdie probleme te oorbrug, word daar oorweging geskenk aan 'n koppeling tussen kern- en ander energiestelsels. 

Een moontlikheid is om ŉ sentrale kernreaktor te gebruik am stoom tot 600°C te verhit en oor steenkool te laat vloei, waardeur gasse met 'n hoë verbrandingswaarde ontstaan. Die gevormde gasse kan dan met behulp van pypleidings na verskillende kragsentrales vervoer en vir konvensionele verbranding en stoomopwekking gebruik word. ŉ Heliumverkoelde reaktor by Jülich, Wes-Duitsland, word volgens hierdie beginsel eksperimenteel bedryf.

Hoewel die stoomturbines en generators by kernreaktors min verskil van die in konvensionele fossielbrandstofkragsentrales, is daar verskillende soorte kern reaktors waarmee warmte opgewek kan word. Die reaktors het egter dieselfde basiese onderdele, naamlik die reaktorhart, die reaktorvat en die hitteruiler. Almal maak gebruik van 'n brandstof, 'n remstof, 'n koelmiddel en beheerstawe in die reaktorhart. Brandstowwe bestaan uit 'n verskeidenheid stowwe, so os byvoorbeeld natuurlike uraanoksied, verrykte uraanoksied, metaaluraan, toriumoksied, torium-fluoried en plutoniumoksied of-karbied. Die brandstowwe word verpak in bundels wat die reaktorelemente uitmaak. 

Die belangrikste faktor vir brandstof is die digtheid daarvan (soms ook na verwys as die neutronedigtheid), wat die totale reaktorinhoud bepaal. Die koste van 'n groot kern met goedkoop brandstof (lae digtheid) word gewoonlik deur ingenieurs uitgespeel teen die koste van 'n kleiner, goedkoop kern met duur (hoë digtheid) brandstof. Die meeste reaktors verkry hul benamings van die tiperende remstowwe of koelmiddels wat daarin gebruik word. Bekende remstowwe is byvoorbeeld gewone water (Iigtewater), swaarwater en grafiet. Die voordeel van ligte- en swaarwater is dat dit terselfdertyd as remstof en koelmiddel kan dien. Ligtewater (gewone water) is die goedkoopste en beskikbaarste remstof. Swaarwater is water wat twee in plaas van een neutron in die kern het en in ŉ spesiale proses berei word. Dit staan bekend as deuterium en is baie skaarser en duurder as gewone water. 

Grafiet is 'n vorm van koolstof en word as 'n vaste stof in die reaktorhart gebruik. Koelmiddels is onder meer die reeds genoemde ligte- en swaarwater, asook gasse, soute en vloeibare metale. Die vereistes vir koelmiddels is dat dit veral warmte goed moet kan gelei en geen neutrone moet absorbeer nie. Beheerstawe bestaan uit neutronabsorberende materiaal soos boron of kadmium. As die beheerstawe geheel in die reaktorhart geleë is, vind daar feitlik geen reaksie plaas nie, maar die aktiwiteit neem toe namate die beheerstawe uitgetrek word, en daarmee saam die warmte. Reaktorvate is van staal of beton en die keuse van die materiaal hang af van die straling en remstof wat gebruik word. 

Die brandstofelemente waarin die brandstofpastille verpak word, bestaan uit sirkonium-allooi, vleklose staal of keramiek. Sirkonium-allooi is baie geskik maar geweldig duur, terwyl goedkoper vleklose staal redelik goed daarvoor gebruik kan word, maar neig om neutrone te absorbeer. By baie hoë temperature, waar allooie of staal nie meer stabiel is nie, word keramiek gebruik. Hitteruilers word deur die koelmiddel van die reaktor omring en sit die warmte van die koelmiddel om in stoom waardeur die stoomturbines aangedryf word. Baie lande beskik oor eksperimentele reaktors waarin hulle probeer om meer te wete te kom van onder meer:

-druk;

- temperatuur;

- neutrondigtheid;

- die opbou van plutonium;

- radioaktiwiteit en

- die neweprodukte, waaronder die radioaktiewe afval.

Reaktors word hoofsaaklik in 3 groepe ingedeel. Die eerste is die termiese reaktors ("burners"), waarin die blote verbranding van brandstof plaasvind, hoewel op kleiner skaal as met fossielbrandstof. Die tweede is die snelkweekreaktors ("breeders"), waarmee daar geprobeer word om brandstof vinniger te produseer as wat dit verbruik word. 

Die derde is die tot nog toe nie-gerealiseerde fusiereaktors waar kernsmelting in plaas van klowing gedoen word. AI die omstandighede in ag genome, blyk ligtewater reaktors op die oomblik die doeltreffendste en die ekonomiesste te wees. Van die sowat 374 reaktors in die wêreld wat in gebruik of op bestelling is, is 273 ligtewater reaktors. Die rede daarvoor is dat ligtewater (gewone water) geredelik beskikbaar en goedkoop is, en sulke reaktors nie groot tegniese probleme oplewer nie. Die water word uit die see of riviere verkry en aanhoudend gesirkuleer. Die volgende tabel gee 'n uiteensetting van die verskillende reaktors om 'n duideliker beeld van die remstowwe, koelmiddels en brandstowwe wat daarin gebruik word, te verkry.

Die eerste kernkragsentrale in Suid-Afrika, naamlik Koeberg, is in Wes-Kaapland en ongeveer 28 km noord van Kaapstad geleë. Dit is 'n ligtewaterreaktor wat aanvanklik 1000 MW, maar later 2 000 MW sal lewer. Die kernkragsentrale is by die Weskus opgerig omdat die land se huidige distribusienetwerk nie meer in die toenemende vraag in Wes-Kaapland kan voorsien nie. Die alternatief was dus om 'n konvensionele kragsentrale ter plaatse op te rig, maar dit sal heeltemal onekonomies wees om steenkool daarheen te vervoer. Die son, die wind en die golwe van die see kan nog nie ekonomies as energie bronne aangewend word nie en daarom is daar op kernenergie besluit. 

Aanvullende redes vir kernkragontwikkeling is dat steenkool waardevolle valuta in die buiteland kan verdien en bowendien toenemend vir die petrochemiese en plastiekbedryf aangewend word. Verder sal feitlik die helfte van die materiaal en dienste vir die bou van 'n kernkragsentrale uit die Republiek self voorsien word en meebring dat die binnelandse handel gestimuleer en nuwe tegnieke aangeleer word. Eskom (EIektrisiteitsvoorsieningskommissie) het by die destydse Raad op Atoomkrag om 'n lisensie aansoek gedoen om uraan te gebruik en ook 'n hele aantal instansies geraadpleeg oor aspekte rakende die seevissery, die geologie, besoedeling, ensovoorts. 

Koeberg sal ongeveer 100 ton seewater per sekonde nodig hê vir verkoeling. Die sirkulasie van die water deur die reaktor sal meebring dat die water in die onmiddellike omgewing in die see warmer word en die temperatuur sal van ongeveer 13°C tot 23 °C styg. Navorsers voorsien dat die seelewe in die omgewing van Koeberg meer soos die in die Indiese Oseaan daar sal uitsien. Kaapstad en sy nywerheidsentra sal dan voorsien wees van krag wat uit olie, steenkool en kernkrag ontwikkel word.

Die Tafelbaaise kragsentrale werk met olie, die krag uit die distribusienet is uit steenkool afkomstig en Koeberg sal die kern-ontwikkelde elektrisiteit voorsien. Die eerste vereiste vir die kragsentrale by Koeberg was dat dit ooreen moet kom met identiese kragsentrales in die buiteland wat reeds 3 jaar lank in bedryf is. Aangesien daar reeds in 22 lande van ligtewater-reaktors gebruik gemaak word, sal die identiese reaktors feitlik 10 000 bedryfsjare agter die rug hê voordat Koeberg in bedryf kom. 

Uit hierdie voorafgaande ondervinding en ervaring sal Koeberg ook kan baat vind. Die kernkragsentrale by Koeberg is 'n PWR (pressure water reactor) wat seewater as koelmiddel sal gebruik. Om besoedeling van die see te voorkom, word alle moontlike voorsorgmaatreëls getref. Hoewel die strengste veiligheidsmaatreëls daar geld, word daar tog beheerde hoeveelhede radioaktiewe gasse in die atmosfeer uitgelaat omdat dit onekonomies is om alles te probeer suiwer. 

Die radioaktiewe gasse xenon en kripton sal egter ŉ stralingspeil van 10 mrem/jaar meebring, wat heelwat minder is as die maksimum-toelaatbare grens wat deur die Raad op Atoomkrag voorgeskryf is. Ander radioaktiewe stowwe sal in die see uitgelaat word, maar in 'n baie verdunde vorm. Die neweprodukte en vaste afval sal op die terrein van Koeberg bewaar en waarskynlik later na herwinningsaanlegte in die buiteland verskeep word, aangesien Suid-Afrika nog nie oor sy eie beskik nie. Suid-Afrika beskik egter wel oor sy eie uraanafsettings en die Raad op Atoomkrag het aanvanklik aangekondig dat uraan plaaslik relatief goedkoop verryk kan word, maar vertragings en probleme op hierdie gebied word ondervind. 

Gedurende Mei 1982 het die Minister van Mineraal- en Energiesake in die Parlement aangekondig dat die Koebergkragsentrale gedurende die eerste helfte van 1983 ten volle in bedryf gestel sal word. Dit is later as wat aanvanklik beplan is en die vertraging word toegeskryf aan die feit dat Koeberg Suid-Afrika se heel eerste kernkragsentrale is. Die probleme en vertragings wat tot dusver opgeduik het, word nie deur die owerheid as buitengewoon beskou nie. 

Eskom het die brandstof vir die kernkragsentrale intussen uit ŉ ander bron bekom as wat oorspronklik beoog is, en daar was ook vertragings in die lewering van hierdie brandstof. Uiteraard het die vertragings in lewering ook vertragings in die voltooiing van die projek veroorsaak. Meer as R315 miljoen is in die finansiële jaar 1982/83 aan kernenergie- ontwikkeling in Suid-Afrika bestee (die meeste daarvan aan uraanverryking). Daar is ook meer duidelikheid oor wat met die radioaktiewe afval sal gebeur. 

Die Minister het verslag gelewer dat doeltreffende voorsiening gemaak is vir die veilige hantering en opberging van die afval. Hoëaktiewe vaste afval sal eers oor 10 jaar vir Suid-Afrika ŉ werklike probleem word as die hoogs radioaktiewe materiaal, wat volgens kontrak in Frankryk geprosesseer sal word, teruggeneem sal moet word. In 1982 was dit nog nie duidelik of Suid-Afrika die bou van nog kernkragsentrales oorweeg nie.

Die veiligheidsmaatreëls in 'n kragsentrale word nie slegs toegepas kernenergie om die sentrale teen beskadiging van buite te beskerm nie, 'maar ook om die buitewêreld teen radioaktiewe bestraling en besoedeling uit die reaktor te beskerm. Die grootste enkele risiko is die van radioaktiewe bestraling en nie soseer 'n kernontploffing, soos wat deur die meeste mense gevrees word, nie. 'n Ontploffing is fisies onmoontlik aangesien die kernbrandstof sterk verdun is (2 tot 3 % klowingstof), terwyl feitlik suiwer klowingstof (tot 99%) vir 'n kernontploffing nodig is. 

In die laaste 25 jaar is daar heelwat ondervinding betreffende kernveiligheidsrisiko's opgedoen en stappe geformuleer wat die moontlikhede van 'n werklik ernstige ongeluk feitlik uitsluit. Daar word selfs beweer dat dit so min as 1 ongeluk per 100 000 tot 1 000 000 reaktorbedryfsjare kan wees, maar die teenstanders van kernenergie betwis hierdie stelling. Onder ŉ ernstige ongeluk word verstaan dat alle veiligheidstelsels faaI en ŉ groot hoeveelheid radioaktiwiteit vrykom wat nie binne die reaktor afgesluit word nie. 

Dit vereis werklik 'n kombinasie van katastrofes waar-deur die koel- en noodkoelstelsels faaI en die reaktorkern smelt. Sou so iets wel gebeur, sal die gesmelte kern deur die beskermde omhulsel brand en die radioaktiewe inhoud vrykom, waaronder vlugtige elemente soos edelgasse, halogene en alkalimetale. Afhangende van die klimaatstoestande (windrigting ingesluit) en die ligging van die kragsentrale ten opsigte van bewoonde gebiede, kan die radioaktiwiteit gevaarlik wees vir alle lewende organismes. Tot sowat 15 km van die sentrale af sal die omgewing ontruim moet word, die mense wat verder bly, binnenshuis moet bly, die vensters afgedig moet word, oop water vermy moet word en dies meer, Volgens publikasies van die teenstanders van kernenergie sal die hele wêreld naderhand besoedel wees en sekere gebiede jare lank ontruim moet bly.

By die klowing van atoomkerne word daar 2 klowingsprodukte gevorm met atoommassas wat wissel tussen 80 en 160, onstabiel is, en die grootste gevaar van radioaktiewe besmetting skep. Dit word egter binne die klowingstof self gevorm en sal nie maklik versprei nie, want die klowingstof is in 'n beskermende omhulsel. As die omhulsel nie defek raak nie, bly die klowingstof behoue, Sou die omhulsel lek, word die radioaktiewe stowwe in die primêre koelstelsel vrygelaat, wat self baie goed geïsoleer is. 

Die koelstelsel is van die grootste belang in 'n kernreaktor. Sonder voldoende verkoeling kan die kern van die reaktor smelt en die reaktorvat beskadig of selfs deur die bodem brand. As dit in die water beland, word 'n stoomontploffing veroorsaak, Die warmteproduksie in die reaktorkern word gereguleer met behulp van die beheerstawe wat, indien nodig, met die hand in die kern gesteek kan word. As daar geen fout met die beheerstawe is nie, word die klowings binne sekondes verminder, en die energieproduksie daal tot sowat 5%, (Die restante energie is afkomstig van die radioaktiewe klowingsprodukte.)

Tot die noodsaaklike vredestydse veiligheidsvoorsiening behoort ook die beskerming van die sentrale teen vliegtuie wat moontlik kan val, teen aardbewings, ensovoorts. Brande en klein ontploffings wat om verskillende redes ontstaan, het ŉ beperkte uitwerking aangesien dit net in 'n gedeelte van die sentrale voorkom. Deur die belangrike dele van dubbele wande te voorsien, kan brande en ontploffings geïsoleer word. 'n Stelsel van skeiding, dubbele wande en dubbele stelsels kan voorkom dat ernstige skade en lewensverlies veroorsaak word. Veiligheidstelsels dien ook om ŉ sentrale minder kwesbaar teen terrorisme en sabotasie te maak, wat verder bemoeilik word deur die buitengewone tegniese kennis en vertroudheid met die installasie wat nodig is om beduidende skade aan te rig.

Kernkragaandrywing word tot op hede nog nie as prakties uitvoerbaar vir voertuie beskou nie omdat die voertuig lomp raak met al die verwante stelsels. Dit is ook baie moeilik om straling doeltreffend te beperk en verder is die voertuig onderhewig aan botsings en ander ongelukke. Hoewel talle skepe, veral duikbote, reeds van kernkragaandrywing gebruik maak, bestaan die gevaar dat wanneer die skip sou sink, dit nie geberg kan word nie en die water besoedel kan raak.

In die meeste besprekings oor die voor- en nadele van die ontwikkeling van kernenergie word veral die nadelige uitwerking wat vrygestelde radioaktiewe stowwe op die gesondheid van die mens kan hê, te dikwels beklemtoon. Minder aandag word gewoonlik aan die ekologiese gevolge bestee, waarskynlik omdat dit in hierdie gevallangtermyneffekte behels wat nie so maklik gemeet of dadelik waargeneem kan word nie. Radio-ekologie (stralingsekologie) is 'n onderafdeling van die ekologie wat probleme bestudeer in verband met die akkumulasie (ophoping) van radioaktiewe materiaal in die omgewing, en die invloede ondersoek wat hierdie radioaktiewe straling op die lewende organismes in die natuur het. Dit is ook 'n studie van die gevolge wat die straling moontlik op die lang termyn vir die organismes self en vir die biosfeer in sy geheel kan inhou. Die besoedeling van die omgewing deur die vrystelling van groot hoeveelhede koelwater word elders bespreek. 

In die natuur is daar as gevolg van kosmiese straling en radioaktiewe elemente in die aardkors normaalweg ook 'n sekere hoeveelheid radioaktiewe straling aanwesig. Die hoeveelheid straling wat die mens as gevolg van hierdie natuurlike radioaktiwiteit ontvang, bedra ongeveer 0,10 tot 0,15 rem per persoon per jaar, afhangende van die plek op aarde. Op groot hoogtes is daar meer kosmiese uitstrating, en op plekke waar radioaktiewe ertse gevind word en in die omgewing van uraanhoudende gesteente, is die straling hoër (soms selfs aansienlik hoër as die gemiddelde). 

Die voorstanders van die gebruik van kernenergie beweer juis dat die hoeveelheid radioaktiewe straling wat daar by die normale produksie van 'n kernkragsentrale vrygestel word, so gering is dat dit selde die gemiddelde natuurlike radioaktiewe uitstraling oorskry en dikwels minder is. Die feit dat die natuurlike radioaktiwiteit van oudsher aanwesig was, en waarskynlik 'n belangrike rol gespeel het in die ontwikkeling van organismes, beteken egter nie dat radioaktiwiteit in die natuur onskadelik is nie. Dit word deur verskeie wetenskaplike navorsers as 'n feit aanvaar dat spontaan optredende erflike siektes, aangebore afwykings, kanker- en leukemiegevalle deels toegeskryf kan word aan die natuurlike stralingsinvloed. Elke toevoeging van radioaktiwiteit wat die gemiddelde natuurlike straling verhoog, sal daarmee ook die kanse op die voorkoms van derglike defekte vergroot.

Die belangrikste bronne van radioaktiewe omgewingsbesoedeling word gevorm deur tritium (H-3), kripton-85, stronsium-90 en sesium-137, almal produkte met 'n lang halfleeftyd (met ander woorde dit duur baie lank voordat hierdie stowwe se natuurlike vervalproses begin en geleidelik dan minder skadelik raak), By ander radioaktiewe isotope soos jodium-131 is die halfleeftyd so gering dat hulle net in die geval van 'n ongeluk gevaarlik kan wees. 

Die verspreiding van radioaktiewe afvalstowwe in die omgewing verskil in beginsel nie van die verspreiding van ander besoedelende stowwe nie. Deur die grond, die water en die lug beland hulle deur voedselopname en tydens asemhaling in die stofwisselingsproses van organismes. Verdunning van die radioaktiewe stof of straling help nie altyd om dit minder gevaarlik te maak nie, al word dit ook in 'n veer kleiner hoeveelheid oor 'n groter gebied versprei. Soos in die geval van swaar metale en insektedoders wat in die natuur beland, word sommige radioaktiewe stowwe byna selektief deur organismes uit die omliggende omgewing opgeneem (al is dit in geringe hoeveelhede). Dit word nie weer uitgeskei nie, waardeur die radioaktiewe stof in die liggaam ophoop. Sommige radioaktiewe isotope versprei deur die hele liggaam, terwyl ander weer in bepaalde weefsels ophoop of in 'n sekere fase van die stofwisseling ingryp. 

So byvoorbeeld konsentreer stronsium-90 in die beenstelsel van diere, Radioaktiewe jodium hoop in die skildklier op en sesium in die spierweefsel. Tritium kan as ŉ bestanddeel van 'n watermolekule deur die hele liggaam versprei. Sodra daar van ophoping in ŉ orgaan sprake is, word die orgaan of liggaamsdeel radio-aktief oorbelas en geld die toelaatbare dosis radioaktiwiteit wat die liggaam van nature kan weerstaan, nie meer nie, Die gemiddelde natuurlike straling is te veel vir so 'n liggaam. Die biologiese uitwerking hang bowendien dikwels af van die chemiese toestand waarin die elemente verkeer. Tritium rig byvoorbeeld ongeveer 50 tot 50 000 maal meer skade aan die chromosome aan as dit in die vorm van timien in voedsel voorkom as wanneer dit as ioon uit die water opgeneem word. Oor wat presies as 'n toelaatbare stralingsdosis beskou kan word, bestaan daar geen sekerheid nie.

ŉ Bykomende probleem in derglike berekeninge is die feit dat die radioaktiewe dogterprodukte (stowwe wat ontstaan tydens die verval van 'n ander radioaktiewe stof en op die manier radioaktief geïnduseer word) dikwels nog op onbekende wyses in die stofwisseling ingryp. Uit 'n ondersoek met muise het dit geblyk dat diere wat stronsium-90 opgeneem het, veral in hul geslagsorgane 'n hoë stralingsbelasting vertoon het. Hierdie hoër belasting is veroorsaak deur 'n dogterproduk van stronsium-90, naamlik yttrium- 90. Bowendien het hierdie selfde eksperiment getoon dat die vroulike geslagsorgane ongeveer een en ŉ half tot twee keer soveel yttrium-90 opgeneem het as die testes van manlike diere. As gevolg van die akkumulasie in die geslagsorgane is die daaruitvolgende bestraling van die geslagselle (wat natuurlik ŉ invloed op die nageslag uitoefen) baie groter as wat die geval sou wees as die radioaktiewe stof deur die hele liggaam versprei sou wees. 

Ander verskynsels wat na die toediening van radioaktiewe straling by proefdiere waargeneem is, is onder meer 'n ophoping van radionukliede in die alvleisklier en die hipofise (die belangrikste regulator van die hormonale prosesse in die liggaam), 'n verminderde lewensvatbaarheid van embrio's en ontwikkelingsteurnisse. In die geval van 'n konsentrasie van yttrium-90 in die drinkwater wat nie die wettig toelaatbare grens oorskry het nie, het viseiers steurnisse vertoon. In die eieromhulsels het soveel yttrium versamel dat die konsentrasie van die stof hierin 10 000 maal hoër was as in die omringende water. Na die atoombomaanval op Hirosjima en Nagasaki (1945) het die aantal nie-volledig volgroeide en erg misvormde babas in Japan toegeneem. Ook in die omgewing van die Dresden-reaktor in Illinois (VSA) is daar 'n derglike betekenisvolle toename in die aantal kinders wat met aangebore afwykings gebore is, aangeteken. 

Die destydse omstrede Amerikaanse statistiek oor die korrelasie tussen radioaktiewe uitstraling en kindersterftes in die omgewing van die bron is weliswaar deur die elektrisiteitsmaatskappye ontken, maar nooit met syfers weerlê nie. Op grond van die ondersoeke wat tot dusver gedoen is, kan aanvaar word dat sekere soorte organismes met 'n langer generasieduur gevoeliger is vir chroniese blootstelling aan radioaktiewe straling. Hierdie spesies word populasiegeneties ook sterker negatief beïnvloed as spesies met 'n kort generasieleeftyd. By al die afgehandelde ondersoeke is daar tot dusver nog nie rekening gehou nie met die moontlikheid dat die radioaktiewe stowwe en die reeds aanwesige besoedeling in die grond, lug en water mekaar se werking net kan versterk. Die proses word sinergisme genoem en in so 'n geval kan daar verwag word dat die nagevolge van radioaktiewe straling eerder nog groter as kleiner sal wees as wat tot dusver vasgestel is.

Oor die vraag in hoeverre die ekostelsel waarvan die organismes deel is (nie die afsonderlike organismes self nie), deur 'n toename in radioaktiwiteit in die omgewing beïnvloed sal word, kan daar tot dusver nog net gespekuleer word. In natuurlike bevolkings is daar gewoonlik 'n enorme oorproduksie om seker te maak van 'n potensiële nageslag. Die hoeveelheid saadjies by plante en eiertjies by diere wat geproduseer word, is in ieder geval baie meer as die aantal wat die jeugstadium oorleef en uiteindelik self voortplant. 

Dit is die gevolg van natuurlike seleksie wat die swakker aangepaste tipe op die manier elimineer, sodat hulle nie kan bydra tot die erflikheidsmateriaal van die spesies nie. Die spesies met so 'n groot oorproduksie wat hulle reeds aangepas het by 'n geharde seleksieproses, sal relatief weinig skade berokken kan word wanneer hulle blootgestel word aan hoër radioaktiewe straling as die gemiddelde. Hulle sal ook minder deur die verhoogde stralingsopgewekte mutasiefrekwensie aangetas word. Na eliminasie van die ongunstige mutante bly daar gewoonlik nog genoeg normale eksemplare oor am die voortbestaan van die spesifieke spesies te verseker. 'n Voorbeeld van organismes wat aan 'n besonder geharde seleksieproses gewoond is, is insekte. Gedurende hul ontwikkelingsverloop het hierdie diere die vermoë verwerf om hulle baie vinnig aan te pas by die verskillende gifstowwe wat van nature in plante voorkom. 

Op grond daarvan is hulle ook opgewasse teen die insektedoders waarmee die mens hulle bestry. Vanweë die groot mutasiefrekwensie bly daar altyd enkele eksemplare oor wat die toedieningvan die gif oorleef en immuun raak teen die spesifieke middel. Danksy die massale reproduksie van insekte bestaan die hele populasie reeds na enkele generasies uit individue wat weerstand bied omdat net die wat nie immuun is nie, uitsterf. Dit beteken dat insekte waarskynlik ook opgewasse is teen ander seleksiefaktore wat kunsmatig geskep is. ŉ Verhoogde mutasiefrekwensie weens 'n verhoogde stralingsvlak verbeter eerder die moontlikhede van sulke soorte om hulle by uiterste milieufaktore te kan aanpas. 

Die mutasies is dikwels ŉ hulpmiddel vir oorlewing. In die geval van spesies met 'n lae produksie en daarmee saam ŉ kleiner potensiële nageslag, verloop die oorlewingskanse anders. Ondanks die lae produksie oorleef byna alle potensiële nakomelinge as gevolg van die beskermende omgewing waarin hulle groot word. Die duidelikste voorbeeld in die geval is die mens, huisdiere en kultuurgewasse. Deur die druk van byna alle natuurlike seleksieprosesse uit te skakel, word 'n toestand geskep waarin allerlei minder lewenskragtige mutante hulle kan bly handhaaf en selfs voortplant. Die gevolg is dat hierdie soort populasies in hul geheel ernstig verswak word deur die aanwesigheid van talle ongunstige erflike eienskappe. 

'n Verhoging in die stralingsdosis en daarmee gepaardgaande verhoogde mutasiefrekwensie kan waarskynlik net die degenerasie bespoedig. Met ŉ verhoging van die algemene stralingvlak as gevolg van kernenergie sal nie net die organismes direk beïnvloed word nie. Vanweë die bevoor- of benadeling van bepaalde spesies (die vlak van mededinging sal versteur word) sal die oorlewingskanse van spesies in hul geheel beïnvloed word.




</doc>
<doc id="47107" url="https://af.wikipedia.org/wiki?curid=47107" title="Radio">
Radio

Radio is draadlose telekommunikasie. Dit is 'n tegniek om met radiogolwe draadloos boodskappe vanaf die stuurder na die ontvanger oor te dra. 

Die grootste ontwikkeling van radio het egter eers van ongeveer 1920 af plaasgevind, toe elektroniese versterkingstegnieke algemeen begin gebruik is. Sedertdien het radio 'n belangrike plek in die samelewing ingeneem, in sowel die vorm van radio- as televisie-uitsendings (televisie maak in wese ook van radiotegniek gebruik), en ook in die vorm van radiotelekommunikasie. 

Hiertoe behoort die stelsels waarin verbinding onderhou word met vliegtuie, skepe, landvoertuie en selfs met ruimtevaartuie. Die telegrafie, teleks en telefoonverbindings word gedeeltelik deur middel van radioverbindings met behulp van straalsenders en satelliete onderhou. Ander belangrike toepassings van radio is onder meer radar, radionavigasie en afstandbeheer. 

'n Radiostelsel bestaan uit minstens 1 sender en 1 ontvanger waartussen golwe gestuur word. Vir spraak en musiek word hierdie golwe gemoduleer en daarvoor word AM en FM (amplitude- en frekwensiemodulasie) asook die moderne pulsmodulasie (PM) gebruik.

Aanvanklik vind klankoordrag plaas deur die amplitude van die dragolf te varieer. Die variasie is eweredig ten opsigte van die amplitude van die draende klanksien. Hierdie modulasievorm word amplitudemodulasie, of kortweg AM genoem.

Edwin Armstrong ontdek 'n beter metode om die dragolf te moduleer: deur nie die amplitude nie, maar die frekwensie van die dragolf met die amplitude van die sien te laat varieer, ontstaan frekwensiemodulasie (FM).

FM is minder gevoelig vir steurings as AM en lewer hoëtrou-klank.

Hoewel meeste radiouitsendings steeds analoog plaasvind (AM of FM), sal dit in die toekoms slegs digitaal uitgesend word. Dit sal die gehalte van die klank verder verbeter en meer radiospektrum vir ander gebruike beskikbaar maak.

Dit is ook moontlik om radiostasies op die Internet te luister. Hierdie uitsendings maak nie van radiogolwe gebruik nie, maar van die internetverbinding tussen rekenaars, wat digitale inligting na mekaar stuur. Hierdie verbinding kan egter steeds draadloos wees, en dus van radiogolwe gebruik maak.

Die eerste, hoewel onbewuste, radio-uitsending het in 1787 plaasgevind toe Luigi Galvani (1737- 1798) met 'n soort elektrifiseerder en 'n antenne geëksperimenteer het. Met behulp van sy apparaat kon hy kort pootjies aan die antenne laat beweeg. Fisici was egter eers 'n eeu later goed genoeg toegerus om met doelgerigte eksperimente te begin. Een van die bekendste radio-eksperimenteerders was Heinrich Hertz (1857- 1894). 

Hy het onder meer in 1888 met 2 paraboliese weerkaatsers daarin geslaag om seine oor 'n kort afstand oor te dra. Om dit te doen, het hy 'n vonk in die brandpunt van een van die weerkaatsers opgewek, waardeur 'n vonk tussen 2 elektrodes in die brandpunt van die ander weerkaatsers gespring het (vonksender). Met dergelike eksperimente kon Hertz die voorspellings bewaarheid van die persoon wat die elektromagnetiese golfteorie geformuleer het, naamlik James Clerk Maxwell (1831 - 1879). 

Hertz se send- en ontvangstoestelle het egter 'n beperkte vermoë gehad en prakties georiënteerde fisici soos Nicola Tesla (1856-1943), Guglielmo Marconi (1874-1 937), Karl Ferdinand Braun (1850- 1918) en Aleksandr Popov (1859-1906) was die persone wat die ontwikkeling verder gevoer het. In 1897 het Marconi byvoorbeeld 'n radio-ontwikkelingsmaatskappy gestig, en in 1898 het Popov ŉ stelsel voltooi waardeur verbinding tussen oorlogskepe en die land bewerkstellig is. 

Inmiddels is die koherer uitgevind, 'n glasbuis met ystervylsels waarvan die elektriese weerstand verander het by die ontvangs van 'n sein (golf). Met behulp van 'n koherer en 'n vonksender het. Marconi daarin geslaag om 'n morsekode 3 200 km ver te stuur en te ontvang. Hierdeur het ŉ wêreldwye belangstelling in radio ontstaan en verdere ontwikkeling het vinnig plaasgevind. Marconi het veral 'n groot bevrediging gesmaak toe hy ŉ transatlantiese uitsending kon waarneem, strydig met die voorspellings dat golwe nie verder as ongeveer 300 km gesend kon word nie. 

Dit het tot die ontdekking van die ionosfeer gelei. 'n Werklike groot sprong vorentoe is geneem met die ontwikkeling van vakuumelektronbuise deur sir Ambrose Fleming (1849-1945) en Leede Forest (1873-1961). Daarmee het die elektroniese versterking van seine en die bou van ossillators moontlik geword. Ossillators het vonksenders heeltemal verdring aangesien dit golwe van 'n spesifieke frekwensiegebied kon uitsend en selektiwiteit daardeur bevorder is. 

Deur sendantennes te gebruik wat by die golflengtes aangepas is, kon sterk gekonsentreerde golwe gestuur en uiters selektief ontvang word. Die belangrikste ontwikkeling wat buise egter meegebring het, was die sogenaamde modulasie van gal we, waarmee spraak byvoorbeeld gesend kon word. In 1915 is die eerste spraakseine versend en dieselfde beginsels wat toe vir die modulasietegniek opgestel is, geld vandag nag. Spraakgolwe (geluidsgolwe) self kan nie regstreeks gestuur word nie. 

Om spraak oor te dra, word konstante, hoëfrekwensiegolwe (dragolwe) uitgesend en dan gemoduleer. Modulasie vind plaas deur middel van geluidsgolwe wat met behulp van 'n mikrofoon in elektriese spanningsveranderings omgesit word. Die spanningsvariasies word dan by die hoëfrekwensie-spanningsvariasies van die dragolf gevoeg, wat byvoorbeeld meebring dat die amplitude (golfgrootte of seinsterkte) van die dragolf in ooreenstemming met die oudiogolwe varieer. 

By die ontvanger word die dragolf dan gedemoduleer (gelykgerig en gefiltreer) en die oudiogolf deur ŉ klankversterker versterk. Spoedig het radio-omroep tot stand gekom en sendstasies is oor die hele wêreld opgerig. Afgesien van die militêre en navigasiekommunikasie is radio vir vermaaklikheidsprogramme gebruik en die "kommunikasie-ontploffing" het begin. Na 1930 is die beroemde super-heterodienontvangers in gebruik geneem waarmee 'n uitstekende selektiwiteit sowel as 'n sensitiwiteit moontlik gemaak is. 

Dit het die kommersiële gebruik van lang-, medium- en kortgolfbande geweldig gestimuleer. Nog voor die Tweede Wêreldoorlog is die eerste mikrogolwe (frekwensie 1,7 GHz, golflengte 18 cm) opgewek en het radar en die radiosterrekunde 'n werklikheid geword. Veral radarontwikkeling is gedurende die Tweede Wêreldoorlog gestimuleer en ironies genoeg het radio-ontwikkeling oor die algemeen heelwat aan die oorlog te danke. Afgesien van die bestaande AM-netwerke is FM-netwerke na die Tweede Wêreldoorlog opgerig en feitlik steuringsvrye kommunikasie het moontlik geword. 

FM- en UHF (ultrahoëfrekwensie-) uitsendings het dan ook die kommunikasieontploffing in die hand gewerk, waarby selfs satelliete ingespan is. 

Met 'n radiosender word kragtige elektromagnetiese golwe (sinusgolwe) met 'n konstante frekwensie (dragolwe) opgewek, wat as "draer" van die eintlike informasie, soos morsekodes, spraak en musiek, dien. Die inligtings - of oudiosein word in die sender se mengtrap (menger) tot die dragolf toegevoer en dit staan bekend as modulasie. Modulasie kan amplitudemodulasie (AM), frekwensiemodulasie (FM) of pulsmodulasie (PM) omvat. 

Tipiese AM-dragolffrekwensies wissel van 100 kHz tot ongeveer 1 500 kHz. (1 Hz = 1 hertz en dit is gelyk aan 1 trillingsperiode of siklus per sekonde. Verder is 1 000 Hz = 1 kHz, 1 000 kHz = 1 MHz en 1 000 MHz = GHz, waar k = kilo, M = mega en G = giga.) Oudiofrekwensies wissel tussen 20 Hz en 20 kHz. Dit blyk dat wanneer 'n dragolf met 'n oudiogolf gemoduleer word, 'n frekwensie verkry word wat gelyk is aan die saamgestelde frekwensie van die dragolf en die modulasiegolf. 

Wanneer 'n dragolf van 1 000 kHz met byvoorbeeld 'n oudiogolf van 5 kHz gemoduleer word, bestaan die totale uilsending uit frekwensies tussen 995 kHz en 1 005 kHz. Die sogenaamde bandwydte van die 1 000-kHz-kanaal is dus 10 kHz. ŉ Golfband tussen 100 kHz en 1 500 kHz kan dan uit 140 kanale bestaan wat elk 10 kHz "wyd" is. Die bandwydte van die totale radiospektrum, dit wil sê alle elektromagnetiese golwe wat vir radio gebruik kan word, wissel van ongeveer 1 kHz tot 300 GHz. 

Die owerhede het dus 'n enorme taak om die ongeveer 300 000 miljoen frekwensies in kanale op te deel wat deur die samelewing benut kan word. 'n Bandwydte van 10 kHz beteken dat musiek byvoorbeeld geen hoer tone as 5 kHz moet bevat nie (hoë frekwensies lewer hoë tone en lae frekwensies lae tone). Musiek van hoë kwaliteit kan slegs deur middel van 'n FM-stelsel uitgesend word aangesien die dragolffrekwensie 100 MHz en die bandwydte ongeveer 200 kHz is. 

Vir die uitsend van televisieseine is 'n baie wye band (ongeveer 4,2 MHz) nodig, terwyl dit vir spraak (telekommunikasie) slegs 3 kHz en vir teleks so min as 120 Hz hoef te wees. In die verskillende stelsels moet maatreëls teen die interferensie van dragolwe ook getref word. So kan 2 dragolwe van 1 000 kHz en 2 001 kHz byvoorbeeld meng en ŉ verskilfrekwensie van 1 001 kHz lewer wat deur 'n ontvanger ontvang kan word wat op 1 000 kHz ingestem is. In so 'n geval ontstaan daar ŉ steuring (fluittoon) in die ontvanger.

'n Radiosender het 3 essensiële onderdele, naamlik ŉ ossillator, waarmee die dragolf opgewek word, 'n menger vir die modulering van die dragolf, en ŉ versterker waarmee die gemoduleerde golf versterk word. Die versterkingsvermoë van senders wissel tussen 50 en 300 kW (kilowatt), hoewel daar ook senders met 'n vermoë van 1 000 kW is. Hoewel radiobuise grootliks deur halfgeleiers vervang is (transistors, ensovoorts) word dit steeds by senders gebruik omdat dit baie betroubaar is (dit kan hoe strome en temperature goed weerstaan). 

By radiostasies word buise gebruik wat selfs hoër as 1 m is en deur middel van water afgekoel word. Die frekwensie waarteen 'n buis-ossillator ossilleer word bepaal deur 'n netwerk van induktors (spoele), kapasitors en resistors in ŉ sogenaamde LCA-kring. By AM-senders word die ossillator gestabiliseer met behulp van 'n piësoëlektriese kristal. By FM-senders kan die ossillator nie gestabiliseer word nie aangesien die modulasie by FM juis op die variëring van die frekwensie neerkom. Daar word egter tog maatreëls getref om die ongemoduleerde golf onregstreeks te stabiliseer.

Antennes word so ontwerp dat dit optimaal geskik is vir die send en ontvangs van ŉ bepaalde frekwensie of frekwensieband. Uitsending en ontvangs word byvoorbeeld beïnvloed deur die vorm en afmetings van antenne-elemente en dit moet eweredig aan die golflengte van die betrokke golwe wees. Die lengte van 'n golf word bepaal uit die vergelyking v = c/λ, waar v die frekwensie, λ die golflengte en c 'n konstante (die voortplantingsnelheid van elektromagnetiese golwe: 300 000 km/s) is. 

Die golflengte van 'n 300-MHz-golf (300 000 000 Hz) is byvoorbeeld 1 m (onthou 300 000 km = 300 000 000 m). Antennes kan voorts eenrigting of alomgerigte antennes wees. AM-antennes is dikwels alomgerigte antennes, terwyl FM-antennes eenrigting antennes is en op 'n sender gerig moet word. Antennes word ook so opgestel dat dit golwe horisontaal of vertikaallaat voortplant (polariseer). In oop gebiede word golwe gewoonlik horisontaal gepolariseer terwyl dit tussen heuwels en geboue vertikaal gepolariseer word. 

'n Radio-ontvanger bestaan, net soos die sender, ook uit 3 dele, naamlik 'n instemmer waarmee 'n bepaalde frekwensie of frekwensieband geselekteer word 'n demodulator, waarmee die dra- en oudiogolwe geskei word, en ŉ klankversterker, waarmee 'n luidspreker aangedryf word. Die instemmer bestaan uit ŉ instemkring (kombinasie van ŉ induktor en 'n verstelbare kapasitor in 'n sogenaamde LC-kring) wat deur 'n AF- (radiofrekwensie-) versterker en 'n ossillator (lokale ossillator) ondersteun word. 

Aangesien 'n radio 'n hele aantal verskillende frekwensies kan ontvang, moet die versterkers in die radio almal wyebandversterkers wees (die frekwensies almal ewe goed versterk). Sulke versterkers is egter baie duur en daarom word die inkomende sein met die van die lokale ossillator gemeng, waardeur 'n golf opgewek word wat deur ŉ goedkoper tussenversterker (smalband) versterk kan word. Ontvangers het gewoonlik ook AFC-kringe (outomatiese frekwensiebeheer) en AVA-kringe (outomatiese versterkingsbeheer). 

Die AFC-kring help die instemmer om op 'n bepaalde sein ingestem te bly, al sou die sein effens van frekwensie verander as gevolg van die temperatuurveranderings van komponente, ensovoorts. Die AVR-kring beheer die seinsterkte nadat die sein ontvang is. Die seinsterkte van uitgesende seine wissel van plek tot plek en kan veroorsaak dat die radio dit oneweredig versterk. In die demodulator of detektor word die oudiogolf van die dragolf geskei. Die dragolf word uitgefiltreer (weggevoer) terwyl die oudiosein deur die klankversterker versterk word.

In sommige lande word stereofoniese uitsendings gedoen. By die stelsel word voorsiening gemaak vir die send en ontvang van 2 kanale, die sogenaamde linkerkanaal (L) en die regterkanaal (A), waardeur byvoorbeeld die gehalte van musiek wat uitgesend word, baie verbeter word. Vir stereo-uitsendings word ŉ FM-sender van 'n ekstra modulator, 'n sogenaamde stereokodeerder, voorsien. Die stereokodeerder sorg dat die regte balans tussen die 2 kanale gehandhaaf word en moduleer die dragolf dus met 2 seine. Die FM-stereo-ontvanger het ŉ dekodeerkring waarin die seine na die L- en die A-kanaal van die klankversterker gevoer word.

In multipleksers word 'n ander vorm van modulasie, naamlik pulsmodulasie, gebruik. Pulsmodulasie is veral nuttig in die telekommunikasie waar nie slegs gesprekke en beeld uitgesend word nie, maar ook rekenaargegewens. By pulsmodulasie word 'n dragolf in baie kort pulse, in ooreenstemming met die pulswydte, uitgesend. As die dragolwe egter op die konvensionele manier per frekwensiebande gestuur word, bly die aantal beskikbare frekwensiebande steeds beperk. 

Die pulse word daarom deur middel van 'n multiplekser v uitgesend. Dit is in beginsel ŉ skakelaar wat 'n enorme aantal skakelposisies het (multiskakelaar). Hoewel die meganiese skakelaar hier as voorbeeld gebruik word, word elektroniese skakelaars in die praktyk gebruik. Die multiplekser hoef slegs deur middel van 'n enkele dragolf of ŉ enkele telefoonlyn met die ontvangskakelaar (demultiplekser) verbind te wees. Die uitsending word nou op 'n roterende basis gedoen, met ander woorde elke skakelaarkontak word om die beurt met die sender verbind, en die sender send ŉ aantal pulse, een na die ander uit. 

Die demultiplekser ontvang dan die pulse in dieselfde volgorde, dit wil sê dit moet met die send-multiplekser gesinchroniseer wees. Die rotasie in die multiplekser en die demultiplekser vind so vinnig plaas dat dit vir die ontvanger (by ŉ spesifieke kontak) voorkom asof hy 'n ononderbroke sein ontvang. Op hierdie manier kan tot 100 000 gesprekke gelyktydig deur 'n enkele kanaal gestuur word. Waar 'n frekwensieband tussen 100 en 110 MHz dus slegs 101-MHz-kanale beskikbaar gehad het, word dit nou uitgebrei na 1 000 000 kanale.

Radiogolwe bereik teenswoordig nie alleen die mees geïsoleerde plekke op aarde nie, maar ook ruimtevaartuie in die uithoeke van die sonnestelsel. Die golwe het, danksy die elektronika, ontwikkel tot 'n universele inligtingsvervoermiddel. Desondanks word die bestaande frekwensiegebiede (kanale) reeds oorlaai en word daar, veral in die telekommunikasie, gewerk aan die ontsluiting van die mikrogolfgebied (met golflengtes korter as 1 mm, byvoorbeeld 300 GHz en hoër). 

Die bestaande kanale word wel uitgebrei met behulp van multi- en demultipleksers, maar die apparaat is baie gekompliseerd. Dit word nietemin suksesvol gebruik en verlig die kommunikasiedruk terwyl daar met 'n baie belowende tegnologie geëksperimenteer word, naamlik glasveseloptika met lig as dragolfmedium. 

Die radiotelegraaf word vir die send van morsekodeboodskappe gebruik. Die sein word nie gemoduleer nie en die punte en strepe van die kode word in kort en lang golfpulse uitgestuur. Op see word 'n 500-kHz-dragolf gebruik vir byvoorbeeld die uitsend van die noodsein SOS (... --- ... ). In aangepaste vorm word die radiotelegraaf vir die send van teleksboodskappe gebruik. Die enkele sleutel waarmee byvoorbeeld morsekodes uitgestuur word, word deur 'n toetsbord op ŉ spesiale tikmasjien vervang. 

Aan die ontvangkant word die uitgesende kode outomaties gedekodeer en die boodskap in woorde deur ŉ aangepaste tikmasjien uitgetik. Die radiotelefoon (" walkie-talkie") bestaan uit 'n sender en ŉ ontvanger waarby 'n dragolf deur byvoorbeeld spraak gemoduleer word. Die radio het vinnig ontwikkel tot die tweerigtingradio's wat algemeen, veral tussen voertuie, gebruik word. Die radiotelefoon word ook in kombinasie met die gewone telefoon as 'n mobilofoon gebruik. 

Dit stel 'n persoon byvoorbeeld in staat om selfs vanuit sy motor met iemand oorsee te kommunikeer. Die bekendste radiotoepassing is egter radio-omroep, waarby ŉ enkele, kragtige sender vir algemene uitsendings gebruik word. Daarvan spreek die talle nasionale en handel senders oor die hele wêreld. Die gewildste frekwensiebande is teenswoordig die AM-medium- en kortgolfbande tussen 100 en 1 600 kHz, en die FM-bande tussen 88 en 108 MHz. 

Nog 'n radiotoepassing is amateurradio, 'n stokperdjie waarmee kommunikasie tot in die uithoeke van die aarde onderhou word. Radio-amateurs gebruik ook die medium- en kortgolfbande, en veral mediumgolwe geniet voorkeur vanweë die groot reikafstand. Die lang (ongeveer 1 km) golwe weerkaats om die beurt tussen die aarde en die ionosfeer en stel 'n radioamateur in staat om op redelik eenvoudige maniere baie groot reikafstande te verkry. 

Telekommunikasie is egter waarskynlik die grootste radiotoepassingsgebied. Dit word uiteindelik die draer van inligting, nie net vir telefoongesprekke nie, maar ook vir rekenaargegewens, televisie-uitsendings, ensovoorts.

Straalsenders word veral in die telekommunikasie gebruik. Dit werk in die hoëfrekwensiegebied en word deur paraboliese antennes ondersteun wat uiters rigtinggevoelig is Die antennes word op kort afstande, so min as 50 km, uit mekaar opgestel op torings wat ongeveer 50 tot 100 m hoog is. Dit bring mee dat uitsendings feitlik steuringsvry is en in Suid-Afrika is daar 'n hele netwerk van antennes waarmee selfs rekenaarinligting oorgesein word sonder dat 'n enkele brokkie verlore gaan. 

Wanneer 'n uitsending verder moet geskied as wat 'n toringnetwerk strek, word 'n telekommunikasiesatelliet gebruik. Teenswoordig is daar in werklikheid 'n hele aantal satelliete wat op vaste posisies saam met die aarde wentel (geostatiese satelliet). Die bekendste hiervan is Intelsat, 'n familie van satelliete waarvan Intelsat IV A byvoorbeeld deel vorm. Die satelliet het 'n massa van ongeveer 800 kg en beskik oor 6 000 kommunikasiekanale. Die sendvermoë is 500 W (0,5 kW) met ŉ totale bandwydte van 800 MHz.

Radiosteurings bly steeds 'n praktiese probleem, en al word baie golwe (1 cm en korter) gebruik wat redelik steuringsvry is, is daar tog 2 soorte steurings waarmee radio-ingenieurs te kampe het, naamlik natuurlike en mensgemaakte steurings. Bronne van natuurlike steurings is onder meer weerlig, sogenaamde sonwinde en -vlekke, ensovoorts, terwyl bronne deur menslike toedoen skakelaars, motors se onstekingstelsels, ensovoorts, insluit. 

Oor die algemeen word steurings uitgeskakel deur filters en onderdrukkers te gebruik. Filters word ingedeel in passiewe en aktiewe filters, en passiewe filters bestaan uit LCR-kringe (induktorkapasitor- resistor-kringe). Aktiewe filters bestaan uit aangepaste versterkers wat so ingerig is dat dit 'n hoë sein-tot-ruising-verhouding het en dus steurings kan onderdruk deur 'n sein byvoorbeeld 1 000 000 keer meer as die ruising (steurings) te versterk. 

Onderdrukkers kan 'n tweeledige funksie verrig, naamlik die van ŉ ruisingsonderdrukker by ŉ ontvanger, of andersins die van onderdrukking by bronne van ruising, waaronder die genoemde skakelaars en ontstekingstelsels, asook by verbruikertoestelle soos yskaste, waaiers, haardroërs, ensovoorts. Onderdrukkers word van filters onderskei deurdat dit dikwels slegs uit 'n enkele komponent soos 'n resistor of ŉ kapasitor bestaan, wat hoewel eenvoudig, tog baie doeltreffend by bronne van ruising is omdat dit die ruisingsenergie absorbeer Dit word teenswoordig ook deur die owerhede vereis dat elektriese toestelle van onderdruk kers voorsien moet wees. 

Natuurlike steurings, behalwe weerlig en sonvlekke, word dikwels deur weerkaatsing veroorsaak. Skadubeelde op televisie word byvoorbeeld veroorsaak deur golwe wat deur geboue en metaalvoorwerpe weerkaats word. Dit word uitgeskakel deur gerigte antennes en antenneversterkers te gebruik. Die absorpsie van radiogolwe veroorsaak dikwels ook steurings deurdat die sein- tot- ruisingverhouding van uitgesende golwe kleiner word. 

Radiogolfabsorpsie vind plaas wanneer 'n radiogolf by die deurgang deur (of verby) stowwe (lug, grond, ensovoorts) energie verloor. Langgolfoordrag (mediumgolwe) word byvoorbeeld deur die grond soorte en die humiditeit van die lug in sekere gebiede beïnvloed. Baie kort golwe (mikrogolwe) word aan die ander kant byvoorbeeld deur lugmolekules (O, CO) geabsorbeer. Steurings kan ook deur interferensie plaasvind. By medium en kortgolfuitsendings gebeur dit byvoorbeeld dat die grondgolwe (weerkaatste golwe) en direkte golwe mekaar beïnvloed, en mekaar selfs kan uitdoof. 

Radio kan onder meer ook vir afstandbeheer gebruik word. Stokperdjiegeesdriftiges gebruik dit byvoorbeeld by modelvliegtuie en -skepe. Die stelsel bestaan uit ŉ sender met 'n kodeerder en ŉ ontvanger met 'n dekodeerder, bygestaan deur 'n servomeganisme. Wanneer die ontvanger 'n sekere sein ontvang, stel dit die servo in werking, waardeur byvoorbeeld die rigtingroer van die vliegtuig in werking kom. Die servo bestaan gewoonlik uit 'n elektromotor wat bewegings deur middel van ratte en hefbome bewerkstellig. 

Vir die meer professionele toepassings word afstandbeheer vir werklike vliegtuie, missiele en vir ruimtevaartuie gebruik. Die beginsels vir afstandbeheer bly dieselfde as by amateurradiobeheer, hoewel veel kragtiger en gesofistikeerder toerusting gebruik word. In die radiotelemetrie word opnames (lugfoto's, ensovoorts) byvoorbeeld aan boord van ŉ vliegtuig gemaak en die gegewens na 'n ontvanger gesend. Dit vergemaklik die taak van landmeters en geoloë aansienlik, aangesien hulle 'n gebied dikwels nie self hoef te besoek om inligting aangaande opmetings en mineraalbronne te bekom nie. 

Radiogolwe word ook vir radar gebruik. By radar word een van die minder wenslike verskynsels by gewone radio, naamlik die weerkaatsing van golwe, juis vir die opsporing van voorwerpe gebruik. Die radarstelsel bestaan uit ŉ sender en 'n ontvanger op dieselfde plek, waarmee seine uitgestuur en die weerkaatsing opgevang Word. Die weerkaatste seine word dan verwerk sodat die inligting op die radarskerm vertoon kan word. By radionavigasie word 'n aantal vaste bakens gebruik wat deurlopend radioseine uitsend en vliegtuie en skepe help om hul rigting te bepaal. 

Rigtingbepaling word met behulp van rigting- gevoelige antennes gedoen, terwyl afstandbepaling gedoen word uit die berekening van fase- en tydsverskille In golwe wat deur verskillende bakens uitgesend word.




</doc>
<doc id="47108" url="https://af.wikipedia.org/wiki?curid=47108" title="Kernaandrywing">
Kernaandrywing

Kernaandrywing verwys na 'n wye verskeidenheid aandrywingsmetodes waarvan die primêre kragbron 'n kernreaksie insluit. Baie militêre duikbote en vliegdekskepe, weens die ruoliepryse en uitlaatgasse, en 'n groeiende getal groot siviele oppervlakskepe, veral ysbrekers, gebruik kernreaktore vir aandrywingsdoeleindes.



</doc>
<doc id="47111" url="https://af.wikipedia.org/wiki?curid=47111" title="Kernsplyting">
Kernsplyting

In kernfisika en kernchemie is kernsplyting 'n kernreaksie waarvan die kern van 'n atoom in kleiner deeltjies (ligter kerne) opgedeel word; dikwels word vrye neutrone en fotone (in die vorm van gammastrale) ook geproduseer. Kernsplyting van swaarder elemente is 'n eksotermiese reaksie wat geweldige hoeveelhede energie kan vrystel in die vorm van elektromagnetiese radiasie en kinetiese energie van die fragmente, wat die massa materiaal verhit waar die reaksie voorkom. Om te sorg dat kernsplyting energie produseer, moet die totale bindingsenergie van die geproduseerde elemente hoër wees as dié van die begin-element. Kernsplyting is 'n vorm van kerntransmutasie omdat die nuutgevormde fragmente nie dieselfde is as die oorspronklike element nie.


</doc>
<doc id="47112" url="https://af.wikipedia.org/wiki?curid=47112" title="Heimasjien">
Heimasjien

'n Heimasjien is 'n meganiese toestel wat gebruik word om pale (heipale) in die grond te dryf vir ondersteuning van die fondamente van geboue of ander strukture.


</doc>
<doc id="47113" url="https://af.wikipedia.org/wiki?curid=47113" title="Hitte-enjin">
Hitte-enjin

'n Hitte-enjin is 'n meganiese toestel wat termiese energie omskakel in meganiese uitsette. Die meganiese uitsette word werk (formula_1) genoem, die termiese insette en uitsette hitte (formula_2 en formula_3 uitsonderlik). Hitte-enjins word tipies gedryf deur 'n spesifieke termodinamiese siklus. Hitte-enjins kan oop met betrekking tot atmosferiese lug wees, of afgeslote en afgedig tot die buitekant (oop of geslote siklus).

In ingenieurswese en termodinamika, verrig 'n hitte-enjin die omskakeling van hitte energie na meganiese energie deur van die temperatuurgradiënt tussen die warm "bron" en die koue "pit" gebruik te maak. Hitte word oorgedra vanaf die bron, deur die "werkende liggaam" van die enjin, na die sink. In hierdie proses word sommige van die hitte omgeskakel na werk deur die eienskappe van die werkende stof, gewoonlik 'n vloeier, uit te buit.



</doc>
<doc id="47114" url="https://af.wikipedia.org/wiki?curid=47114" title="Vloeier">
Vloeier

'n Vloeier is 'n stof wat aanhoudend vervorm, of vloei, onder toegepaste skuifspanning. Vloeiers is 'n onderafdeling van die fases van materie, en sluit vloeistowwe, gasse, plasmas en tot 'n sekere mate plastiese vastestowwe in.



</doc>
<doc id="47116" url="https://af.wikipedia.org/wiki?curid=47116" title="Stigting vir Bemagtiging deur Afrikaans">
Stigting vir Bemagtiging deur Afrikaans

Die Stigting vir Bemagtiging deur Afrikaans (SBA) is 'n nie-winsgewende organisasie. Hulle streef daarna dat elke spreker van Afrikaans 'n funksionele en selfstandige bestaan kan voer.

Een van hulle projekte is die stigting van 'n Vrye Afrikaanse Universiteit (VAU).



</doc>
<doc id="47118" url="https://af.wikipedia.org/wiki?curid=47118" title="Fase (materie)">
Fase (materie)

In die fisiese wetenskappe is 'n fase 'n gebied in ruimte ('n termodinamiese stelsel) waarin alle fisiese eienskappe van 'n materiaal essensieel uniform is. Voorbeelde van fisiese eienskappe sluit die volgende in: digtheid, brekingshoek, en chemiese samestelling. 'n Meer eenvoudige definisie vir 'n fase is dat dit 'n materiaal is wat chemies uniform, fisies eiesoortig en (dikwels) meganies skeibaar voorkom. In 'n stelsel wat bestaan uit water en ys in 'n fles, is die ysblokkies 'n fase, die water 'n tweede fase, en die vogtige lug bo-oor die water 'n derde fase. Die glas van die fles is 'n ander afsonderlike fase.

Die term "fase" word soms sinoniem gebruik met die toestand van materie. Die term "fase" kan ook verwys na 'n stel ewewigstoestande wat afgebaken word in terme van toestandsveranderlikes soos druk en temperatuur deur fasegrense op 'n fasediagram aan te dui. Fasegrense hou ook nou verband met die veranderinge in die struktuur van materie, soos die verandering van vloeistof na vastestof, of selfs van een kristalstruktuur na 'n ander, wat veroorsaak dat die laasgenoemde gebruik van "fase" meer sinoniem is met "toestande van materie". Die "toestand van materie" en "fase diagram" gebruike is egter nie gelykmatig met die formele definisie soos hierbo gegee nie; die betekenis van die term soos bedoel moet afgelei word binne die konteks daarvan.


</doc>
<doc id="47122" url="https://af.wikipedia.org/wiki?curid=47122" title="Elektriese weerstand en konduktansie">
Elektriese weerstand en konduktansie

Die elektriese weerstand van 'n voorwerp is 'n maatstaf van die teenstand of verset teen die deurlating van 'n bestendige elektriese stroom. 'n Voorwerp met 'n uniforme deursnee het 'n weerstand direk eweredig aan sy lengte en omgekeerd eweredig aan die deursnee-area, en direk eweredig aan die resistiwiteit van die materiaal. Die wedersydse van elektriese weerstand is elektriese konduktansie of elektriese geleidingsvermoë.

Elektriese weerstand is ontdek deur Georg Simon Ohm in 1827, en deel sommige konseptuele ooreenkomste met die meganiese verskynsel van wrywing. Die SI eenheid vir elektriese weerstand is die ohm (Ω). Weerstand se omgekeerde notasie is elektriese konduktansie gemeet in siemens.

Vir verskeie materiale en toestande is die elektriese weerstand nie afhanklik van die hoeveelheid stroom deur, of die potensiaalverskil (volt) oor die voorwerp nie, wat beteken dat die weerstand, "R", konstant bly vir 'n gegewe temperatuur en materiaal. Daarom kan die weerstand (R) van 'n voorwerp gedefinieer word deur die verhouding tussen die potensiaalverskil en die stroom, soos uiteengesit in Ohm se wet:

Die elektriese konduktansie of geleidingsvermoë (G) is gedefinieer word deur die verhouding

In die geval van 'n nie-lineêre geleier, kan hierdie verhouding verander soos die potensiaalverskil of stroom verander; die omgekeerde helling van 'n koord tot 'n I-V-kurwe word soms na verwys as 'n "koordale weerstand" of "statiese weerstand". Die statiese weerstand is nog steeds die kwosiënt van die spanning en die stroom maar is hierdie geval is die weerstand nie die gradiënt van die kurve nie. Die koordale weerstand is die gradiënt van die kurve:

Die elektriese weerstand is die eienskap van 'n "voorwerp", wat afhang van die grootte van die objek en die materiaal waaruit dit bestaan. Die materiaal-spesifieke deel hiervan kan bepaal word deur die weerstand van 'n draad van 'n lengte formula_4 en 'n deursnee formula_5 te meet. Die "spesifieke weerstand" of "resistiwiteit" is gedefinieer as:

Dit is 'n eienskap van die "materiaal" en het [Ωm] as eenheid.

Indien twee kontakte op 'n voorwerp aangebring word en 'n elektriese potensiaal V aangelê word, sal 'n stroom gaan vloei:

Die stroom kan gemeet word en indien die spanning V bekend is, kan formula_8 bepaal word. Die weerstand bestaan nogtans uit drie bydraes:

Die drade se weerstand is gewoonlik klein maar goeie kontakte is nie altyd eenvoudig om te maak nie. Om hierdie probleem op te los word dikwels 'n metode gebruik, wat die Van_der_Pauw-metode heet en vier kontakte pleks van twee aanwend.

Die waarde van die spesifieke weerstand hang grootliks van die materiaal af. Goeie geleiers soos die metale silwer of koper het gewoonlik 'n uiters lae weerstand wat toeneem met die temperatuur omdat die atome in die metaalrooster meer sal beweeg en die elektrone daardeur gehinder word. Halfgeleiers soos silikon of germanium het groter weerstand wat afneem met die temperatuur omdat meer draers beskikbaar word. Die draers kan nogtans baie beweeglik wees. Isolatore soos kwarts het 'n uiters groot spesifieke weerstand omdat hulle baie min draers het wat ook baie min beweeglik is.

Let wel


</doc>
<doc id="47124" url="https://af.wikipedia.org/wiki?curid=47124" title="Menseregtedag">
Menseregtedag

Menseregtedag is 'n dag wat die regte van mense gedenk. In sommige lande, soos Suid-Afrika, word dit as 'n openbare vakansiedag gevier.

Menseregtedag in Suid-Afrika word jaarliks op 21 Maart gedenk ter nagedagtenis aan die Sharpeville-slagting. Die eerste Menseregtedag in Suid-Afrika is op 21 Maart 1995 gehou.

Menseregtedag, soos deur die Verenigde Nasies ingestel, word in die res van die wêreld op 10 Desember gevier.

Aartsbiskop Desmond Tutu het in 1979 gesê: ""We should all have the freedom to become fully human"".



</doc>
<doc id="47125" url="https://af.wikipedia.org/wiki?curid=47125" title="Vryheid">
Vryheid

Vryheid is 'n toestand waarin 'n persoon nie in gevangenisskap verkeer, as slaaf werk, of op enige ander wyse verhinder word nie. 

Met vryheid word gewoonlik die volgende vryhede bedoel:





</doc>
<doc id="47129" url="https://af.wikipedia.org/wiki?curid=47129" title="Uraan-238">
Uraan-238

Uraan-238 (U-238) is die isotoop van uraan wat die meeste voorkom in die natuur. Dit is nie splytbaar nie, maar wel 'n fertiele materiaal: dit kan stadige neutrone opvang en na twee beta-ontbindings kernsplytbare plutonium-239 word.

Uraan-238 verval soos volg na lood-206:

(1) Kyk Alfaverval en Betaverval.



</doc>
<doc id="47130" url="https://af.wikipedia.org/wiki?curid=47130" title="Uraan-235">
Uraan-235

Uraan-235 (U-235) is 'n isotoop van uraan wat ongeveer 0,72% van natuurlike uraan beslaan. Anders as uraan-238 is hierdie isotoop kernsplytbaar; dit kan wel onderhou word deur die splitsing van atoomkerne in 'n kernkettingreaksie.



</doc>
<doc id="47131" url="https://af.wikipedia.org/wiki?curid=47131" title="Uraan-234">
Uraan-234

Uraan-234 (U-234) is 'n isotoop van uraan. In natuurlike uraan en uraanerts is U-234 'n indirekte ontbindingsproduk van U-238. Dit beslaan egter net 0,0055% (55 dele per miljoen) van rou uraan, omdat die halfleeftyd daarvan net 246 000 jaar is, omtrent 1/18 000 die halfleeftyd van U-238.


</doc>
<doc id="47132" url="https://af.wikipedia.org/wiki?curid=47132" title="Ioonuitruiling">
Ioonuitruiling

Ioonuitruiling is die uitruiling van ione tussen twee elektroliete, of tussen 'n elektrolietoplossing en 'n kompleks. In die meeste gevalle word die term gebruik vir die prosesse van suiwering, skeiding en reiniging van waterige en ander ioonbevattende oplossings met 'n vastestof polimeeragtige of mineraalagtige "ioonuitruiler".



</doc>
<doc id="47133" url="https://af.wikipedia.org/wiki?curid=47133" title="Diagonale sykniptang">
Diagonale sykniptang

Die diagonale sykniptang (Engels: "diagonal pliers" of "side cutter") is 'n tang wat gebruik word om draad te knip of die plastiekomhulsel om elektriese draad af te stroop.


</doc>
<doc id="47142" url="https://af.wikipedia.org/wiki?curid=47142" title="Evangelies-Augsburgse Kerk in Pole">
Evangelies-Augsburgse Kerk in Pole

Die Evangelies-Augsburgse Kerk in Pole (soms ook "Evangeliese Kerk van die Augsburgse Belydenis in Pole", Pools: "Kościół Ewangelicko-Augsburski w Polsce") is die Evangeliese-Lutherse Kerk van Pole. Sy setel is in Warskou. Dit is 'n lidkerk van die Lutherse Wêreldbond, die Ekumeniese Raad van Kerke asook die Poolse Ekumeniese Raad.

Die naam van die Poolse Evangeliese Kerk van die Augsburgse Belydenis verwys na die sogenaamde "Confessio Augustana", 'n belydenis wat deur die reformator Philipp Melanchthon in 1530 tydens die Ryksdag van Augsburg geformuleer is. Dit vorm saam met Melanchthon se "Apologie" die teologiese basis van die Evangelies-Lutherse kerkleer.

Die Evangelies-Augsburgse Kerk in Pole se ledetal staan tans op sowat 80 000 waarvan die meerderheid in Silesië woon. Die lidmate word deur 147 pastore in 131 gemeentes bedien. Die gemeentes is in ses dioseses georganiseer.

Die leidende biskop van die Evangelies-Augsburgse Kerk in Pole, wat sy setel in Warskou het, fungeer as geestelike opperhoof en praeses (voorsitter) van die konsistorium. Die huidige kerkhoof is Jerzy Samiec, terwyl die Warskouse Drievuldigheidskerk (Pools "Kościół Św. Trójcy") as hoof- en biskopskerk dien.

Die amptelike titel "biskop" is eers in 1938 ingevoer en was oorspronklik slegs 'n eretitel, terwyl na die kerkhoofde amptelik as "generaal-superintendente" verwys is.

Die Sinode, wat vir 'n ampstermyn van vyf jaar verkies word, neem besluite oor alle belangrike aangeleenthede en kerkwette, formuleer die kerk se doelwitte en waak oor die suiwerheid van die kerkleer en alle kerkgebeure op gemeente-, diosese- en kerklike vlak.

Die Konsistorium is die kerk se belangrikste administratiewe orgaan en het sy setel in Warskou. Die leidende biskop van die kerk fungeer as voorsitter van die Konsistorium.

Die Evangelies-Augsburgse Kerk in Pole is in administratiewe opsig in ses dioseses (Wrocław, Katowice, Masoerië, Pommere-Groot-Pole, Cieszyn en Warskou) opgedeel wat elkeen deur 'n diosesaansinode met 'n diosesaanbiskop en 'n diosesaanraad verteenwoordig word. Die diosesaanbiskop is die kerklike hoof van alle geestelikes wat in 'n bepaalde diosese werksaam is.


</doc>
<doc id="47146" url="https://af.wikipedia.org/wiki?curid=47146" title="Navahrudak">
Navahrudak

Navahrudak (Wit-Russies Навагрудак [navaˈɣrudak] is 'n stad in die Wit-Russiese Hrodna-voblast.

Navahrudak word in Russies Новогрудок, in Pools "Nowogródek", in Litaus "Naugardukas" en in Jiddisj נאַוואַרעדאָק, "Navaredok" genoem.

Die eerste verwysing na Navahrudak dateer uit die jaar 1044 toe die grootprins van Novgorod en Kiëf, Jaroslav I die Wyse (1019–1054), oorlog teen Litause stamme gevoer het. Daarnaas verwys ook die Hypatius-kroniek onder die jaargetal 1252 na "Novogorodok" (letterlik "nuwe klein stad").

Navahrudak was destyds 'n belangrike nedersetting in die afgeleë westelike gebiede van die Kriwitsje, 'n Oos-Slawiese stamgroep, wat volgens sommige geskiedkundiges vanaf die 10de eeu deur die Kiëf-Roes oorheers is. In die 13de eeu het die Roes se fragiele bewind as gevolg van nomadiese invalle uit Asië verbrokkel. Hierdie invalle het hul hoogtepunt in 1240 met die plundering van Kiëf deur Mongoolse hordes bereik en 'n geopolitiese vakuum in die gebied laat ontstaan wat later as Swart-Roetenië bekend sou staan. Die vroeë Oos-Slawiese stamgroepe was in 'n aantal onafhanklike en mededingende vorstedomme opgesplits.

Nadat Navahrudak deur Mindaugas, die eerste grootvors van Litaue, verower is, het die nedersetting deel uitgemaak van die Koninkryk en latere Grootvorstedom Litaue. Volgens 'n 16de eeuse hipotese, wat oorspronklik deur Maciej Stryjkowski in sy kroniek gestel is, sou Navahrudak as hoofstad van die 13de eeuse Litause ryk gefungeer het. Terwyl later ook ander geleerdes hierdie bewering gesteun het, word dit nie deur eietydse kronieke gestaaf nie. Vaišvilkas, Mindaugas se seun en opvolger, het die monastiese eed in die Lavrasjef-klooster naby die stad afgelê en 'n Ortodokse konvent gestig.

In 1444 het Navahrudak stadstatus volgens die Maagdenburgse Reg gekry en het ná die Unie van Lublin in 1569 deel uitgemaak van die Pools-Litause Gemenebes. As gevolg van die Poolse Delinge is die stad in 1795 by die Russiese Tsareryk se Grodno-goewernoraat ingelyf.

Navahrudak het 'n florerende Joodse gemeenskap (sjtetl) met 'n bevolking van 5 015 in 1900 gehuisves. Die stad was die bakermat van die Joodse Mussar-beweging en die geboorteplek van die Joodse leksikograaf, skrywer en taalkundige Alexander Harkavy (1863–1939).

Gedurende die Eerste Wêreldoorlog is die stad tussen 1915 en 1918 deur Duitse troepe, daarna deur die Poolse leër en – tydens die Poolse oorlog teen die Bolsjewiki – deur die Rooi Leër beset. Volgens die Verdrag van Riga is Navahrudak by Pole ingesluit en het vervolgens as die administratiewe sentrum van die woiwodskap Nowogródek gedien.

Ná die uitbreek van die Tweede Wêreldoorlog en die Duits-Sowjetse aanval op Pole is Navahrudak in September 1939 deur Sowjet-troepe ingeneem, deur Sowjet-Rusland geannekseer en by die Wit-Russiese SSR ingelyf. Vir 'n kort tydperk – tussen 2 November en 4 Desember – het dit as die administratiewe sentrum van die Navahrudak-voblast gefungeer. Die voblast-administrasie se setel is vervolgens na Baranawitsji verskuif en die oblast se naam gewysig na Baranawitsji. Navahrudak was vanaf 15 Januarie 1940 die administratiewe middelpunt van die gelyknamige rajon of distrik.

Op 22 Junie 1941 is die Sowjetunie deur Duitse troepe aangeval. Nadat die Sowjet-troepe in die sogenaamde Navahrudak-ketel deur die Duitsers omsingel was, het die Duitse weermag die stad op 4 Julie ingeneem. Voor die oorlog het Navahrudak se bevolking op 20 000 gestaan, waarvan die helfte van Joodse afkoms was. Gedurende 'n aantal sogenaamde "aksies" is die oorgrote meerderheid van die Joodse inwoners vermoor, die res (sowat 550) moes slawearbeid verrig.

Tydens die Duitse besetting het Navahrudak deel uitgemaak van die "Reichskommissariat Ostland". Sowjet-partisane het onmiddellik begin om die militêre weerstand in die streek te organiseer, waarby die sogenaamde Bielski-partisane, 'n groep van Joodse vrywilligers, 'n leidende rol gespeel het. Op 1 Augustus 1943 is elf nonne, wat later as die Geseënde Martelaars van Nowogródek bekend sou staan, deur die geheime Duitse polisie "Gestapo" vermoor.

Drie jaar ná die Duitse besetting is Navahrudak op 8 Julie 1944 deur die Rooi Leër ingeneem. Die oorlogshandelinge het in die stad tot 'n dramatiese verlies van menselewens gelei. Terwyl altesaam 45 000 burgers gesterf het, was ook meer as sestig persent van die woongeboue vernietig. Die Wit-Russiese SSR het ná die oorlog 'n grootskaalse heropbouprogram van stapel gestuur sodat die infrastruktuut binne 'n relatief kort tydperk herstel kon word. Die Baranwitsji-voblast is op 8 Julie 1954 ontbind, en die plaaslike rajo met Navahrudak is by die Hrodna-voblast ingelyf waarvan dit steeds deel uitmaak.

Die kasteel van Navahrudak, wat algemeen as die Mindaugas-kasteel bekend staan, dateer uit die 14de eeu. Nadat dit in 1710 deur Sweedse troepe aan die brand gesteek is, het net bouvalle oorgebly. Die Ortodokse katedraal van Sint Boris en Sint Gleb is vanaf 1519 in die Gotiese boustyl opgerig, maar eers in die 1630's voltooi. In die 19de eeu is omvattende herstelwerk uitgevoer.

Die geboortehuis van Pole se nasionale digter, Adam Mickiewicz (1798–1855), is op 'n voormalige landgoed naby Navahrudak geleë en intussen in 'n museum omgeskep. Die digter is in die plaaslike Transfigurasie-kerk (1712–1723) gedoop. By Mickiewicz se geboortehuis is 'n standbeeld van die digter opgerig, en tussen 1924 en 1931 het die destydse Poolse regering die "Heuwel van Onsterflikheid" ter ere van Adam Mickiewicz laat skep.

Die Joodse begraafplaas, waar sommige lede van die bekende Harkavy-familie ter ruste gelê is, herinner aan die ou sjtetl. Ander belangrike besienswaardighede sluit die Sint Michael-kerk, wat in 1751 en 1831 gerenoveer is, die Tataarse moskee wat van hout gebou is, woonhuise uit die 18de en 19de eeu, die 18de eeuse Joodse sinagoge en die moderne winkelsentrum op Navahrudak se sentrale plein in.

Video


</doc>
<doc id="47148" url="https://af.wikipedia.org/wiki?curid=47148" title="Umgenirivier">
Umgenirivier

Die Umgenirivier (Engels: "Umgeni River"), of Mgeni in Zoeloe, is 'n rivier in KwaZulu-Natal, Suid-Afrika. Die Albert Falls-dam, Midmardam en Howickwaterval is in die Umgenirivier.


</doc>
<doc id="47153" url="https://af.wikipedia.org/wiki?curid=47153" title="Joachim Lelewel">
Joachim Lelewel

Joachim Lelewel (* 22 Maart 1786 in Warskou; † 29 Mei 1861 in Parys) was 'n Poolse vryheidsvegter, geskiedkundige en muntkundige. 

Lelewel se familie, die Lölhöffels, was oorspronklik uit Oos-Pruise afkomstig en het later na Pole geëmigreer waar hulle hul naam gepoloniseer en 'n belangrike rol in die openbare lewe gespeel het.

Joachim Lelewel was die tweede seun van Karol Maurycy Lelewel (1748-1830), 'n nyweraar en afgevaardigde in die Poolse parlement, die Sejm, wat tot lyfskenker van die Grootvorstedom Litaue verhef is - 'n soort graaflike eretitel wat ook deur Stanislaus II August Poniatowski gedra is voordat hy tot koning verkies is. Aangesien adelstitels in Pole onbekend was, is aan Poolse persoonlikhede in plaas daarvan titels verleen wat aan bepaalde funksies soos "starost", "woiwode", lyfskenker en ander verbonde was en lewenslank gedra kon word.

Joachim Lelewel se grootvader, Heinrich Lölhöffel von Löwensprung (1705-1763), het as Koninklike Poolse Hofraad van koning August III van Pole gedien en was getroud met Constance Jauch (1722-1802) wat die familienaam later na die Poolse "Lelewel" gewysig het. Sy oorgrootvader Joachim Daniel von Jauch (1684-1754), na wie hy vernoem is, was die generaal-majoor en argitek van koning August die Sterke, sy grootoom Kasper Kazimierz Cieciszowski (1745-1831) was aartsbiskop van Mohylew en Rooms-Katolieke metropoliet van die Russiese Ryk. Joachim Lelewel se broeder, Jan Paweł Lelewel (1796-1847), was 'n Poolse ingenieur-offisier, argitek en vryheidsvegter, terwyl sy grootneef, die Poolse skrywer Henryk Sienkiewicz (1848-1916), 'n Nobelpryswenner vir Letterkunde was.

Joachim Lelewel word as een van die belangrikste geskiedkundiges van Pole beskou. Hy het sy akademiese opleiding aan die Universiteit van Vilnius ontvang waar hy vanaf 1814 ook self as dosent en later as professor vir geskiedenis werksaam was, met 'n kort onderbreking tussen 1818 en 1821 toe hy 'n leerstoel aan die nuutgestigte Universiteit van Warskou beklee het.

Weens die nasionale geesdrif, wat sy lesings by Poolse studente gewek het, is Joachim Lelewel deur die Russiese owerheid uit sy pos onthef, en hy het na Warskou teruggekeer. Hier het hy naas sy hoofwerk "Polska", 'n geskiedenis van Pole in twintig boekdele, ook talle grondleggende historiese, geografiese en muntkundige werke gepubliseer. Lelewel was aan die voorpunt van 'n nuwe Romantiese skool van geskiedskrywing en het met sy wetenskaplike publikasies - net soos sy vriend, die Poolse digter Adam Mickiewicz, met sy literêre werke - 'n belangrike bydrae tot die Poolse opstand van 1830 gelewer. Lelewel het sy beduidende talent aan die patrioties-demokratiese beweging beskikbaar gestel en met sy navorsing op alle gebiede van die geskiedenis en aardrykskunde baanbrekerswerk gedoen.

Lelewel is in 1829 as afgevaardigde tot die parlement van die konstitusionele Koninkryk Pole ("Kongres-Pole") verkies - 'n staat wat destyds 'n personele unie met Rusland gevorm het. In die stryd teen die Russiese onderdrukking, wat met die Novemberopstand van 1830 sy hoogtepunt bereik het, het Lelewel as een van die mees uitstaande persoonlikhede in die openbare lewe van Pole 'n lid van die Poolse nasionale regering, minister van kultuur en voorsitter van die radikale "Patriotiese Genootskap" geword wat aan die begin van die opstand in die lewe geroep is.

Tsaar Nikolaas I van Rusland het Joachim Lelewel as een van die gevaarlikste opstandelinge beskou. Nadat die Poolse opstand neergeslaan was, het Lelewel as balling na Parys en later, ná sy verbanning uit Frankryk, in 1833 na Brussel geëmigreer. In hierdie tydperk het Lelewel as president van die "Poolse Nasionale Komitee van die Emigrasie" gefungeer en vriendskap met die Marquis de La Fayette gesluit. In 1847 was hy saam met Karl Marx en Friedrich Engels stigtingslid van die "Demokratiese Genootskap vir die Vereniging en Verbroedering van alle Volke" in Brussel en het ook as sy vise-voorsitter gefungeer. Die anargis Michael Bakoenin is sterk deur Lelewel beïnvloed.

Joachim Lelewel se belangrikste werke, wat in Pools en Frans gepubliseer is, sluit onder meer in:



</doc>
<doc id="47155" url="https://af.wikipedia.org/wiki?curid=47155" title="Toruń">
Toruń

Toruń ([ˈtɔruɲ] , Duits "Thorn") is 'n stad in die Poolse woiwodskap Kujawië-Pommere. Dit is sowat 180 kilometer noordwes van die hoofstad Warskou aan die Wisła-rivier (Duits "Weichsel") geleë en dien as setel van die woiwodskapsmaarskalk, sy regering en die Sejmik, die woiwodskapsparlement.

In sy bloeitydperk omstreeks 1300 was Toruń die beduidendste Hansestad tussen Stralsund en Riga en het as "Koningin van die Wisła" bekend gestaan. Met 'n bevolking van 205 000 (waarvan 32 000 studente is) is Toruń vandag 'n belangrike universiteits- en nywerheidstad en knooppunt van die Poolse spoorwegnetwerk met 'n uitgestrekte opstelterrein. Die stad staan veral bekend vir sy historiese stadskern met talle geboue in die boustyl van die Noord-Duitse Baksteengotiek, wat deur UNESCO in 1997 tot wêrelderfenisgebied verklaar is, en as geboorteplek van die beroemde 15de eeuse sterre-, wis- en geneeskundige Nicolaas Copernicus.

Naas Krakau is Toruń die enigste argitektonies belangrike stad in Pole wat tydens die Tweede Wêreldoorlog nie skade gely het nie. Die historiese middestad word tradisioneel verdeel in die Ou Stad ("Stare Miasto"), die Nuwe Stad ("Nowe Miasto") en die Kasteel van die Duitse Orde ("Zamek krzyżacki").

Toruń het by 'n kruispunt van belangrike Europese handelspaaie ontstaan. Die oudste gedokumenteerde Poolse nedersetting rondom 'n kasteel en naby 'n rivieroorgang dateer van die 8ste eeu n.C.

As dankbetoon vir hulle militêre bystand teen die heidense Baltiese Pruise het die Poolse hertog en latere koning Koenraad I van Masowië die streek Kulmer Land (Pools: "Ziemia Chelmińska") aan die Duitse Ridderorde oorgelaat. Landmeester Hermann von Balk het in 1231 die hoeksteen vir die huidige ou stad (Stare Miasto) gelê. Die Duitse Ridders het vanaf 1236 hul plaaslike kasteel op die bouvalle van 'n ou Slawiese vesting begin oprig. Sy naam is volgens oorlewerings van die vesting Toron in die Heilige Land afgelei (tans Tebnine in Libanon).
Op 28 Desember 1233 het die Ou Stad en op 13 Augustus 1266 ook die Nuwe Stad stadstatus ontvang. Die demografiese besonderhede van die twee bymekaar geleë stede het die saad van onversoenbare belangekonflikte gedra. Die Ou Stad is immers oorwegend deur koopmanne, die Nuwe Stad merendeels deur ambagsmanne bewoon wat hulle op die vervaardiging van tekstiele en metale toegespits het. Toruń het in die 1280's by die magtige Hanseverbond aangesluit.

Teen die middel van die 13de eeu is met die bou van die stadsmure begin, maar hierdie versterkings is eers in die 15de eeu met die bou van ronde bastionne voltooi. Die stadwapen se simboliek verwys na die stadsmuur: die poort staan half oop wat beteken dat vriende altyd welkom is, maar vyande nie die stad mag betree nie. Ook Toruń se raadsaal dateer uit die 13de eeu en mag sedert die vroeë 17de eeu, toe dit omgebou is, by die beduidendste sekulêre bouwerke in Europa gereken word.

Danksy sy handelsbetrekkinge het Toruń in die 14de eeu sy eerste bloeitydperk beleef. Tot 172 koopmanne uit die Ou Stad het destyds seehandel gedryf en graan, metaalertse, hout, pelse, was en as uit gebiede suid en oos van Toruń (waaronder Wrocław, Görlitz, Lwif en Wladimir) ingevoer en hulle na bestemmings in die weste (veral Lübeck en Brugge) verskeep. Handel met tekstiele is in die omgekeerde rigting gedryf. Die Wisła-rivier was vir destydse seeskepe tot by Toruń bevaarbaar. Uit historiese dokumente blyk dat min skepe op hul reise vergaan het.

Om die vervoer van goedere te vergemaklik is wye reguit strate tussen die Ou Stad se markplein en die rivierhawe aangelê. Die 14de eeuse bevolking van Ou en Nuwe Stad word deur geskiedkundiges op meer as 10 000 beraam. Net soos in ander Hansestede het die meeste koopmanne hul huise as gekombineerde woon-, kantoor- en stoorhuise laat bou.

Die enigste mededingers vir Toruń se handelsbedrywighede was die Duitse Ridders. Hulle het in effek 'n monopolie op die handel met barnsteen gehou en daarnaas ook tekstiele na binnelandse bestemmings verkoop. Hulle omset was egter net sowat 'n tiende van dié van Toruń se koopmanne.

Ná die Duitse Orde se nederlaag in die Slag van Tannenberg op 14 Julie 1410 het die Poolse koning Wladisław II Jagiełło Toruń op 28 September beset. Volgens die Eerste Vredesooreenkoms van Toruń, wat in die volgende jaar gesluit is, het die stad egter 'n besitting van die Duitse Orde gebly.

In 1440 het die ridderskap van die Kulmer Land die sogenaamde Pruisiese Bond gestig om hulself teen magsmisbruik deur amptenare van die Orde te beskerm. Op 4 Februarie 1454 het die Bond in opstand teen die Duitse Ridders gekom en homself aan die gesag van die Poolse koning onderwerp. Dié besluit het die aanleiding tot die Dertienjarige Oorlog gegee.

Toruńse burgers het die Orde se kasteel op 8 Februarie aangeval en dit vernietig. Die Ou en Nuwe Stad het op 8 Maart saamgesmelt. Die Poolse koning Kazimierz IV Jagiellończyk het vyftien dorpe en boerderye, wat voorheen deur die Orde geadministreer is, aan Toruń oorhandig.

Volgens die bepalings van die Tweede Vredesooreenkoms van Toruń is in 1466 aansienlike dele van die Kruisridder-staat saam met Toruń by Pole ingelyf. Toruń, Gdańsk en Elbląg het as beduidende handelstede van die Hanseverbond voortaan as klein vrystate bestaan.

Danksy die handel met graan, sout en vis het Toruń in die 16de eeu 'n tweede bloeitydperk beleef en tot 'n administratiewe sentrum gegroei van waar sowat 100 dorpe in die omgewing geadministreer is. Al het Gdańsk aan die Oossee in hierdie periode nog vinniger gegroei en was dit in ekonomiese opsig reeds belangriker, kon Toruń as 'n beduidende sentrum van wetenskap, kultuur en godsdiens (in die tyd van die Hervorming was die plaaslike bevolking merendeels Protestante) nog steeds met Gdańsk meeding. Sy indrukwekkende renaissance-boukuns was selfs ongeëwenaar. Ten opsigte van hul inwonertal en handelsvolume het Gdańsk en Toruń in hierdie tydperk Krakau en Warskou nog oortref.

Tussen 1497 en 1500 is onder leiding van Peter Postil, 'n boorling van Bautzen in Sakse, die destyds langste brug in Pole opgerig. Hierdie houtbrug oor die Wisła-rivier was net buite die ou stad geleë en is verskeie kere herstel of gemoderniseer sodat dit tot 1877 in gebruik was. Die brug is in dié jaar deur 'n brand beskadig.

Toe die Swede in 1629 vir die eerste keer die gebied van Toruń binnegeval het, kon die bewoners die Skandinawiese aanvallers nog afweer. Maar tussen 1655 en 1659 en nog eens tussen 1703 en 1709 het die stad onder Sweedse bewind gekom. Aan hierdie besettings het oorlogshandelinge voorafgegaan waartydens groot skade in Toruń berokken is. So is die raadsaal tydens die tweede verowering deur 'n brand volledig vernietig.

In die periode tussen 1709 en 1715 is die stad deur Saksiese en Russiese leërs beset. Die onluste van 1724 was aan interne geskille tussen Rooms-Katolieke en Lutherane te danke. Nadat die Protestantse stadsbewoners in opstand teen die Katolieke owerheid gekom het, is die burgemeester van Toruń onthoof.

Ná 'n rustige periode in die middel van die 18de eeu, waartydens die stedelike ekonomie kon herstel, het Toruń as gevolg van die Eerste Poolse Deling talle landgoedere verloor. Met die Tweede Poolse Deling is Toruń by Pruise ingelyf en is sodoende van sy selfregering ontneem. Hiermee gepaardgegaan het 'n bevolkingsverlies. Toruń se inwonertal het gekrimp tot 5 500.

Die bevolking het in die vroeë 19de eeu geleidelik weer gegroei tot sowat 7 000, maar Toruń is tussen 1806 en 1815 nog eens deur vreemde troepe beset, hierdie keer deur Napoléon Bonaparte se leër. Die stad het vervolgens 'n deel van die nuutgestigte Hertogdom Warskou geword, en sy versterkings is herstel. Ná die Kongres van Wene in 1815 het Toruń weer onder Pruisiese bewind gekom.

Die volgende ekonomiese opswaai was aan die bou van 'n spoorweglyn te danke wat Toruń sedert 1861 met Bydgoszcz verbind het. In 1885 het Toruń se bevolking, insluitende soldate van die plaaslike garnisoen, reeds 24 000 beloop. Die meeste van hulle was Protestante.

Volgens die Vredesooreenkoms van Versailles het Toruń in 1919 weer Pools geword en as administratiewe setel van die woiwodskap Pomerelle gefungeer. Die bevolking was intussen byna 40 000. Dit het in die volgende twintig jaar verdubbel.

Ná die Tweede Wêreldoorlog is die deurgangsverkeer stapsgewys uit die historiese stadskern verban, net soos Toruń se trem wat sedert 1970 op 'n ringvormige roete rondom die ou stad loop. Die plaaslike universiteit het in die volgende dekades 'n belangrike rol by die ontwikkeling en groei van Toruń gespeel. So het tussen 1965 en 1980 'n nuwe universiteitsbuurt, Bielany, ontstaan. Die inwonertal het tussen 1970 en 1989 van 130 000 tot byna 200 000 gestyg.

Toruń se Ou Raadsaal word by die prgagtigste wêreldlike geboue in Europa gereken. Die gebou, wat sterk Vlaamse invloede toon, het afmetings van 52 x 44 meter en 'n binnehof. Dit het volgens oorlewerings as voorbeeld vir die bou van die Berlynse Rooi Raadsaal ("Rotes Rathaus") gedien wat tussen 1861 en 1869 ontstaan het.

Vanaf 1259 het op die plein markhalle ontstaan wat later omgebou is om die stadsraad en die plaaslike hof te huisves. Die toring is in 1279 opgerig en het in 1385 sy huidige hoogte bereik. Dit is tans 'n kloktoring van 40 meter wat 'n uitsig oor die historiese stadskern bied.

'n Dokument van 1393, wat deur Konrad von Wallenrod, die grootmeester van die Duitse Ridderorde, onderteken is, bevat besonderhede oor die uitbreiding van die gebou wat in dié jaar begin het. Destyds het die raadsaal se huidige gestalte ontstaan wat sterk ooreenkomste met Gotiese markhalle in Brugge, Ieper en Gent toon. Die raadsaal is in 1603 volgens 'n ontwerp van die Vlaamse argitek Anton van Obberghen (1543–1611) nog eens omgebou. Van Obberghen het die pragtige binneruimte geskep, een verdieping bygevoeg en die raadsaal van sy manieristiese hoektorinkies en siergewels voorsien. Daar was nou so veel sale soos maande van die jaar, so veel kamers soos weke, en so veel vensters soos dae van die jaar.

Toe Toruń in 1703 deur Sweedse troepe beleër is, het die raadsaal in die nag tussen 24 en 25 September afgebrand. Dit is tussen 1722 en 1737 heropgebou, maar sou nooit meer sy oorspronklike gestalte kry nie. So is byvoorbeeld die toringkap nie herstel nie. Die barokportale en twee toringklokke dateer uit hierdie boufase.

Tussen 1958 en 1964 is restourasiewerk gedoen. Byna die hele raadsaal is intussen in 'n museum omgeskep.




</doc>
<doc id="47158" url="https://af.wikipedia.org/wiki?curid=47158" title="Thorn">
Thorn

Thorn kan wees:



</doc>
<doc id="47161" url="https://af.wikipedia.org/wiki?curid=47161" title="Pan Tadeusz (rolprent)">
Pan Tadeusz (rolprent)

Pan Tadeusz is 'n Poolse rolprent wat in 1999 onder die regie van Andrzej Wajda gemaak is. Dit baseer op die gelyknamige heldedig van die Poolse digter Adam Mickiewicz (1798–1855).

In sy film skep Andrzej Wajda die ingewikkelde verhoudings tussen mans en vroue tot 'n kleurryke verhaal oor ballingskap, verlange, Poolse nasionale trots, oorlog en geskiedenis om. "Pan Tadeusz" handel oor familiefetes, beloftes van wraak, verswygde identiteite, gedwarsboomde liefde, moord, pyn, skuldgevoelens, onthullings op die doodsbed en versoening oor generasies heen.

Nadat Pole en Litaue vir 'n tydperk van vierhonderd jaar in 'n gemeenskaplike staat verenig was, verdwyn Pole in 1795 met die derde en laaste van die Poolse Delinge van die politieke Europese landkaart, en sy gebiede word by Rusland, Pruise en die Oostenrykse Ryk ingelyf.

Vir patriotiese Pole, wat na selfregering hunker, is daar net een hoop – Frankryk. Keiser Napoléon Bonaparte het belowe om die Poolse staat te herstel mits die Pole bystand aan hom vir sy veldtog teen Rusland sou verleen. Duisende Pole sluit by die Franse troepe aan wat aanvanklik daarin slaag om die verlate stad Moskou in te neem, maar uiteindelik in 'n langdurige en bloedige oorlog verwikkel raak.

In die rolprent staan twee adellike families sentraal wat in die Russies-oorheerste Litause deel van Pole woon: die Horeszkos, vurige voorstanders van Poolse onafhanklikheid, en die Soplicas, wat die Russiese owerheid steun.

"Pan Tadeusz" maak aan die begin gebruik van 'n terugskouing as filmiese verteltegniek: die digter, Adam Mickiewicz ("Krzysztof Kolberger"), lees uit sy werk voor terwyl 'n groep bejaarde Poolse ballinge in Parys aandagtig luister.

Die storie speel hom binne vyf dae in 1811 en een dag in 1812 in die golwende landskap van Litaue af, in 'n gebied wat deur Poolssprekendes bewoon word en reeds enkele jare onder Russiese bewind staan. Die bewoners koester hoë verwagtinge vir keiser Napoléon Bonaparte en Franse militêre optrede teenoor Rusland. Nogtans is die hoofkarakters – die families Soplica en Horeszko – voorlopig nog self in 'n stryd om familie-eer en die plaaslike kasteel gewikkel (waarby die laasgenoemde eintlik meer 'n bouval as 'n statige gebou is).

Die oorsaak van die geskil word deur 'n tweede terugskouing na die jaar 1792 verduidelik. Jacek Soplica het destyds die dogter van die bejaarde graaf Horeszko bemin, maar is deur hom afgewys. Toe die Horeszko-kasteel deur Russiese troepe aangeval word, vat die wraaksugtige vryer sy kans en skiet graaf Horeszko dood. Gervazy, graaf Horeszko se troue dienaar, sweer wraak teen die moordenaar, siende dat die graaf die laaste heer van die kasteel was en dat dit later deur die Russiese bewindhebbers aan Jacek Soplica oorhandig is. Ná twintig jaar is die regsaak oor die kasteel egter nog nie beslis nie. Die jong graaf Horeszko ("Marek Kondrat"), 'n familielid van die vermoorde graaf, is as sy regsopvolger in 'n regsaak met die Soplicas oor die kasteel en landgoed gewikkel.

Die verhaal, wat deur Adam Mickiewicz gelees word, gaan oor een van die hoofkarakters, die jong Tadeusz Soplica ("Michał Żebrowski"), wat in 1811 ná voltooiing van sy studies na die Litause landgoed van sy familie terugkeer. Die plaas word deur sy voog en oom aan vaderskant, regter Soplica, bestuur. Die huis blyk aanvanklik leeg te wees, maar toe Tadeusz sy vroeëre kinderkamer binnestap, ontdek hy 'n jong meisie, Zosia ("Alicja Bachleda-Curuś") – die pleegkind van sy tant Telimena ("Grażyna Szapołowska"). Tadeusz raak verlief op albei.

Die ware hoofkarakter in Andrzej Wajda se verfilming is priester Robak ("Bogusław Linda") wat mense aanhits om 'n opstand teen die Russiese heerskappy te begin. Robak koester meer as een geheim – niemand weet byvoorbeeld dat hy Jacek Soplica, die vader van Tadeusz, is. Robak stel die Pole in Litaue daarvan in kennis dat Napoléon en sy troepe saam met Poolse ruiters besig is om Rusland aan te val en binnekort oor die Nemunas-rivier gaan steek.

Intussen vind Tadeusz uit dat sy pa nog steeds leef. Blykbaar het hy ook die priester Robak gestuur om seker te maak dat hy met Zosia trou. Deur hierdie huwelik probeer Jacek Soplica vir sy sondes – veral die moord op graaf Horeszko – vergoed en die landgoed aan die graaf terug te besorg. Nogtans wens tant Telima, wat op Tadeusz verlief is, heimlik dat Zosia met die welvarende graaf moet trou.

Toe die graaf op uitnodiging van die Soplicas 'n banket in die vervalle kasteel bywoon, bring die dienaar Gervazy die ou familiegeskil weer ter sprake en saai sodoende chaos op die onthaal. Die jong graaf Horeszko en Tadeusz kom ooreen om die geskil met 'n duel te besleg. Intussen leer regter Soplica die waarheid oor priester Robak.

Graaf Horeszko en Gervazy rekruteer 'n plaaslike mag in die dorp Dobrzyn om wraak te neem op die Soplicas en 'n opstand teen die Russe te begin. Die Soplicas word onder huisarres geplaas en die koskamers van hul landgoed geplunder. Gervazy beset met sy troepe die kasteel wat nou as die graaf se hoofkwartier dien. Toe Russiese soldate moet ingryp, is die meeste rebelle al dronk en kan maklik in hegtenis geneem word.

Die Soplicas begin nou solidariteit met die opstandelinge te toon, voorsien hulle van wapens en bevry hulle. 'n Skermutseling begin tussen Pole en Litauers aan die een en Russiese soldate aan die ander kant. Dit is juis Jacek Soplica wat met sy heldemoed die lewens van graaf Horeszko en Gervazy red, en die twee vergeef hom die moord op die ou graaf. Die verenigde Pools-Litause magte behaal 'n oorwinning oor die Russiese troepe, maar baie van hulle, waaronder Tadeusz, is genoodsaak om die Russies-oorheerste Litaue as ballinge te verlaat.

Intussen kom goeie nuus – Napoléon het oorlog teen Rusland verklaar. Graaf Horeszko en Tadeusz vergeet van hulle beplande duel en sluit by die Franse troepe aan wat reeds op pad na Moskou is. Hulle keer teen die einde van die rolprent as helde terug, en die Soplicas en Horeszkos vier die verlowing van Tadeusz en Zosia met 'n groot fees en 'n vrolike polonaise-dans.

Die film eindig soos dit begin het. Baie van die protagoniste, wat nou as ballinge in Parys bly, luister na Adam Mickiewicz wat sy gedig oor 'n tuisland voorlees waarheen hulle nie meer kan terugkeer nie.

Multimedia


</doc>
<doc id="47164" url="https://af.wikipedia.org/wiki?curid=47164" title="Europese verkenning van Suid-Afrika">
Europese verkenning van Suid-Afrika

Die verkenning van Suid-Afrika in die vyftiende eeu was, net soos die Europese verkenning en besetting van baie ander nuwe wêrelddele, nié die gevolg van 'n doelbewuste besluit nie. Columbus het byvoorbeeld 'n nuwe wêrelddeel ontdek, maar nie omdat hy na Amerika op soek was nie, maar wel na Indië. So ook het Indië nie die skitterendste juweel in die Britse kroon geword omdat die oorspronklike Engelse handelaars in die Verre Ooste dit so bedoel het nie. Australië het eweneens 'n belangmosamrike Britse dominium geword, ofskoon dit oorspronklik as 'n strafkolonie aangewys en gebruik is. Ook is Suid-Afrika nie sowat 500 jaar gelede deur Europeërs verken omdat die Portugese seevaarders na Suid-Afrika op soek was nie, maar wel na die seeweg wat Europa met die Verre Ooste sou verbind. Die geografiese ligging van die land het toe reeds sy historiese noodlot bepaal.

Hoewel 'n seeweg na die Ooste eers teen die einde van die vyftiende eeu ontdek is, is die verkeer tussen die Weste en die Ooste so oud as die Westerse beskawing self. Reeds in die Oudheid het die Oosterse volke, die Grieke en die Romeine lewendige handelsbetrekkinge met Indië en China onderhou. Die "drang na die Ooste" was altyd sterk by die Europeër, vir wie die warmer en ryker Ooste en Suide en hulle natuurlike voortbrengsels deurgaans groot aantrekkingskrag gehad het. Vandaar dat een van die grootste veroweraars in die geskiedenis, die Makedoniër Alexander die Grote, reeds in die vierde eeu v.C. vir hierdie drang beswyk nadat hy sy veroweringstogte tot in Indië gevoer het. Dit was ook hierdie drang van die koue en onvriendelike Noorde na die warm en ryk Suide wat grotendeels die Germaanse volksverhuising bepaal het, en wat in die Kruistogte van die Middeleeue sy voortsetting gevind het. Die intrinsieke aanlokkingskrag van die warmer en ryker Ooste het die begeertes en avontuurlus van Europese volke geprikkel en dit sou 'n lewendige handelsverkeer tussen Weste en Ooste tot stand bring.

Die Europese bekendheid met die Ooste is onder meer sterk uitgebrei deur die tog van die Vlaamse monnik Willem van Ruysbroek (1250), en veral deur die Venesiaanse reisiger Marco Polo. Laasgenoemde het van Bagdad oor die hoogvlakte van Pamir en deur die Gobi-woestyn na Sjina gereis, om ná 'n afwesigheid van vyf-en-twintig jaar (1271–1295) oor Sumatra, Ceylon en Voor-Indië na Venesië terug te keer. Sy uitvoerige reisbeskrywing is van beslissende betekenis.

Die verkeersweë tussen Europa en Indië het vir 'n groot deel oor land gegaan. Die produkte van die Ooste, deur Arabiese kooplui opgesamel, het veral gedurende die Middeleeue Europa langs drie weë bereik. Een van hierdie handelsweë het van die Voor-Indiese markte oor die bergpasse deur Turkestan gegaan en daarna oor die Aralmeer die Kaspiese See bereik, om dan die Wolgarivier en die Donrivier stroomopwaarts te volg totdat dit die groot Russiese markte soos Nowgorod e.a. bereik het. Vir Suid-Sentraal- en Wes-Europa het ander handelsweë, wat van die groot handelshawe Soerat op die weskus van Voor-Indië uitgegaan het, meer belang gehad. Een van hierdie weë het die kus van Beloetsjistan, Suid-Persië en Arabië gevolg, om oor die Rooisee en Suez die mark van Alexandrië te bereik. Die ander weg het in die Persiese Golf gegaan, vervolgens die groot riviere van die Tweestromeland benut, om op die hoogland van Mosoel in twee te splits. Die een vertakking het in 'n westelike rigting gegaan en oor Aleppo die Middellandse See bereik, terwyl die ander vertakking in noordwestelike rigting op Trebizonde aan die Swart See uitgeloop het. Albei hierdie weë het na Konstantinopel gelei. Te Alexandrië en te Konstantinopel, die twee groot stapelplase van Oosterse ware aan die Middellandse See, het Italiaanse kooplui uit Amalfi, en later uit Venesië en Genua, hierdie produkte aangekoop en vervolgens oor Midde- en Wes-Europa versprei. Een van hierdie weë het deur die Alpepasse oor Augsburg na die binnelandse afsetgebied van Duitsland gelei. 'n Ander, langs die Rhônerivier op, het die Franse markte bedien. Wes- en Noord-Europa is oor see bedien, en daar het 'n lewendige skeepvaart van die Wes-Europese seevarende volke bestaan – veral van die Nederlanders, wat na die Portugese hoofstad, Lissabon, gevaar het.

Hierdie stad het hom weldra tot 'n belangrike handelsentrum ontwikkel. Die Middellandse seevaart het die produkte van die Ooste en Suide na Lissabon gebring, terwyl die skeepvaart van die Nederlanders die noordelike produkte eweneens na die Portugese hoofstad gebring het. Hier het die uitruil en oorlaai van die produkte plaasgevind.

Hierdie handelsverkeer, waarby die Nederlanders slegs die rol van vragvaarders in diens van die Italiaanse handelskapitaal gespeel het, was wel in staat om Oosterse produkte soos speserye, sy, fyn houtsoorte en pêrels op die Europese markte te plaas. Maar dit was ook al, want die handelsweë wat die Weste met die Ooste verbind het, het ernstige nadele gehad. Die weë oor Klein-Asië was te lank, die vervoer per karavaan het te veel tyd in beslag geneem en was buitendien erg gevaarlik. Ook was die handelsware te duur, omdat dit herhaaldelik oorgepak moes word. By dit alles het die tussenhandelaars heelwat verdien.

Die weg oor Egipte was wel makliker, maar die sultan van hierdie land het sulke hoë belastings op die ware gelê dat speserye in Alexandrië byvoorbeeld drie maal so duur was as in Indië. Die distribusiekoste was origens so hoog dat alleen die rykes dit kon bekostig om verbruikers van hierdie "peperduur" produkte te word. Buitendien het hierdie handelsverkeer afgehang van die toeganklikheid vir die Italiaanse handel van die groot Levant-hawens, soos veral Alexandrië en Konstantinopel.

Teen die middel van die vyftiende eeu het daar aan hierdie toeganklikheid 'n end gekom: die Ottomaanse Turke, toe die aartsvyande van die Christendom, het Klein-Asië binnegedring en hul veroweringstogte tot in Europa en Noord-Afrika uitgebrei. In 1453 is die groot handelsentrum Konstantinopel verower; en in die begin van die sestiende eeu het ook Alexandrië in gedrang gekom, toe die Turke gepoog het om Egipte te verower. Die handelsverkeer met Indië is dus verlam en vir Europa het daar niks oorgebly as om 'n ander handelsweg te soek nie. Onderwyl die Italianers, veral die Venesiaanse Republiek, omsons in langdurige en kosbare oorloë met die Turke gewikkel was om hierdie handelsverkeer te herstel, is veral op die Iberiese skiereiland na ander middele en weë gesoek om die noodsaaklike handelsverkeer met Indië te herstel en uit te brei.

Portugal, met sy gunstige ligging op die westelike uithoek van Europa aan die Atlantiese Oseaan digby Afrika en met sy hoofstad Lissabon, wat hom reeds tot 'n belangrike handelsentrum ook vir Oosterse ware ontwikkel het, was uit eie belang die aangewese land om die onderbroke handelsverkeer met die Ooste langs 'n ander weg te herstel. Nadat Portugal saam met Spanje die 800 jaar lange stryd (die "reconquista") op die Iberiese skiereiland teen die Mohammedaanse indringers uit Noord-Afrika met sukses volvoer het, het hulle besluit om die geloofsvyand op Afrikaanse bodem self aan te pak. Die uitbreiding van die Portugese Ryk sou ook geleentheid gebied om die Portugese handel en wankelende ekonomie te versterk.

Dit was Portugal se geluk dat hulle op hierdie kritieke tydstip in die Westerse geskiedenis beskik het oor 'n leier wat die verligte aardrykskundiges uit Renaissance-Italië aangehang het. Hierdie Portugese prins, bekend as Hendrik die Seevaarder (1394–1460), was die eerste Europeër wat die seevaart, in teenstelling met die seevaart, stelselmatig en met volharding aangepak het.

Op inisiatief van prins Hendrik is in 1419 'n Portugese ekspedisie uitgerus na Madeira, wat vir die Portugese kroon in besit geneem is. Enige jare later het ook die Asore 'n Portugese besitting geword. Tot dusver het die Portugese slegs in die spore van vroeëre ontdekkers gevolg; maar daarmee was prins Hendrik nie tevrede nie. In 1434 het sy seeliede om Kaap Bojador gevaar en twaalf jaar later die mond van die Senegalrivier bereik. Tot dusver het die kennismaking met die Afrikaanse kus slegs teleurstelling opgelewer: daar was geen handel te dryf nie, want die woestynsand van die Sahara het tot aan die oseaan gereik. In 1447 egter het die Portugese kennis gemaak met 'n kaap wat daar groen uitgesien het, en in verrukking het hulle dit "Cabo Verde" genoem (die huidige Kaap Verde). Verby hierdie "groen kaap" is kennis gemaak met lande waar handel wel moontlik geblykhet: daar was bv. peper, ivoor, goud en slawe te vind. Die blydskap van die Portugese was groot toe hulle vasstel dat die trope nie, soos die ou geograwe beweer het, weens die versengende hitte onbewoonbaar was nie, maar 'n weelderige plantegroei en 'n groot verskeidenheid lewensvorme opgelewer het.

Toe prins Hendrik, wat daarvan oortuig was dat die vaart om Afrika na Indië nie alleen moontlik nie, maar selfs noodsaaklik vir die handelsposisie van Portugal was, in 1460 oorlede is, was sy doel nog geensins bereik nie. Die weskus van Afrika, tot waar dit 'n oostelike rigting inslaan, was wel bekend, maar eers teen 1471 is die ewenaar oorgesteek, en eers in 1484 het Diogo Cam die mond van die Kongorivier bereik. Die redes vir hierdie verslapping wat op die dood van prins Hendrik gevolg het, is verskillend: nadat die Slawekus en die Nigerrivier se mond gepasseer was, het die kus in plaas van 'n oostelike 'n suidelike rigting ingeslaan. Hoe ver sou die Afrikaanse kus na die suide loop, en sou 'n suidelike verbinding met Indië wel moontlik wees?

Onder die Italiaanse aardrykskundiges was daar sommige wat gemeen het dat die seeweg na Indië in westelike rigting gesoek moes word, soos hulle landgenoot Christophorus Columbus nog geen twee geslagte later geprobeer het. Ook die omstandigheid dat Portugal eers die handelsmoontlikhede van sy nuwe kolonie Guinee, waar onder mee peper, een van die gesogte produkte van Indië, gevind is, op die proef moes stel, het sonder twyfel die vaart na die suide vertraag. Eers toe dit geblyk het dat Guinee, as handelsgebied, Indië nooit sou kan vervang nie, is die vaart in suidelike rigting voortgesit.

Daar was ook nog ander hindernisse wat in die weg van 'n suidelike vaart gestaan het. Een hiervan was dat die altyd sigbare Poolster, waarvolgens die breedtebepaling op see vasgestel is, ten suide van die ewenaar verdwyn het; en dat die Portugese, onbekend met die sterrehemel van die suidelike halfrond met sy Suiderkruis, moeilik rigting en posisie kon bepaal. Hierdie noutiese moeilikheid is egter uit die weg geruim toe die Neurenbergse kosmograaf Martin Behaim (1459–1806) te regter tyd 'n werktuig uitgevind het wat breedtebepaling volgens die sonshoogte moontlik gemaak het. Hierdie geleerde het self deelgeneem aan die ekspedisie wat in 1482 die mond van die Kongo ontdek het.

Ten gevolge van hierdie vertragings was dit eers in Julie of Augustus 1187 dat Bartolomeus Dias, 'n gesiene edelman aan die Portugese hof, met twee vaartuigies van omtrent vyftig ton elk en 'n voorradeskip, laasgenoemde onder bevel van sy broer Pedro, die mond van die Taag kon verlaat op sy historiese tog na die suide. Soos sy voorgangers, het hy al langs die Afrikaanse kus gehou, maar, anders as hulle, het hy verder gevaar. Joas de Barros (1496–1570), die vooraanstaande Portugese geskiedskrywer, het (volgens die geskiedksrywer G.M. Theal), toegang gehad tot die joernale, briewe en rapporte van die vroeë ontdekkers en amptenare van alle klasse in Indië en Afrika. Op grond van hierdie gegewens het Barros sy groot werk "Da Asia" geskryf, waarvan Theal uittreksels wat op Suid- en Suidoos-Afrika betrekking het, met 'n Engelse vertaling in sy "Records of South-Eastern Africa" gepubliseer het.

Dias het van koning Johan II van Portugal bevele ontvang om sy onverdeelde aandag aan die ontdekkingstog self te skenk, sonder om dit deur handelsondernemings langs die kus te vertraag. Tog is handelsvooruitsigte nie heeltemal buite rekening gelaat nie, want Dias is opdrag gegee om Afrikaanse inboorlinge, veral van die Guinese kus, aan boord neem, hulle voorsien van monsters van goud, silwer en speserye en hulle dan op verskillende plekke langs die Afrikaanse kus loslaat. Hierdie inboorlinge moes dus dien as Portugese handelsagente om toekomstige handelsbetrekkinge tussen Portugal en binnelandse Afrikaanse stamme in die hand te werk.

Dias het sover moontlik sy opdrag uitgevoer. Hy het dig aan die kus gehou en aan die kape en baaie het hy name gegee. Nadat hy verskeie plekke langs die kus suidelik van die Kongo-mond besoek het, het hy enige dae by Agra das Voltas (Angra Pequena, vandag Lüderitzbucht) vertoef, waar hy, volgens gewoonte, 'n klipkruis of "padrão" opgerig het. Daarvandaan het, nog altyd volgens Barros, 'n sterk wind wat dertien dae geduur het, sy skepe in suidelike rigting gedryf. Hierdie verhaal van Barros omtrent die dertiendaagse storm word in bevoegde kringe in twyfel getrek, omdat so 'n hewige en langdurige noordewind in hierdie streek 'n onbekende natuurverskynsel is. Dit is selfs moontlik dat hierdie "storm" sy oorsprong het in die Portugese beleid van geheimhouding en afskrikking van moontlike mededingers.

Op 26 Desember het Dias se skepe verby die Golfo de S. Estevao, moontlik die huidige Elizabethbaai, gevaar, die Terra da Silvestre op 31 Desember en die Serra dos Reis op 6 Januarie 1488. Teen die tyd dat hulle die breedte van St. Helenabaai bereik het, was die land nie meer in sig nie. Die rede hiervoor is nie bekend nie. Dit is moontlik dat 'n storm die skepe ongeveer hierdie tyd oorval en suidwaarts gedryf het. Toe die storm ná enige dae ietwat bedaar het, is die land weer gesoek deur ooswaarts te vaar. Toe hierdie poging misluk het, is 'n noordelike koers ingeslaan en die Afrikaanse kus weer gevind by of naby 'n baai wat Dias genoem het "dos Vaqueiros" ("van die Veewagters") na aanleiding van die veekuddes wat daar gesien is.

Volgens' n Portugese bron van enige jare later is hierdie "Bahia dos Vaqueiros" herdoop in Sao Bras, wat sonder twyfel die huidige Mosselbaai is. Volgens 'n noukeurige Portugese beskrywing van die kus blyk egter dat die Baai dos Vaqueiros en die Baai de Sao Bras nie dieselfde is nie. Eersgenoemde sou sonder twyfel Visbaai wees, die plek waar die Portugese vir die eerste maal op die suidhoek van Afrika voet aan wal gesit het. Dit is dus waarskynlik dat die eerste landing by Visbaai plaasgevind het, maar dat gebrek aan vars water in hierdie omgewing die Portugese genoodsaak het om verder na Mosselbaai te vaar, waar vars water in oorvloed te vinde was. Hier het 'n aantal Portugese aan wal gegaan en die inboorlinge wat daar gesien is, het aanvanklik geen kontak met die Portugese probeer maak nie. Later, toe die Portugese besig was om water in te neem, is hulle deur die inboorlinge, wat waarskynlik tot die Khoikhoi behoort het, met klippe bestook. Dias, wat opdrag gehad het om die vrede met alle inboorlinge moes bewaar, het egter op die aanvallers geskiet en een inboorling is gedood.

Die twee skepe het vervolgens die tog langs die kus in oostelike rigting hervat, Kaap Recife verbygevaar en anker gewerp in die Bahia da Lagoa – 'n naam wat later lot Algoabaai vervorm is. Dit is waarskynlik in Algoabaai dat die Portugese matrose vir die eerste keer 'n gees van verset teen hul bevelhebber aan die dag gelê het. Hulle was uitgeput deur die stryd teen see en storm en aangetas deur skeurbuik; hulle het teen Dias gedraai en aangedring op terugkeer na die vaderland. Ná raadpleging van sy hoër offisiere het 'n vergelyk tot stand gekom waarvolgens die skepe nog twee of drie dae ooswaarts sou vaar: as daar gedurende hierdie tyd niks voorval wat die tog verder ooswaarts noodsaaklik sou maak nie, dan sou die skepe die terugreis aanvaar.

Teen die end van die bepaalde tyd het die Portugese 'n rivier bereik wat hulle die Infante genoem het. Volgens die meeste skrywers sou dit die Groot-Visrivier gewees het, volgens ander die Kowie of die Keiskammarivier. Hoe dit ook al sy, die Infante was die omdraaiplek. Teen sy sin moes Dias uitvoering gee aan die ooreenkoms met sy manskappe en die terugvaart begin. Hy het egter ver genoeg gevorder om te kan besef dat hy die vernaamste versperring, nl. Afrika, op die seeweg na die Ooste baasgeraak het. Hy het sonder twyfel geweet, op grond van die noordoostelike strekking van die kus en die warm seestroom waarteen hy nou geseil het, dat hy die seeweg na Indië ontdek het, alhoewel hy nooit daar voet aan wal sou sit nie.

Dit is onseker of hy volgens gewoonte 'n kruis by die Infanterivier opgerig het. Miskien het natuurlike hindernisse dit onmoontlik gemaak. Enige dae later (begin Maart 1488), op die terugreis, is 'n geskikte plek vir die oprigting van so 'n kruis ontdek. Dit was op False Island, of Kwaaihoek, soos dit vandag plaaslik bekend is, drie en 'n halwe myl ten weste van die Boesmansriviermond, in die huidige distrik Alexandrië. Ná 450 jaar is die stukkies en brokkies van hierdie verlore klipkruis van Dias ontdek.

Op die terugvaart het die eilandjie St. Croix in Algoabaai waarskynlik sy naam gekry, nié omdat Dias daar 'n klipkruis opgerig het nie, soos dikwels beweer is, maar omdat hy ongeveer in die Paastyd daar verbygeseil het.

In April 1488 het Dias 'n kaap ontdek waaraan hy, volgens Barros, die naam Cabo Tormentoso ("Stormkaap") gegee het, in herinnering aan die stormagtige weer waarmee hy vroeër in hierdie streke kennis gemaak het. Volgens Barros sou koning Johan II later hierdie naam verander het in Cabo de Boa Esperança ("Kaap van Goeie Hoop"), omdat Dias se ontdekkings goeie hoop vir die seeweg na Indië gegee het.

Nadat verskriklike ontberings gely en groot gevare getrotseer is, het Dias met sy twee skepe – die voorradeskip het die tog nie oorleef nie – ná 'n afwesigheid van byna anderhalf jaar in Desember 1488 na die vaderland teruggekeer. Die suidhoek van Afrika was verken en die seeverkeer tussen die Weste en die Ooste het aan die vooraand van sy verwesenliking gestaan. Daar sou egter nog byna tien jaar verloop voordat die grootse verwagtinge wat uit die baanbrekende verkenning van Dias voortgespruit het, werklikheid sou word.

Verskeie redes vir hierdie vertraging is aangevoer, soos vrees vir internasionale verwikkelinge, vrees vir verwaarlosing van die handel en kolonies in Noord- en Wes-Afrika as die seeweg na Indië ontdek sou word, 'n sieklike koning en ministers wat, met die oog op die offers aan mense en materiaal wat die soektog na Indië die klein Portugal reeds gekos het, skepties teenoor die voordele van 'n regstreekse vaart op Indië gestaan het. Die vernaamste rede was waarskynlik die amptelike standpunt in Lissabon, waarvolgens noodsaaklike verkenningswerk in die Indiese Oseaan eers verrig moes word voordat 'n direkte vaart op Indië aangedurf kon word. Vandaar dat Johan II ongeveer gelyktydig met sy opdrag aan Dias twee ander vooraanstaande Portugese, Pero da Covilha en Afonso de Paiva, oor die Mediterreense en Arabiese roete gestuur het om noodsaaklike verkenningswerk in Indië en Afrika te verrig. Daar is in Lissabon lank op 'n verslag van hierdie twee verkenners gewag; en dit verklaar waarom Vasco da Gama eers in 1497 sy beroemde tog kon aanvaar.

Terwyl Portugal nog gedraal het om Dias se verkenning op te volg, het 'n gebeurtenis van wêreldhistoriese belang plaasgevind. Cristoforo Colombo, 'n kartograaf uit Renaissance-Italië, het, ná 'n vergeefse poging om die Lissabonse regering vir sy idee van 'n weswaartse vaart na Indië interesseer, daarin geslaag om die belangstelling en steun van die Spaanse vorstepaar, Ferdinand en Isabella, te win. Columbus het in 1493 van sy oseaanvaart in Spanje teruggekeer het, volkome oortuig daarvan dat hy Indië gevind het. Hoewel eers later blyk dat Columbus nie 'n nuwe seeweg nie, maar, wat belangriker was, 'n nuwe wêrelddeel verken het, was hierdie prestasie nietemin 'n prikkel om die Portugese handelend te laat optree. Die aansien van Portugal het op die spel gestaan.

Koning Johan se eerste stap was om, onder goedkeuring van die berugte pous Alexander Borgia, in 1494 met Spanje die Verdrag van die Tordesillas te sluit, waarvolgens die wêreld deur 'n denkbeeldige skeidslyn, 370 seemyle ten weste van die Kaap-Verdiese Eilande, tussen Spanje en Portugal verdeel is. Aangesien die verdrag alleen melding maak van die westelike halfrond, moes Portugal hom beywer om sy teoretiese verdragsregte ook deur verdere ontdekkings te verwesenlik en te versterk.

So het dit dan gebeur dat Manuel I, die volgende koning van Portugal, teen die middel van 1497 'n vloot, bestaande uit vier skepe met 'n bemanning van omtrent 170 koppe, onder die hooggeplaaste edelman Vasco da Gama, uitgestuur het om die werk van Dias te voltooi en handelsbetrekkinge met Indië aan te knoop. Uit die redevoeringe van die Koning en Da Gama, sowel as uit die seremoniële bedrywighede wat by geleentheid van die vertrek van die vloot, plaasgevind het, blyk duidelik watter doelstellinge die ekspedisie nagestreef het. Die voortsetting van die Portugese ontdekkingstogte was beskou as 'n verpligting wat koning Manuel van sy voorgangers geërf het. Vervolgens sou Da Gama se ekspedisie moes bydra om die oorwinning van die Kruis oor die Halwemaan te verseker, heidense volke tot die Christelike godsdiens te bekeer, die eer en aansien van die Portugese kroon deur nuwe veroweringe te vergroot en om deur ontdekking en verowering die Oosterse rykdomme in Portuhese hande te kry. Die voorbeeld van die Italiaanse republieke soos Venesië en Genua, wat hul grootste welvaart uit die handel in Oosterse produkte bereik het, was spesifiek deur koning Manuel as navolgenswaardig genoem.

Dit was op 8 Julie 1497 dat Vasco da Gama met Pedro d'Alanquer, wat die ontdekking van die Kaap die Goeie Hoop meegemaak het, as loods en Diego Dias, 'n broer van Bartholomeus as sekretaris, van die Taag afskeid geneem het. Bartholomeus Dias het die ekspedisie tot by die Kaap Verdiese-eilande vergesel om, soos Barros dit uitdruk, "Da Gama op die regte koers te bring".

Van Portugal, verby die Kanariese en die Kaap-Verdiese Eilande, het die Portugese vloot eers in 'n suidoostelike rigting geseil en daarna die Afrikaanse kus verlaat en in 'n suidwestelike rigting gevaar, ten einde die hinderlike seestrome in die Golf van Guinee en die stormagtige weer langs die Afrikaanse weskus waarmee Dias kennis gemaak het, te vermy. Da Gama het dus die roete gevolg wat sedertdien min of meer voortdurend deur seilskepe tussen die Kaap en Wes-Europa gebruik is.

Vir 96 dae het Da Gama en sy manskappe die eentonigheid van die Atlantiese Oseaan ondervind. Eers op 4 November het land weer in sig gekom, en enkele dae later het die Portugese St. Helenabaai binnegevaar, waar hulle 'n week vertoef het om suiwerings- en herstelwerk aan skepe en seile te verrig, om brandhout in te neem en, indien moontlik, die voedsel- en watervoorrade aan te vul. Ook by hierdie geleentheid is met die Suid-Afrikaanse inboorlinge kennis gemaak. Die aanraking met 'n groepie Khoikhoi het, net soos in die geval van Dias, op 'n botsing uitgeloop, waartydens Da Gama en enkele van sy manskappe verwond is.

Op 22 November het die vloot verby die Kaap die Goeie Hoop geseil en drie dae later in die baai van São Brás (Mosselbaai) anker gegooi. Hier is die voorradeskip opgebreek en sy vrag op die ander skepe oorgelaai. Ook hier is met die inboorlinge kennis gemaak en 'n bietjie ruilhandel -'n bees vir enige snuisterye – het plaasgevind. Die vriendelikheid van die Khoikhoi – dit was waarskynlik hierdie ras waarmee die Europeërs in aanraking gekom het – het egter weldra in vyandskap omgeswaai toe die Portugese water ingeneem het, wat die inboorlinge heel moontlik as deel van hulle besittings beskou het. 'n Klipkruis wat Da Gama op die eilandjie in die baai opgerig het, is gou deur die inboorlinge verniel. Die Portugese het 'n paar skote op hulle gelos, voordat hulle die reis langs die kus voortgesit het.

Ná onaangename ervaringe met storms en met die warm Agulhasstroom, wat die oorsaak van heelwat vertraging was, het die seevaarders op 25 Desember 'n bosryke kuil, waarskynlik dié van Pondoland, gesien, waaraan Da Gama, in herinnering aan Kersdag, die naam Terra da Natal gegee het. Hier het die seevaarders van die Afrikaanse kus weggevaar, totdat watergebrek hulle genoodsaak het om weer die land op te soek. Op 11 Januarie 1498 is die mond van 'n riviertjie op die kus van Mosambiek ontdek, deur die Portugese Rio do Cobre (Koperrivier, d.i. huidige Inharrimerivier) genoem, weens die groot hoeveelhede koper wat by die inboorlinge aangetref is. Hierdie inboorlinge was vriendskaplik gesind en groot van liggaamsbou. Hulle het dus heelwat verskil van dié met wie die Portugese in die omgewing van die Kaap in botsing gekom het. Met sekerheid kan aangeneem word dat dit die eerste keer was dat Europeane met die Suider-Afrikaanse Bantoe in aanraking gekom het.

Nadat Da Gama hierdie Terra da Boa Gente ("land van goeie mense") verlaat het, is die reis verby die nabyliggende Kaap Corrientes – so genoem na die seestrome in hierdie gebied – voortgesit en is kennis gemaak met Portugal se ou godsdiensvyande, die Mohammedane. Hierdie volgelinge van die Halwemaan het tot 'n gemengde ras van Bantoe, Arabiere en Perse behoort, wat sedert onheuglike tye handelsbetrekkinge tussen Asië en die ooskus van tropiese Afrika onderhou het.

Op 25 Februarie 1498 het Da Gama by Kilimane (Quelimane) vir die eerste keer met hierdie mense in aanraking gekom. Hy het nie minder as 32 dae hier vertoef, ten einde sy gehawende skepe weer seewaardig te maak. Hy is hier, sowel as te Mosambiekeiland, die volgende plek waar hy geland het, vriendelik ontvang deur die inwoners. Die Arabiese handelaars het waarskynlik in Da Gama en sy mense nie die gehate Christene en gevaarlike handelsmededingers gesien nie. Sodra hulle dit agtergekom het, het hul houding verander. Die vyandskap tussen Arabiere en Portugese het, van Mosambiek af en byna oral langs die Afrikaanse kus waar Da Gama 'n hawe aangedoen het, tot uiting gekom. Die stryd tussen die Portugese en die Arabiere, wat 'n soort monopolie oor die handel in die Indiese Oseaan en sy kusgebiede besit het, het begin. Dit was vir die Portugese 'n voortsetting van die langdurige stryd wat die Christene en Moslems op die Iberiese skiereiland gevoer het.

Intussen het Da Gama, ondanks die vyandskap van die Arabiere, nuttige verkenningswerk aan die Afrikaanse ooskus verrig. Hy het die swak plekke van die Arabiere leer ken – kennis wat later nuttig aangewend kon word. Nadat hy Mombasa en Malindi besoek het, was hy gelukkig om ná veel moeite op laasgenoemde plek die dienste van 'n inheemse stuurman te kry, wat hom regoor die Arabiese See na Kalikoet, op die weskus van Indië, geneem het, waar hy drie weke later aangekom het. Hiermee was die vernaamste deel van Vasco da Gama se opdrag, by name die ontdekking van die seeweg na Indië, met sukses bekroon. Ondanks die teenkanting van Arabiese handelslui, is met die Hindoe-vors van Kalikoet 'n handelsverdrag gesluit en nuttige inligting omtrent handelstoestande in hierdie geweste ingewin. Meer kon Da Gama met sy beperkte middele nie doen nie. Sy hooftaak was verkenning en daarin het hy reeds geslaag.

In Augustus 1498 het Da Gama sy terugreis begin, om in September van die volgende jaar, ná 'n afwesigheid van twee jaar, na sy vaderland terug te keer. Gedurende die reis het omtrent twee-derdes van sy manskappe, veral weens skeurbuik, die lewe gelaat. Daar was ook slegs twee van die oorspronklike vier skepe oor, wat hul ankers weer in die Taag kon laat sak. Met groot eerbetoon is Da Gama in sy vaderland terug verwelkom. Die prestasie van hierdie seevaarder was nie alleen vir Portugal van die allergrootste belang nie, maar dra ook die stempel van wêreldhistoriese betekenis.

Die lewendige belangstelling en grootse verwagtinge in Portugal wat deur die ontdekking van die seeweg na Indië gewek is, het tot onmiddellike gevolg gehad dat sterk, goed toegeruste vlote uitgestuur is om Da Gama se werk verder te voer. Terwyl die Portugese seevaarders hulle tot dusver hoofsaaklik met ontdekkings- en verkenningswerk besig gehou het, sou die vernietiging van alle mededingers en die stigting van 'n eie koloniale ryk voortaan die vernaamste taak wees. So het Pedro Alvares Cabral reeds in 1500, Francisco d'Albuquerque in 1503 en Francisco d'Almeida in 1505 die kus van Portugal verlaat om die Indiese Oseaan en die aangrensende Afrikaanse en Asiatiese kuste aan die Portugese imperialisme te onderwerp.

Binne enkele jare het hierdie en ander Portugese daarin geslaag om die militêre mag van die Arabiere te breek. In 1509 is 'n groot Egipties-Arabiese vloot voor Diu deur d'Almeida vernietig. Die belangrikste Arabiese nedersettings langs die tropiese Afrikaanse ooskus tussen Sofala en Mombasa, sowel as die Arabiese steunpunte aan die strategies belangrike ingange tot die Rooisee en die Persiese Golf, het in Portugese besit gekom. Ook in Voor-Indië en Malakka het Portugese steunpunte ontstaan, Goa in Voor-Indië sou weldra die hoofsetel van die Portugese gesag in die Ooste word. Die Arabiere was nie teen die organisasie en gevorderde skepe en vuurwapens van die Portugese bestand nie. Die Moslemse handel in die Indiese Oseaan is vernietig en 'n uitgestrekte Portugese koloniale ryk is in die Ooste gestig.

Hoewel Portugal gedurende die eeu van sy opperheerskappy militêre beheer oor die Indiese Oseaan en die aangrensende kuste gehad het en 'n streng uitsluitende handelsmonopolie in hierdie uitgestrekte gebied gehandhaaf het, het sy gesag nooit verder as die kusrande gestrek en nooit tot die binnelande deurgedring nie. Selfs Portugese sendelinge en soekers na edele metale het die Afrikaanse binneland vermy. Daar was egter 'n paar uitsonderings. In 1560 het twee Jesuïete onder die Makaranga-stam. ten suide van die Zambezirivier, begin werk. In die volgende jaar is hul leier, Gonçalo da Silveira, vermoor, en in 1562 is hierdie sendingwerk opgegee. Die Dominikaners het gevolg en sendingstasies in die Zambezi-bekken gestig. Met al hul moed en volharding het ook hulle nie daarin geslaag om die vaandel van die Christelike beskawing in die binneland van Afrika te plant nie.

Goud het altyd 'n vername rol in kolonisasieplanne gespeel. Die Portugese was geen uitsondering nie. Die tonne edele metale wat die naburige Spanjaarde destyds in Mexiko en Peru buitgemaak het, het veral die verbeelding van die Portugese geprikkel. Sou daar nie ook in Afrika 'n Eldorado wees nie? Goud was daar wel en die Portugese het alles in hul vermoë gedoen om so veel moontlik van hierdie metaal van inboorlinge en Arabiere af te pers. Tot groot teleurstelling van Lissabon was hierdie goud alleen in klein hoeveelhede verkrygbaar. Toe omstreeks 1570 verneem is van fabelagtige goudrykdomme in die Afrikaanse binneland, het niemand minder as die Portugese koning Sebastiaan I die saak in hande geneem nie.

Francisco Barreto, 'n gewese onderkoning van Indië, is in 1572 met drie skepe en duisend soldate na Oos-Afrika gestuur. Vanuit Sofala en langs die Zambezi op het die Portugese mag die binneland ingetrek. Die onderneming was egter 'n treurige mislukking. Spoelgoud was daar, maar slegs in baie klein hoeveelhede. Vyandelike inboorlinge en veral die dodelike koors het die Portugese afgemaai. Baie min het weer die kus bereik. Barreto self het 'n slagoffer van die koors geword. Ook sy opvolger, Homem, het nie daarin geslaag om 'n blywende Portugese kolonie in die binneland te stig nie. Net soos die Arabiese, was die Portugese besetting van Oos-Afrika tot die kus beperk. Die Portugese veroweringe in Afrika was slegs die verowering van die Arabiese kolonies.

Die snelle totstandkoming van die Portugese se koloniale ryk in die Ooste is te danke aan die militêre swakheid van hul teenstanders. Die Portugese het dit besef en alles in hul vermoë gedoen om die geheime van hul Oosterse handel te bewaar, sodat sterker magte nie hul voorskyning sou maak nie. Vreemde mededingers sou deur die verspreiding van allerlei wilde gerugte oor die gevaarlike windstiltes en die versengende hitte van die trope afgeskrik word. Maar reeds in 1503 het die eerste Franse skip, in 1580 die eerste Engelse skip en in 1595 die eerste Nederlandse skip by die Kaap die Goeie Hoop verbygeseil.

Gedurende hierdie eeu van Portugese heerskappy is geen poging aangewend om in Suid-Afrika, die deel van die vasteland wat op grond van klimaat en bodem by uitstek vir Europese kolonisasie geskik is, 'n nedersetting te stig nie. Suidelike Afrika was vir die Portugese niks anders as 'n lastige hindernis nie, wat die seeverkeer met Indië erg verleng en gevaarlik gemaak het. Die kus met sy gevaarlike storms en seestrome, die skaarste aan natuurlike hawens, woestyne en hoë bergreekse wat die kus van die binneland afgesluit het en bygevolg die gebrek aan bevaarbare binnelandse waterweë – dit alles het die Portugese afgeskrik van 'n intiemer kennismaking met Suid-Afrika.

Nie alleen die uiterlike onherbergsaamheid van die land het die Portugese afgeskrik nie, maar ook die inboorlingrasse. Dit het in die aard van die destydse koloniale bedrywigheid van Portugal gelê dat hy slegs geïnteresseerd was in inboorlingvolke wat reeds 'n betreklik hoë peil van beskawing bereik het en met wie handelsbetrekkinge aangeknoop kon word. Vir die Portugese was 'n "beskaafde volk" een wat onder meer kundig was omtrente handelsvoorwerpe soos speserye, goud en pêrels. Reeds Dias, sowel as Da Gama, kon egter getuig dat die Suid-Afrikaanse inboorlinge nie aan daardie eis voldoen het nie. Toe bv. aan die inboorlinge by St. Helenabaai 'n verskeidenheid handelsvoorwerpe is, met die doel om vas te stel of hierdie kosbaarhede tot die voortbrengsels van die land behoort, was die resultate heeltemal negatief. Die inboorlinge van die land wat van alle lande die meeste kosbaarhede in sy skoot hou, was volslae onkundig omtrent hierdie handelsvoorwerpe, met die gevolg dat die Portugese des te meer rede gehad het om die onherbergsame kuste van Suid-Afrika te vermy. Buitendien was die armoedige, primitiewe Suid-Afrikaanse inboorlinge in die oë van die Portugese 'n positiewe gevaar. Botsings het by kennismaking herhaaldelik voorgekom en by een geleentheid het Francisco d'Almeida, die eerste Portugese onderkoning van Indië en die held van Diu, met "meer as vyftig van die fleur van die vloot" aan die Tafelbaaise strand 'n roemlose dood gevind in 'n geveg met die inwoners daar. Die Portugese het die Suid-Afrikaanse inwoners as barbaars beskou, mense met wie geen handel gedryf kon word nie, en geen verdere handel- of bekeringspogings is aangewend nie.

'n Ander oorsaak waarom die Portugese, hoewel hulle af en toe in Tafelbaai of in Mosselbaai vertoef het om water in te neem, in die reël Suid-Afrika vermy het, moet daarin gesoek word dat hulle in Mosambiek en ander poste in Oos-Afrika, sowel as in St. Helenabaai aanlêplekke gevind het. By hierdie aanlêplekke kon hul skepe voorsien word van water sowel as vars vleis, vrugte en groente, baie hiervan oorspronklik deur hulle self ingevoer, met die gevolg dat daar vir hulle geen noodsaaklikheid bestaan het om die Suid-Afrikaanse kus aan te doen nie.

Hoewel Portugal geen nedersetting in Suid-Afrika gestig het en ook niks gedoen het om met sy binneland kennis te maak nie, is sy betekenis vir hierdie land geensins beperk tot die ontdekking daarvan nie, hoe groot dié prestasie ook al is. Sedert die eerste kennismaking met die Suid-Afrikaanse kus het die Portugese aan Suid-Afrikaanse kape en baaie name gegee, soos St. Helenabaai, Kaap Agulhas en Algoabaai – om slegs 'n paar voorbeelde te noem. Ook een van die provinsies, Kwazulu-Natal, het sy naam deels aan die Portugese te danke. Die land se onherbergsame kus, bedrieglike seestrome en stormagtige weer het die stranding van baie Portugese skepe tot gevolg gehad. Dergelike skipbreuke het tot die eerste opmeting van die kuslyn gelei. So is daar in 1575 'n Portugese offisier, Perestrello, vroeër self 'n skipbreukeling, gestuur om 'n veilige hawe tussen Delagoabaai en die Kaap te soek. Hoewel hy nie daarin geslaag het om 'n beskutte ankerplek te vind nie, het hy van sy skip af die kus noukeurig gevolg en 'n kaart daarvan gemaak.

Hierdie skipbreuke het nie alleen bygedra tot die opmeting en duideliker voorstelling van Suid-Afrika se kuste nie, maar het ook belangrike mededelinge oor die Suid-Afrikaanse inboorlinge tot gevolg gehad. Reisjoernale van skipbreukelinge bevat dikwels belangrike inligtinge omtrent die gewoontes, woonplek en suidwaartse landverhuising van die Bantoe. Gesien dat hierdie inheemse volke self nie hul aktiwiteite en geskiedenis aangeteken het nie, is sulke reisbeskrywings die enigste aangetekende inligting van die inheemse volke uit hierdie tyd.

Meer het die Portugese vir die land van hul ontdekking nie gedoen nie. Vir hulle was die land en sy bewoners selfs te arm om beset of uitgebuit te word, en die eie bevolking te klein vir emigrasie en kolonisasie. Dit sou die taak van Portugal se erfgename wees. Nederlanders, Engelse en Franse het reeds teen die end van die sestiende eeu in die Indiese Oseaan verskyn. Teenoor dergelike mededingers kon daar slegs een einde wees: die einde van die koloniale oppermag van die Portugese in die Ooste, wat verseker is toe Portugal in 1580 verower is deur Filips II van Spanje.

Hierdie ander Europese nasies het toenemend aan die suidpunt van Afrika aan wal gegaan op soek na vars voedsel vir die matrose (skeurbuik was 'n dodelike vyand op hierdie togte). In 1647 is 'n Duitse skip in die huidige Tafelbaai gestrand en die bemanning het 'n fort opgerig waar hulle vir 'n jaar vertoef het voordat hulle deur 'n volgende skip gered is. So is die weg gebaan vir besetting en kolonisering van Suid-Afrika.




</doc>
<doc id="47165" url="https://af.wikipedia.org/wiki?curid=47165" title="Columbus">
Columbus

Columbus kan verwys na:



</doc>
<doc id="47173" url="https://af.wikipedia.org/wiki?curid=47173" title="Hannes Meiring">
Hannes Meiring

Hannes Meiring (11 Oktober 1934, Potchefstroom - 2 Mei 2010, Stellenbosch) was 'n bekroonde Suid-Afrikaanse argitek, grafiese kunstenaar, skilder en bewaarder van Suid-Afrika se argitektoniese erfenis. Hy het historiese geboue beskryf as "die sout en peper van 'n stad". Hy het onder andere geveg vir die behoud van die ou geboue op Kerkplein en Pretoria se middestad soos die Ou Raadsaal en Paleis van Justisie van die Zuid-Afrikaansche Republiek, die Nederlandse Bank-gebou, die Café Riche, die Tudor-gebou, die Hoofposkantoor en die Reserwebank-gebou.

Meiring was in 1986 betrokke by die uitbreiding en veranderinge aan die Parlement in Kaapstad, insluitend die ontwerp van die Groot Saal, die saal vir die Raad van Afgevaardigdes en bykomende kantore vir Parlementslede.

Hannes Meiring is op 75-jarige ouderdom aan 'n hartaanval in sy huis oorlede. Hy laat sy vrou, die joernalis en skrywer Martie Retief-Meiring en sy dogter Kabous agter.





</doc>
<doc id="47174" url="https://af.wikipedia.org/wiki?curid=47174" title="2003 Super 12-seisoen">
2003 Super 12-seisoen

Die 2003 Super 12-seisoen het in Februarie 2003 afgeskop met voorseisoenwedstryde wat van middel Januarie gespeel is. Dit het op 24 Mei ten einde geloop. Die skedule was oor 'n tydperk van 3½ maande met 69 wedstryde waarvan elke span een keer teen elk van die elf ander spanne gespeel het (in 'n rondomtalietoernooi) plus twee halfeindrondes en een eindronde. Elke span het een loslootjie oor die twaalf rondes gekry.








</doc>
<doc id="47176" url="https://af.wikipedia.org/wiki?curid=47176" title="Saurimo">
Saurimo

Saurimo (voorheen "Henrique de Carvalho") is die hoofstad van die Lunda Sul-provinsie in Angola. Die stad het 'n bevolking van 185 302 in 2010 gehad.


</doc>
<doc id="47185" url="https://af.wikipedia.org/wiki?curid=47185" title="Ou Raadsaal, Pretoria">
Ou Raadsaal, Pretoria

Die Ou Raadsaal, 'n historiese gebou aan die suidelike kant van Kerkplein in Pretoria, was die Parlementsgebou van die Transvaalse Republiek aan die einde van die 19de eeu toe Paul Kruger die laaste president van die ou Boererepubliek was.

Die gebou is ontwerp deur Sytze Wierda en die kontrak vir die bouwerk is aan John Johnstone Kirkness toegestaan teen 'n som van £82 500. Bouwerk is in Februarie 1889 begin, die hoeksteen is op 6 Mei deur President Kruger gelê, en die werk is in Desember 1891 voltooi. Die gebou is in 1989 en weer in 1962 tot sy volle glorie gerestoureer.

Die styl, soos beskryf deur die argitek, is Italiaanse Renaissance. Die mure is gepleisterde baksteen, wat geverf is om sandsteen na te boots. Daar is 'n lantern wat 'n horlosie huisves op die toring bo die hoofingang. Daar bo-op is die beeld van 'n vrou, sommige mense glo dit is Minerva, die Romeinse godin van oorlog, of 'n standbeeld wat vryheid verteenwoordig.

Die Ou Raadsaal is verklaar as 'n Provinsiale Erfenisterrein en word beskerm ingevolge Artikel 34 van die Wet op Nasionale Erfenishulpbronne (Wet 25 van 1999), aangesien dit ouer as 60 jaar is.




</doc>
<doc id="47187" url="https://af.wikipedia.org/wiki?curid=47187" title="Stellenbosch Erfenis Stigting">
Stellenbosch Erfenis Stigting

Die Stellenbosch Erfenis Stigting, voorheen bekend as die Stigting Simon van der Stel is 'n kultuurorganisasie wat deur die Suid-Afrikaanse Akademie vir Wetenskap en Kuns op die been gebring is.



</doc>
<doc id="47188" url="https://af.wikipedia.org/wiki?curid=47188" title="Albert de Wet">
Albert de Wet

Albert de Wet is 'n Afrikaanse rock-sanger en liedjieskrywer. Hy maak sy debuut as sanger in 2005 waar hy in die RSGroentjie-kategorie van die Geraas-musiektoekennings tot finalis deurdring. Sy debuutalbum, "Dagboek Van 'n Dromer" word in 2006 op 19-jarige ouderdom vrygestel.

De Wet is in 2006 genomineer as 'n finalis in die "World song vision contest" en is ook genomineer vir die beste Afrikaans Rock-album tydens die 2007-SAMA toekennings. Hy het ook nominasies tydens Huisgenoot se Tempo-toekennings, die MK89-toekennings en die Vonk-toekennings ontvang. In 2007 stel hy sy tweede album, ""3 Jaar"" vry, en ook die album word genomineer vir 'n SAMA-toekenning as beste rock-album. Met die liedjie ""Wat het gebeur by Aliwal-Noord?"" verower hy in 2009 die VONK-toekenning vir Liedjie van die Jaar.

In Julie 2010 stel de Wet sy derde album vry: ""Die vensters na my siel"", sowel as 'n album met al sy Engelse liedjies genaamd ""Highway to your heart"". In 2011 word die album ""Die vensters na my siel"" genomineer vir 'n SAMA-toekenning in die kategorie Beste Afrikaanse Volwasse Kontemporere Album.

In Junie 2012 stel hy sy vyfde album, ""Bang vir die Donker"" vry. Hierdie album word benoem vir die 2013-Ghoema-musiekprys vir beste kontemporêre album deur 'n manlike kunstenaar.






</doc>
<doc id="47189" url="https://af.wikipedia.org/wiki?curid=47189" title="Zaosie, Wit-Rusland">
Zaosie, Wit-Rusland

Zaosie (Wit-Russies "Завоссе", "Завосьсе") is 'n dorp in Wit-Rusland, sowat 100 kilometer suid van die Litause hoofstad Vilnius. In administratiewe opsig maak dit deel uit van die voblast Brest en die rajon Baranawitsji.

Die belangrikste besienswaardigheid is die landgoed wat vroeër in besit van die Mickiewicz-gesin was. Dit word algemeen as die geboorteplek van Pole se nasionale digter Adam Mickiewicz (1798–1855) beskou, alhoewel sy geboortesertifikaat nie presies na dié plek verwys nie.


</doc>
<doc id="47191" url="https://af.wikipedia.org/wiki?curid=47191" title="Natasha Joubert">
Natasha Joubert

Natasha Joubert is 'n Afrikaanse sangeres en skoonheidskoningin. Haar debuutalbum, "Mis Jou Soveel", is in 2006 deur EMI uitgereik. In 2007 word sy as Mev. Verenigde Nasies Internasionaal gekroon.

Natasha het 'n graad in B.Com. Bedryfsielkunde verwerf en is met die geestelike sanger Willie Joubert getroud.





</doc>
<doc id="47192" url="https://af.wikipedia.org/wiki?curid=47192" title="Spring">
Spring

Spring is 'n metode van beweging waar 'n organisme of 'n nie-lewende meganiese sisteem (soos 'n robot) homself deur die lug oor 'n ballistiese trajek voortdryf. 'n Sprong kan van ander vorme van beweging (soos loop, hardloop en galop) onderskei word deur die relatief lang periode in die lug asook die skerp hoek waarteen daar gelanseer word.

Sommige diere, soos die kangaroe, gebruik spronge as die primêre metode van voortbeweging, terwyl ander, soos die padda dit slegs gebruik om van roofdiere te ontsnap.

Spring is ook 'n belangrike aksie tydens speel en die beoefening van sport. Kinders huppel soms as hulle speel, terwyl sportsoorte soos verspring en hoogspring van verskillende spronge gebruik maak.


</doc>
<doc id="47193" url="https://af.wikipedia.org/wiki?curid=47193" title="Archelaos I van Masedonië">
Archelaos I van Masedonië

Archelaos I (Grieks: Ἀρχέλαος Α), uit die Argeïese Dinastie, was van 413 tot 399 v.C. koning van Masedonië. Hy was die seun van Perdikkas II by ’n slavin. Hy het ná sy pa se dood sy oom, neef en halfbroer, wat toe die regmatige opvolger was, vermoor om koning te word. Hy was egter ’n goeie heerser wat groot en voordelige veranderings aangebring het aan die staatsadministrasie, weermag en handel.

Feitlik dadelik ná sy troonbestyging het hy ’n verandering teweeggebring aan die betrekkinge met Athene wat in die halfeeu vantevore baie gespanne was. Ná ’n groot nederlaag waarin feitlik al Athene se skepe verwoes is, het hulle dringend hout nodig gehad om nuwe skepe te bou. Archelaos het hulle van hout voorsien en hy en sy kinders is deur die Atheners vereer met eretitels.

Archelaos het ook gesorg vir baie binnelandse hervormings. Hy het munte van goeie gehalte laat slaan, versterkings gebou, reguit paaie laat bou (wat die weermag beweegliker gemaak het) en die weermag self verbeter.

Hy het ook in kultuur belanggestel en het kulturele en kunsbande met Suid-Griekeland aangeknoop. Hy het bekende digters, skrywers, musikante en skilders in sy paleis onthaal, waaronder die digter Euripides. Hy het die Olimpië, 'n godsdiensfees met musiek- en atletiekkompetisies ter ere van die god Zeus en die Muses in Dion, Masedonië, gereorganiseer. Dit het die beste atlete en kunstenaars van Griekeland na Masedonië gelok.

Volgens Aelian is Archelaos in 399 v.C. tydens ’n jagtog dood. Teen dié tyd was Masedonië ’n baie sterker mag as voor sy bewind.


</doc>
<doc id="47194" url="https://af.wikipedia.org/wiki?curid=47194" title="Krateros van Masedonië">
Krateros van Masedonië

Krateros of Krateuas (Grieks: Κρατεύας), uit die Argeïese Dinastie, was in 399 v.C. vier dae lank koning van Masedonië. Hy was die minnaar van Archelaos I, vir wie hy vermoedelik vermoor het sodat hy self kon koning word. Volgens ’n ander weergawe het Krateros sy voorganger doodgemaak omdat dié sy dogter aan hom belowe het, maar haar toe later aan iemand anders gegee het. Volgens ’n derde weergawe het hy Archelaos per ongeluk tydens ’n jagtog doodgemaak.


</doc>
<doc id="47195" url="https://af.wikipedia.org/wiki?curid=47195" title="Orestes van Masedonië">
Orestes van Masedonië

Orestes (Grieks: Ὀρέστης), uit die Argeïese Dinastie, was van 399 tot 396 v.C. koning van Masedonië. Hy was die seun van Archelaos I en het sy vermoorde pa opgevolg nadat dié se moordenaar, Krateros, die troon vir slegs vier dae bestyg het. Hy het drie jaar lank regeer saam met sy voog, Airopos II.


</doc>
<doc id="47196" url="https://af.wikipedia.org/wiki?curid=47196" title="Airopos II van Masedonië">
Airopos II van Masedonië

Airopos II (Grieks: Ἀέροπος Β), uit die Argeïese Dinastie, was van 399 tot 393 v.C. koning van Masedonië.

Die eerste drie jaar was hy die voog van Orestes, die seun van Archelaos I, en vir die res van die tyd het hy alleen regeer. Hy is opgevolg deur sy seun Pausanias.


</doc>
<doc id="47197" url="https://af.wikipedia.org/wiki?curid=47197" title="Pausanias van Masedonië">
Pausanias van Masedonië

Pausanias (Grieks: Παυσανίας), uit die Argeïese Dinastie, was in 393 v.C. koning van Masedonië. Hy was die seun en opvolger van Airopos II en is in die jaar van sy troonbestyging deur Amintas III laat vermoor.


</doc>
<doc id="47198" url="https://af.wikipedia.org/wiki?curid=47198" title="Amintas III van Masedonië">
Amintas III van Masedonië

Amintas III (Grieks: Ἀμύντας Γ), uit die Argeïese Dinastie, was in 393 v.C. en weer van 392 tot 370 v.C. koning van Masedonië.

Hy het aan die bewind gekom ná tien jaar van chaos ná die dood van Archelaos I, die beskermheer van kuns en die letterkunde. Hy het egter baie vyande tuis gehad. In 393 v.C. is hy deur die Illiriërs van die troon gedryf, maar in die volgende jaar het hy met die hulp van die Thessaliërs die troon herwin.

Danksy hout wat na Athene uitgevoer is, het die koninkryk se koffers vol geraak en daarmee saam het hul mag toegeneem. Daarna het Amintas nog bondgenootskappe gesluit.

Hy het drie seuns gehad: Alexander II, Perdikkas III en die jongste, die beroemde Philippus II, pa van Alexander die Grote. Amintas is op ’n gevorderde leeftyd dood en het die troon aan sy oudste seun, Alexander, nagelaat.



</doc>
<doc id="47199" url="https://af.wikipedia.org/wiki?curid=47199" title="Alexander II van Masedonië">
Alexander II van Masedonië

Alexander II (Grieks: Ἀλέξανδρος Β), uit die Argeïese Dinastie, was van 370 tot 368 v.C. koning van Masedonië ná die dood van sy pa, Amintas III. Hy was die oudste van Amintas se drie seuns.

Hoewel hy reeds meerderjarig was, was hy steeds baie jonk toe hy die troon bestyg het. Dit het dadelik probleme veroorsaak deurdat sy vyande hul oorloë met Masedonië hervat het. Alexander is uit die noordweste bedreig deur die Illiriërs en uit die ooste deur die troonpretendent Pausanias. Pausanias het vinnig verskeie stede binnegeval. Alexander het sy vyande met die hulp van die Atheense generaal Iphicrates verslaan wat in dié tyd teen die Masedoniese kus afgevaar het.

Op versoek het Alexander betrokke geraak by die burgeroorlog in Thessalië. Hy het beheer oor Larissa en verskeie ander stede oorgeneem, maar ’n belofte verbreek deur garnisoene in hulle te plaas. Daarmee het hy hom die gramskap van Thebe, in dié tyd die leidende mag in Griekeland, op die hals gehaal en hulle het die Masedoniërs uit Thessalië verdryf. Hulle het toe die kant gekies van Alexander se swaer, Ptolemaios van Aloros, en Alexander gedwing om sy bondgenootskap met Athene te laat vaar ten gunste van een met Thebe. As deel van die nuwe bondgenootskap moes Alexander gyselaars aan Thebe oorhandig, onder andere sy broer, Philippus.

Alexander is op aansporing van Ptolemaios tydens ’n fees vermoor. Hoewel sy broer Perdikkas III hom opgevolg het, was hy minderjarig en is Ptolemaios as regent aangestel.



</doc>
<doc id="47201" url="https://af.wikipedia.org/wiki?curid=47201" title="Perdikkas III van Masedonië">
Perdikkas III van Masedonië

Perdikkas III (Grieks: Περδίκκας Γ), uit die Argeïese Dinastie, was van 368 tot 359 v.C. koning van Masedonië. Hy het sy broer Alexander II opgevolg.

Hy was die seun van Amintas III en was minderjarig toe Alexander II vermoor is op aansporing van Ptolemaios van Aloros, wat toe regent geword het.

In 365 het Perdikkas vir Ptolemaios vermoor en die bewind oorgeneem.

Min is bekend oor sy bewind, behalwe dat hy op ’n tyd in ’n stryd met Athene betrokke was en dat hy die beskermheer van letterkundiges was. Hy het probeer om Bo-Masedonië van die Illiriërs te herower, maar dit het rampspoedig geëindig en die jong koning is vermoor.

Perdikkas is deur sy babaseun, Amintas IV, opgevolg. Die troon is kort daarna oorgeneem deur Perdikkas se jongste broer, Philippus II.



</doc>
<doc id="47203" url="https://af.wikipedia.org/wiki?curid=47203" title="Amintas IV van Masedonië">
Amintas IV van Masedonië

Amintas IV (Grieks: Ἀμύντας Δ), uit die Argeïese Dinastie, was in 359 v.C. koning van Masedonië.

Hy was die seun van Perdikkas III. Ná die dood van sy pa in 359 v.C. het hy koning geword, maar hy was net ’n baba. Perdikkas se broer, Philippus II, het sy leermeester en regent geword. In dieselfde jaar het Philippus homself tot koning van Masedonië verklaar. Amintas is nie as gevaarlik genoeg beskou om ’n bedreiging vir Philippus te wees nie. Dié het selfs sy dogter, Cynane, as vrou aan hom gegee.

Toe Philippus se seun, Alexander die Grote, in 336 v.C. die troon bestyg, het sake ’n ander loop geneem – hy het Amintas dadelik laat teregstel.



</doc>
<doc id="47205" url="https://af.wikipedia.org/wiki?curid=47205" title="Ptolemaios van Aloros">
Ptolemaios van Aloros

Ptolemaios van Aloros (Grieks: Πτολεμαῖος) was van 368 tot 365 v.C. regent van Masedonië.

Alexander II, uit die Argeïese Dinastie, was van 370 tot 368 v.C. koning van Masedonië ná die dood van sy pa, Amintas III. Hy het hom die gramskap van Thebe, in dié tyd die leidende mag in Griekeland, op die hals gehaal. Hulle het die kant gekies van Ptolemaios, Alexander se swaer, en Alexander gedwing om ’n bondgenootskap met Thebe te aanvaar.

Alexander is eindelik op aansporing van Ptolemaios vermoor. Hoewel sy broer Perdikkas III hom opgevolg het, was hy minderjarig en is Ptolemaios as regent aangestel. In 365 het Perdikkas vir Ptolemaios vermoor en die bewind oorgeneem.


</doc>
<doc id="47206" url="https://af.wikipedia.org/wiki?curid=47206" title="Ashtray Electric">
Ashtray Electric

Ashtray Electric is 'n Suid-Afrikaanse musiekgroep van Bellville, Wes-Kaap. Die groep bestaan uit André Pienaar, Regardt Nel, Rudi Cronjé en Rupert Nel. Hulle debuutalbum, "Bonjour", is in 2009 vrygestel. Die groep is ook in 2009 aangewys as die beste nuweling tydens die jaarlikse MK-toekennings.





</doc>
<doc id="47207" url="https://af.wikipedia.org/wiki?curid=47207" title="Kwark (suiwelproduk)">
Kwark (suiwelproduk)

Kwark is 'n soort heel vars kaas wat van aangesuurde gepasteuriseerde melk vervaardig word. Dit is 'n voorproduk van die hardekaasvervaardiging wat nog ontwater moet word voordat dit as kaas ryp kan word. Kwark is veral in Sentraal- en Oos-Europa 'n gewilde suiwelproduk wat onder meer as nagereg geniet of vir soet en pikante geregte gebruik word.

Dit moenie met maas- of roomkaas verwar word nie.

Die term "kwark" (Duits "Quark") is in die Laat-Middelhoogduitse taalperiode as "twarc", "quarc" en "zwarg" uit die Nedersorbiese Slawiese taal ontleen waar dit as "twarog" bekend staan (vergelyk Pools "twaróg", Russies "tworog" en Tsjeggies "tvaroh"). Die vroegste Middelduitse bronne dateer uit die 14de eeu. Die Hongaarse "túró" is eweneens uit die Slawiese taalgebied oorgeneem.

Die Beiers-Oostenrykse term "Topfen" kom reeds in 13de eeuse bronne voor en verwys moontlik na die potte (Duits "Topf") wat vir die kaasvervaardiging gebruik is, of na die wit kaas se destydse kenmerkende ronde vorm.

Die Romeinse skrywer Tacitus noem 'n soort gefermenteerde melk (Latyns "lac concretum") as deel van die Germaanse voeding. Dit is tans nie duidelik of "lac concretum" kwark, dikmelk of 'n ander soort vars kaas was nie.


</doc>
<doc id="47208" url="https://af.wikipedia.org/wiki?curid=47208" title="Black Noise">
Black Noise

Black Noise is 'n hip-hop musiekgroep van die "Cape Flats" in Kaapstad, Suid-Afrika wat in 1988 deur Emile Jansen gestig is.





</doc>
<doc id="47210" url="https://af.wikipedia.org/wiki?curid=47210" title="Polonaise">
Polonaise

Die Polonaise, ook Polonys, (van Frans: "danse polonaise" = "Poolse dans"; Italiaans "Polacca" en Pools "Polonez") is 'n stadige en swierige, oorspronklik hoofse dans in 'n /-maat wat in hierdie vorm vanaf 1700 gedans word en waarby dansers paarsgewys soos in 'n prosessie marsjeer. Polonaises was vroeër as openingsdanse dwarsoor Europa gewild. 

In sy vroegste vorm is die polonaise in Pole op huweliksfeeste en ook tydens ander plegtighede gedans en gewoonlik eerder deur liedjies as musiekinstrumente begelei. 'n Tweede variant was triomfantelike opvoerings deur soldate. In die 16de eeu is polonaises nog in 'n /-maat deur Poolse adellikes en ampsdraers as 'n huldeblyk aan Pole gedans.

Vanaf 1573 het die Poolse koningshof die polonaise as formele mars-dans oorgeneem. Dansers het destyds stadig vorentoe beweeg en by elke derde stap effens gekniebuig. Ter geleentheid van August die Sterke se bekroning as Poolse koning is die dans in 1697 plegtig opgevoer. Danksy die Franse koning Hendrik III het die dans ook in Frankryk en daarna in heel Europa gewild geraak.

Die Duitse komponis Johann Sebastian Bach het gestiliseerde polonaises gekomponeer (waaronder dele van die Mis in H-mineur: ""Et surrexit"" en ""Cum Sancto Spirito""), terwyl die polonaises van Ludwig van Beethoven, Carl Maria von Weber, Franz Liszt en Frédéric Chopin weer die oorspronklike besieldheid en waardigheid na vore gebring het.

Deesdae word polonaises dikwels as openingsdans van dansballe opgevoer. Die mees gebruikte komposisie hiervoor is Carl Michael Ziehrer se "Waaierpolonaise" (Duits "Fächerpolonaise").

Daarnaas word polonaises tydens karnavalvierings gedans. Finland se volkslied is eweneens in 'n polonaise-ritme gekomponeer.

Multimedia


</doc>
<doc id="47216" url="https://af.wikipedia.org/wiki?curid=47216" title="Tytuvėnai">
Tytuvėnai

Tytuvėnai is 'n klein stad in die Litause Kelmė-distriksmunisipaliteit, sowat 17 kilometer oos van Kelmė en 65 kilometer suid van Šiauliai, met 'n bevolking van sowat 2 700 in 2005. Die stadsnaam is van die Tytuva-rivier afgelei.

Die eerste verwysing na Tytuvėnai dateer uit die 14de eeu. Die stad is temidde van 'n bos- en meregebied tussen die Bridvaišis- en Gilius-mere geleë en staan veral vir sy Bernhardyne-klooster en sy Maria-kerk bekend.

Die eerste kerkgebou in Tytuvėnai het in 1555 ontstaan. Die plaaslike klooster is op inisiatief van Andrius Valavičius (Pools: "Andrzej Wołłowicz") en sy familie opgerig wat gedurende die Teenreformasie in Litaue weer hul oorspronklike Rooms-Katolieke geloof aangeneem het. Die bouplanne is reeds in 1614 geteken, tog het die boubedrywighede, wat deur die tesourier van die Grootvorstedom Litaue, Jeronimas Valavičius, gefinansieer is, eers ná Andrius Valavičius se afsterwe in 1618 begin. Die klooster se hoofgebou en die Maria-kerk is in 1633 voltooi. Die kloosterhof met sy kruisweg het tussen 1772 en 1780 ontstaan en was 'n gewilde rusplek vir pelgrims. Die gebou in die kloosterhof is van 'n "Heilige Trap" of "Scala Sancta" volgens die voorbeeld in Rome voorsien.

Die kerkgebou word deur opvallende stylelemente gekenmerk, waaronder 'n Gotiese stergewelf in sy kleurryke binneruimte en Gotiese spitsboogvensters, ofskoon hierdie stylperiode in die meeste Europese gebiede in die 17de eeu reeds verby was. Die altare is in die Rokoko-styl uitgevoer. Die huidige fasade dateer uit die 18de eeu. Deesdae word die kompleks nie meer as klooster gebruik nie. Die kloosterkerk en aangrensende geboue is op 26 Januarie 2012 deur 'n brand beskadig.

Gedurende die Sowjet-besetting was Tytuvėnai 'n sentrum van kommersiële turfontginning sodat die meeste moeraslande in die omgewing vernietig is. Tans is die landskap, wat deel uitmaak van die Gewestelike Tytuvėnai-park, nog nie herstel nie. Nogtans het die toerismebedryf tot 'n belangrike bron van inkomste ontwikkel. Toe pous Johannes Paulus II in 1993 'n besoek aan die nabygeleë Šiluva gebring het, is 'n helikopter-landingsplek in Tytuvėnai gebou en die pad tussen die twee nedersettings geasfalteer.


</doc>
<doc id="47218" url="https://af.wikipedia.org/wiki?curid=47218" title="Medupi-kragstasie">
Medupi-kragstasie

Die Medupi-kragsentrale is 'n nuwe droogverkoelde steenkoolkragsentrale wat vir Eskom gebou word naby Lephalale in die provinsie Limpopo, Suid-Afrika. Wanneer dit voltooi is, sal die kragsentrale bestaan uit ses ketels wat elkeen 800 MW turbines aandryf, en altesaam 4 800 MW elektrisiteit opwek. Dit sal die grootse droogverkoelde en vierde grootste steenkoolkragsentrale ter wêreld wees. Die kontrak om die ketels te voorsien is met Hitachi gesluit, en Alstom sal die stoomturbines vir die aanleg voorsien. Teen 'n bedrag van R33,6 miljard is hierdie die grootste kontrak wat Eskom nog aangegaan het. Die ketels sal super-krities wees, wat die algehele doeltreffendheid van die kragsentrale verbeter.

Steenkool vir Medupi sal voorsien word vanaf Exxaro se Grootgeluk-steenkoolmyn, noord van die bouterrein. Eskom het 'n kontrak met Exxaro gesluit om vir die volgende 40 jaar 14,6 megaton steenkool per jaar te lewer. Die eerste eenheid sou in September 2011 in bedryf gestel word, met die opvolgende eenhede teen intervalle van 9 maande. Daar is destyds verwag dat die kragsentrale se totale koste R100 miljard sou beloop.

Die oprig van die kragsentrale het wydverspreide kritiek in Suid-Afrika ontlok. Die regering, wat deur die ANC gelei word, is daarvan beskuldig dat die projek gedryf word omdat die ANC 'n 25%-belang in die onderneming het, en dat die party 'n wins na aan R1 miljard uit die verhandelings sal bekom. Ondersteuners van die projek argumenteer dat die aanleg nodig is vir die lewensbelangrike elektrisiteitsvoorsiening aan Suid-Afrika in die langtermyn. Sommiges het uitgewys dat dit die effektiewe bestuur van Suid-Afrika se steenkool reserwes is wat eintlik nodig is, eerder as nog 'n nie-omgewingsvriendelike kragsentrale. Die goedkeuring van die Wêreldbank se lening aan Eskom vir die voltooiing van die kragsentrale is wêreldwyd gekritiseer omdat die bou van die kragsentrale die omgewing sou knou en omdat die projek Suid-Afrika, wat reeds 'n armoede-probleem het, sal pootjie met 'n skuldlas.

Daar is reeds op 8 Junie 2012 begin om die eerste ketel te toets. In Julie 2013 is aangekondig dat Medupi met ongeveer ses maande vertraag is en dat koste ook buitensporig verhoog het en kommentators het op die ekonomiese impak gewys.

Ná stakings en verdere probleme is die projek 'n paar keer uitgestel. Daar word tans verwag dat die eerste eenheid eers in Julie 2015 (4 jaar laat) in bedryf gestel sal word, en dat die projek in Junie 2018 voltooi sal wees.

Die kragstasie se eenheid ses is op Sondag 23 Augustus 2015 in diens gestel en lewer 800 MW krag.


</doc>
<doc id="47221" url="https://af.wikipedia.org/wiki?curid=47221" title="Groet die Grotman">
Groet die Grotman

Groet die Grotman is 'n Afrikaanse vertaling van "Defending the Caveman", 'n toneelstuk deur Rob Becker.

Koos Kombuis het die vertaalwerk en verwerking gedoen. Sandra Prinsloo het die regie behartig en Hannes Muller speel die hoofrol.

Die toneelstuk se 500ste opvoering is op 25 Julie 2008 in die Sudwala Grotte naby Nelspruit gevier. Dit is die eerste keer dat die wêreldberoemde toneelstuk in 'n regte grot opgevoer is. Die toneelstuk is al deur meer as agt miljoen mense gesien in vyf en veertig lande in teaters regoor die wêreld gesien. Dit is al in meer as dertig verskillende tale uitgevoer.



</doc>
<doc id="47223" url="https://af.wikipedia.org/wiki?curid=47223" title="Fossielbrandstof">
Fossielbrandstof

Fossielbrandstowwe is brandstowwe wat gevorm word vanuit natuurlike hulpbronne soos die anaërobiese ontbinding van dooie, bedolwe organismes. Die ouderdom van hierdie organismes en hul gevormde fossielbrandstof word tipies in die orde van miljoene jare beraam, met beramings tot 2 miljard jaar. Hierdie brandstowwe bevat hoë persentasies koolstof en koolwaterstowwe.

Fossielbrandstowwe bestaan uit reeks van verskillende samestellings, vanaf vlugtige materiale met lae koolstof tot waterstof (C:H) verhoudings soos metaan, tot vloeibare petroleum, tot nie-vlugtige materiale wat feitlik uit suiwer koolstof bestaan, soos antrasiet steenkool. Metaan word gevind in koolwaterstof velde, in 'n suiwer vorm, saam met olie, of in ander vorme. Daar word algemeen aanvaar fossielbrandstowwe is die fossieloorskot van eens dooie plante of diere wat blootgestel is aan die hoë temperature en drukke in die aardkors oor 'n tydperk van honderde miljoene jare. Hierdie teorie was eers voorgestel deur Georg Agricola en later deur Mikhail Lomonosov in die 18de eeu.


</doc>
<doc id="47227" url="https://af.wikipedia.org/wiki?curid=47227" title="Kettingreaksie">
Kettingreaksie

'n Kettingreaksie is 'n volgorde van reaksies waar 'n reaktiewe produk, of 'n neweproduk addisionele reaksies veroorsaak. In 'n kettingreaksie lei positiewe terugvoer tot 'n self-onderhoudende en vergrotende ketting van gebeurtenisse.


</doc>
<doc id="47228" url="https://af.wikipedia.org/wiki?curid=47228" title="Nuwejaarsdag">
Nuwejaarsdag

Nuwejaarsdag val op 1 Januarie en is die eerste dag van die jaar volgens die Gregoriaanse kalender. Die dag word as 'n vakansiedag in Suid-Afrika en ander lande wat die Gregoriaanse kalender gebruik waargeneem, met die uitsondering van Israel.

1 Januarie op die Juliaanse kalender stem ooreen met 14 Januarie op die Gregoriaanse kalender. Volgelinge van die Oosters-Ortodokse Kerk vier nuwejaarsdag op die dag. In westerse lande word Nuwejaarsdag op 1 Januarie, agt dae na Kersfees gevier.

Nuwejaarsdag word soms ingewag deur 'n aftelling na middernag. Dit gaan soms gepaard met die afskiet van vuurwerke en maak van nuwejaarsvoornemens.Christene bid ook soms vir 'n goeie nuwe jaar wat voorlê. Hulle bedank ook hul God vir 'n goeie jaar wat verby is.




</doc>
<doc id="47229" url="https://af.wikipedia.org/wiki?curid=47229" title="Kweekhuisgas">
Kweekhuisgas

Kweekhuisgasse is gasse in die Aarde se atmosfeer wat radiasie in die termiese infrarooi band absorbeer en uitstraal. Hierdie proses is die fundamentele oorsaak van die kweekhuiseffek. Die vernaamste kweekhuisgasse in die Aarde se atmosfeer is waterdamp, koolstofdioksied, metaan, laggas en osoon. In die sonnestelsel bevat die atmosfere van Venus, Mars en Titaan ook gasse wat die kweekhuiseffek veroorsaak. Kweekhuisgasse het 'n geweldige invloed op die temperatuur van die Aarde se atmosfeer; sonder hierdie gasse sal die Aarde se oppervlakte gemiddeld 33°C kouer wees.

Die verbranding van fossielbrandstowwe sedert die begin van die Industriële Revolusie het die vlakke van koolstofdioksied in die atmosfeer beduidend laat toeneem.


</doc>
<doc id="47230" url="https://af.wikipedia.org/wiki?curid=47230" title="Rooiplein">
Rooiplein

Rooiplein (Russies: Красная площадь, "Krásnaja plósjtsjad") is 'n plein in Moskou. Met die historiese geboue al om die plein is dit die bekendste plein in die stad en een van die bekendstes ter wêreld. Dit skei die Kremlin, die eertydse keiserlike vesting en tans die amptelike woning van die president van Rusland, van die historiese handelsbuurt bekend as Kitai-gorod. Verder bevat dit die beroemde Sint Basilius-katedraal, die Lenin-mausoleum, die GUM-afdelingswinkel, die Moskouse Historiese Staatsmuseum en vele ander historiese geboue.

Omdat van Moskou se grootste strate van hier in alle rigtings uitwaaier en later snelweë word, word Rooiplein dikwels beskou as die hart van Moskou en die hele Rusland. Die plein en die Kremlin is sedert 1990 saam 'n Unesco-wêrelderfenisgebied.

Die plein was aanvanklik die hoofmark in Moskou. Dit is ook gebruik vir seremonies en afkondigings en sommige tsaars is daar gekroon. Van die begin af is die plein ook deur Russiese regerings gebruik vir amptelike seremonies en dit het geleidelike bebou geraak.

Die naam Rooiplein is nie afgelei van die kleur van die plaveisel of die kleur wat met kommunisme verbind word nie. Dit kom van die Russiese woord красная ("krasnaja"), wat vandag net "rooi" beteken maar in die dae toe die plein sy naam gekry het, ook "mooi" beteken het. Die woord "mooi" is aanvanklik vir die Sint Basilius-katedraal op die plein gebruik, maar later ook vir die plein self. Die Russiese naam beteken dus eintlik "Mooi Plein".

Die plein is aanvanklik "Weliki Torg" (Groot Mark) of net "Torg" (Mark) genoem, daarna "Troitskaja" na 'n klein Drie-eenheid-kerk wat daar gestaan het. Dit is eers in 1661-'62 Mooi Plein / Rooiplein genoem.

Verskeie antieke Russiese stede se hoofplein word ook "Krasnaja Posjtsjad" genoem na aanleiding van Moskou s'n.

Die oostekant van die Kremlin-driehoek, wat aan Rooiplein lê, tussen die riviere Moskwa en die nou ondergrondse Neglinnaja, is beskou as die kwesbaarste kant van die Kremlin in 'n aanval omdat dit nie soos die ander kante deur riviere of enige ander natuurlike hindernisse beskerm is nie. Dié deel van die Kremlinmuur was dus die hoogste, en verder het die Italiaanse argitekte wat die versterkings gebou het, Iwan die Verskriklike oorreed om die gebied langs die muur oop te laat om dit makliker te maak om op vyande te skiet. In 1493 en 1495 is dekrete afgekondig waarin die sloping van alle geboue binne 230 meter van die muur gelas is.

In 1508–1516 het die Italiaanse argitek Aloisio die Nuwe 'n grag voor die Oostelike muur gebou wat die Moskwa- en die Neglinnaja-rivier verbind. Die Alewizof-grag was 541 meter lank, 36 meter wyd en 9,5–13 meter diep. Dit is met kalksteen uitgevoer en in 1533 is steenmure van 4 meter dik weerskante daarvan gebou. Daar was drie poorte aan dié kant van die muur, waarvan die Spasski die hoofpoort was wat deur die tsaars gebruik is. Van hier het eers 'n hout- en daarna 'n steenbrug oor die grag geloop. Boeke is op die brug verkoop.

Rooiplein het later 'n handelsentrum geword. Iwan die Grote het gelas dat handel net tussen individue kon plaasvind, maar mettertyd is dié reël verbreek en is permanente markgeboue opgerig. Ná 'n brand in 1547 het Iwan die Verskriklike die houtwinkels in rye gereorganiseer. Die strate Iljinka en Warwarka is opgedeel in die boonste rye (nou die GUM-afdelingswinkel), middelrye en onderste rye.

'n Paar jaar later is die Katedraal van die Voorbidding van Gods Moeder aan die Grag (Собор Покрова что на Рву) of kortliks die Pokrof-katedraal (Покровский Собор), algemeen bekend as die Sint Basilius-katedraal, aan die grag gebou. Dit was die eerste gebou wat aan die plein sy huidige silhoeët gegee het (die Kremlintorings het toe nog nie tentdakke gehad nie). In 1595 is die houtwinkels met steengeboue vervang en 'n steenplatform (bekend as "Lobnoje Mesto") is gebou van waar die tsaar se edikte afgekondig is.

Rooiplein is as 'n heilige plek beskou en verskeie feestelike optogte is hier gehou. Op Palmsondag het die patriarg op 'n donkie van die Sint Basilius-katedraal na die Kremlin gery, vergesel van die tsaar en die volk.

Tydens die uitdrywing van die Pole in 1612 uit Moskou het prins Dmitri Pozjarski die Kremlin vanuit die plein binnegegaan. Daarna het hy die Kazan-katedraal laat bou.

In 1624–1625 het die Spasskaja-toring 'n tentdak gekry. In die laat 17de eeu is alle houtgeboue op die plein gesloop en het al die Kremlintorings, behalwe die Nikolskaja-toring, tentdakke gekry.

In 1702 is die eerste openbare teater in Rusland naby die Nikolski-poort gebou. Dit is in 1737 in 'n brand verwoes.

Tydens haar bewind het Katharina die Grote verbeterings op die plein laat aanbring en in 1786 het die argitek Matweef Kazakof 'n nuwe "Lobnoje Mesto" van steen gebou, effens wes van die vorige een.

In 1804 is die plein op versoek van die handelaars geplavei. In 1806 is die Nikolskaja-toring herbou en het dit ook 'n tentdak gekry. Die volgende verbeteringsfase van die plein het begin ná die inval van Napoleon en die brand in 1812. Die grag is in 1813 toegegooi en bome is daar geplant. Aan die oostekant is nuwe geboue in die keiserlike styl gebou. In 1818 is die Gedenkteken vir Minin en Pozjarski opgerig. Dit is ter ere van Koezma Minin en prins Dmitri Pozjarski, wat in 1612 'n leër op die been gebring het om die Pole uit die Kremlin te verdryf en so 'n einde te bring aan die Russiese Tyd van Beroeringe.

In 1874 is die Moskouse Historiese Staatsmuseum aan die noordwestekant van die plein gebou. Van die winkels is gesloop en nuwe geboue van 1888 tot 1893 opgerig. Die boonste rye (vandag GUM) was in werklikheid die eerste afdelingswinkel in Rusland. In dié tyd (in 1892) is elektriese lanterns ook aangebring.

'n Paar maande ná die Russiese Rewolusie in 1917 het Moskou weer die hoofstad van Rusland geword en ná 1922 die hoofstad van die nuut gestigte Sowjetunie. Die plein het sy belangrikheid herwin en die fokuspunt van die nuwe staat geword. Dit het veral bekend geword vir die militêre parades en ander propaganda-geleenthede wat daar gehou is.

Die eerste daarvan het reeds op 7 November 1918 plaasgevind op die eerste viering van die rewolusie toe onder andere 'n strooipop wat die tsaar voorstel, daar verbrand is.

Die Kazan-katedraal en ander historiese geboue is gesloop om plek te maak vir die groot militêre voertuie wat deur die plein moes beweeg. (Hulle is ná die verbrokkeling van die Sowjetunie herbou.) Daar was selfs planne om die beroemde Sint Basilius-katedraal te sloop, maar Stalin het dit ná groot teenstand afgekeur.
Twee van die grootste parades was dié in 1941 toe Josef Stalin die mag van die Sowjetunie wou demonstreer te midde van die aanslag deur die Nazi's, en die Oorwinningsparade van 1945 toe baniere van verslane Nazi-leërs aan die voet van die Lenin-mausoleum gegooi is. Die Sowjetunie het talle parades hier gehou op Meidag en vir die viering van Oorwinningsdag en die Russiese Rewolusie.

Ook demonstrasies is soms op die plein gehou, soos met die inval van soldate van die Sowjetunie en ander Oosblok-lande in Tsjeggo-Slowakye wat die einde van die sogenaamde Praagse Lente ingelui het. 'n Groep van agt andersdenkendes het op 25 Augustus 1968 op die plein protes teen die inval aangeteken. Hulle is binne minute deur die polisie en KGB-veiligheidswagte in hegtenis geneem. Ses van hulle is later verhoor en het verskeie strawwe gekry – van tronkstraf tot verbanning.

Op 28 Mei 1987 het 'n jong Duitse amateurvlieënier, Mathias Rust, met 'n Cessna 172 naby Rooiplein geland. Hy het later gesê hy wou 'n "denkbeeldige brug" bou tussen die twee kante van die Koue Oorlog. Die feit dat hy deur 'n verdedigingstelsel gedring het wat as "ondeurdringbaar" beskou is, het 'n groot impak op die Sowjet-verdedigingsmagte gehad. Verskeie senior offisiere, onder andere die minister van verdediging, is afgedank. Rust is tot vier jaar tronkstraf gevonnis, waarvan hy minder as 'n jaar uitgedien het voor hy as 'n welwillendheidsgebaar vrygelaat is.

In 1990 was die Kremlin en Rooiplein van die eerste plekke in die Sowjetunie wat op Unesco se lys van wêrelderfenisgebiede geplaas is.

In onlangse jare is groot konserte op Rooiplein gehou, onder andere deur The Prodigy, t.A.T.u., Shakira, Scorpions, Paul McCartney, Roger Waters en Red Hot Chili Peppers. Laasgenoemde se konsert, op 14 Augustus 1999, is deur sowat 200 000 mense bygewoon. Paul McCartney se optrede, op 24 Mei 2003, was 'n historiese oomblik vir baie, aangesien The Beatles en hul musiek in die Sowjetunie verban was. Dit was die eerste optrede deur 'n Beatle in Rusland. Sedert 2006 word 'n ysskaatsbaan elke winter voor die ingang van die GUM gebou.

In Mei 2008 het Rusland weer 'n Oorwinningsdagparade op Rooiplein gehou. Dit was die eerste keer sedert die verbrokkeling van die Sowjetunie in 1991 dat Russiese militêre voertuie oor die plein gery het.

Rooiplein is sowat 330 meter lank en 70 meter breed. Die geboue om die plein is almal op die een of ander manier belangrik. Die enigste standbeeld op die plein is die Gedenkteken vir Minin en Pozjarski voor die Sint Basilius-katedraal ter ere van die twee mans wat 'n einde help bring het aan die Tyd van Beroeringe. Daarnaby is die "Lobnoje Mesto". Albei het vroeër nader aan die middel van die plein gestaan, maar is geskuif om plek te maak vir militêre voertuie tydens Sowjet-parades.

Aan die noordwestekant van die plein staan die opvallende donkerrooi gebou van die Historiese Staatsmuseum (Государственный Исторический музей, "Gosoedarstwenni Istoritsjeski Moezei"). Dit is in 1875–1883 gebou en is dus een van die nuutste geboue aan die plein. Die eerste apteek in Moskou het van die begin van die 18de eeu op dié plek gestaan. Dit is in 1755 ombou en was twee dekades lank die eerste kampus van die destyds nuut geboude Moskouse Staatsuniversiteit.

Die museumgebou is spesiaal gebou vir die Historiese Museum, wat in 1872 gestig is, en in Mei 1883 ingewy. Die argitek was Wladimir Sherwood, wat dikwels gebruik gemaak het van die tradisionele Russiese styl. Die gebou het 'n ou Russiese voorkoms gehad: Die fassade herinner aan dié van tradisionele Russies-Ortodokse kerke, met torings wat pas by die Kremlintorings. Die vorm van die dak herinner aan dié van die Terem-paleis in die Kremlin, 'n styl wat in die 16de en 17de eeu gebruik is vir herehuise.

Vandag is die Historiese Museum die grootste en bekendste geskiedenismuseum in Rusland. Dit bevat sowat 4,5 miljoen items uit die Russiese geskiedenis en hou jaarliks spesiale temagebonde uitstallings.

Die Opstandingspoort (Воскресенские ворота, "Woskresenskije worota", ook bekend as Иверские ворота, "Iwerskije worota" of die Iberiese Poort) is een van die twee ingange na die Kremlin vanuit die noordwestelike rigting.

Sedert 1669 het die houtkapel wat voor die poort gestaan het (en weg van Rooiplein gewys het) 'n replika gehuisves van die Ikoon van die Poortwagter, waarmee wonderwerke glo verrig is. Die oorspronklike ikoon word in die Georgiese Iweron-klooster op Berg Atos gehou, vandaar die naam Iwerski of Iberiese vir beide die kapel en die poort. In 1781 is 'n nuwe steenkapel in die plek van die houtkerk gebou.

Die middelste deel van die toring bestaan uit twee boogvormige poorte, wat omring word deur twee simmetriese reghoekige torings. In die tyd van die Russiese Ryk het die poort met groot feeste gedien as simboliese ingangspoort tot die hart van Moskou: So het die tsaars Rooiplein op kroningsplegtighede deur die poort binnegegaan.

In 1931, in die tyd van die Sowjetunie, is die poort en kapel afgebreek om die deurgang van groot militêre voertuie tydens parades te vergemaklik. Hulle is in 1996 herbou.

Tussen die Opstandingspoort en die Kazan-katedraal staan een van die minder opvallende geboue aan Rooiplein, die voormalige Provinsiale Raadsgebou (Губернское правление, "Goebernskoje prawlenije"). Dit is in 1733–1740 gebou en het lank gedien as die administratiewe hoofkwartier van Moskou en die Moskou-provinsies (wat min of meer ooreengestem het met die huidige Moskou-oblast). Tydens die oorlog teen Napoleon in 1812, toe groot dele van Moskou verwoes is, het dié gebou ook in die slag gebly. Dit is daarna herbou onder leiding van die argitek Osip Bove, wat in 'n groot mate betrokke was by die herbou van die stad.

Die Katedraal van die Kazanse Ikoon van Gods Moeder (Собо́р Каза́нской ико́ны Бо́жией Ма́тери, "Sobor Kazanskoi ikoni Bozjnei Materi") of Kazan-katedraal (Каза́нский собо́р, "Kazanski sobor") staan reg langs die voormalige Provinsiale Raadsgebou, op die hoek van Rooiplein en Nikolskaja-straat. 'n Kerk het reeds sedert die 1620's op dié plek gestaan, eers van hout en later van stene. Die huidige katedraal is in 1993 herbou.

Die naam kom van die Kazanse Ikoon van Gods Moeder, wat eeue lank al deur die Russies-Ortodokse gelowiges geëerbiedig word. Nadat Minin en Pozjarski die Pole uit die Kremlin verdryf het, volgens legende danksy hierdie ikoon, het die prins die katedraal laat bou.

Dit stem ooreen met die Russiese tradisie om kerke te laat bou om belangrike oorwinnings te vier, nes die geval was met die Sint Basilius-katedraal op die plein, wat gebou is om die Russe se oorwinning oor die Tartare te vier.

Josef Stalin het die katedraal in 1936 saam met 'n paar ander historiese geboue laat sloop om plek te maak vir groot militêre voertuie tydens Sowjet-parades. Dit is in die 1990's herbou en in 1993 voltooi.

Die afdelingswinkel GUM of GOeM aan die oostelike kant van die plein beslaan die hele gebied tussen Nikolskaja- en Iljinka-straat. Dit het in 1921 sy huidige naam gekry (GUM het in die Sowjettyd gestaan vir Государственный Универсальный Магазин, "Gossoedarstwenni Oeniwersalni Magazin" of "Staatsafdelingswinkel"; vandag staan dit vir Главный Универсальный Магазин, "Glawni Oeniwersalni Magazin" of "Hoofafdelingswinkel"). Vanweë sy ligging aan Rooiplein, sy argitektuur en sy grootte (die verkooparea beslaan sowat 35 000 m) is die GUM die bekendste inkoopsentrum in Rusland.

Dit is in 1893 gebou in die plek van 'n gebou wat sedert 1815 die Boonste ry van die destydse mark beslaan het en 'n groot deel van die handelsbedrywighede van Kitai-gorod onder een dak verenig het. Nadat die gebou sedert die 19de eeu toenemend verval het, was daar voortdurend planne om dit met 'n ander gebou te vervang. Dit het eers in die 1890's plaasgevind ná 'n kompetisie onder argitekte. Dit is gewen deur 'n Sint Petersburgse professor in argitektuur, Aleksander Pomerantsef, en die toe nog taamlik onbekende ingenieur Wladimir Sjoechof. Die gebou is in 1893 voltooi in dieselfde ou Russiese styl as die Historiese Staatsmuseum. Dit het twee dekoratiewe torings asook 'n indrukwekkende glasdak wat drie gange bedek en uit sowat 60 000 stukke glas bestaan.

Tydens die Sowjettyd het die gebou 'n wisselvallige geskiedenis gehad. In die begin van die 1930's is dit vir twee dekades gesluit en is dit gebruik as 'n kantoor- en woonkompleks. Van 1953 af tot met die verbrokkeling van die Sowjetunie was die GUM die land se vlagskip-afdelingswinkel wat nie gebuk gegaan het onder die konstante skaarste aan lewensmiddele van die sosialistiese ekonomie nie. In die 1990's is die GUM geprivatiseer en aansienlik gerestoureer, en vandag is dit 'n luukse inkoopsentrum met duurder koopware.

Die gebou op die oostelike hoek van die plein, op die hoek met Iljinka-straat, staan presies waar die Middelrye van die mark in die 17de eeu gestaan het. Die groot versameling stalletjies en houthutte is aan die einde van die 18de eeu vervang deur 'n handelskompleks wat vermoedelik deur die Italiaanse argitek Giacomo Quarenghi ontwerp is. Tydens die 1812-oorlog teen Napoleon het dié gebou afgebrand en dit is 'n paar jaar later deur Osip Bove herbou. Dit bestaan steeds en staan aan Iljinka-straat 'n paar honderd meter oos van Rooiplein.

Die Groothandelsgebou op Rooiplein is eers in 1894 gebou, in dieselfde tyd as die huidige GUM. Aangesien dit van die begin af as 'n uitbreiding van die GUM gebou is, is dit nie vreemd dat die argitektuur aansienlik ooreenstem nie. Die gebou in die ou Russiese styl word afgerond met 'n 16de-eeuse fasade. Die argitek was Roman Klein, wat ook die Poesjkin-museum en ander bekende geboue in Moskou ontwerp het.

Ná die oorname deur die Bolsjewiste is die gebou gebruik as die setel van verskeie owerhede. Van die binnegeboue is sedert 2007 herbou en die gebou huisves sedertdien 'n hotel.

Die "Lobnoje Mesto" (Лобное место) is 'n ronde podium van wit stene in die suidoostelike deel van die plein voor die Sint Basilius-katedraal. Dit is een van die min konstruksies op die plein wat in sy aanvanklike kondisie behoue gebly het. Dit is in 1549 gebou toe die destyds 19-jarige tsaar Iwan die Verskriklike daar 'n toespraak gehou het. Daarna is dit gebruik om die tsaars se edikte af te kondig.

Volgens oorlewering was die oorspronklike podium van hout en is dit eers in die 1590's met stene herbou. Later is dit ook tydens feeste gebruik, onder meer vir tsaars en patrirage om toesprake te hou. Teregstellings is ook langs die podium gehou – die bekendstes hiervan was dié van die rebelleleier Stenka Razin in 1671 en die massateregstelling deur Pieter die Grote van die opstandige Streltsi aan die einde van die 1690's.

Nadat die hoofstad onder Pieter die Grote na Sint Petersburg geskuif is, het die podium sy destydse funksie verloor en was dit bloot 'n gedenkteken.

Reg voor die Sint Basilius-katedraal staan die Gedenkteken vir Minin en Pozjarski (Памятник Минину и Пожарскому, "Pamjatnik Mininoe i Pozjarskomoe"), wat in 1812–1818 opgerig is vir Koezma Minin en prins Dmitri Pozjarski, wat in 1612 'n leër op die been gebring het om die Pole uit die Kremlin te verdryf en so 'n einde te bring aan die Russiese Tyd van Beroeringe. Sedert 2005 word 4 November weer gevier as die "Dag van die Vereniging van die Volk".

Dit is gemaak volgens 'n ontwerp deur die beeldhouer Iwan Martos en is ná 'n beplannings- en boufase van 15 jaar in Februarie 1818 feestelik onthul. Dit was 'n paar jaar ná die oorlog teen Napoleon en net nadat Moskou weer herbou is, en die gedenkteken het dus terselfdertyd gedien as simbool van die onoorwinbaarheid van Rusland en sy dapper seuns. Dit het aanvanklik voor die hoofingang van die GUM gestaan, maar is in 1930 na sy huidige plek geskuif om plek te maak vir militêre parades van die voormalige Sowjetunie.

Die Sint Basilius-katedraal aan die suidekant is sonder twyfel die bekendste gebou aan Rooiplein. Sy eintlike naam is die Katedraal van die Voorbidding van Gods Moeder aan die Grag (Собор Покрова что на Рву, "Sobor Pokrowa tsjo na Rwoe") of kortliks die Pokrof-katedraal (Покровский собор, "Pokrofski sobor"). Dit was aanvanklik die belangrikste kerk in die hoofstad, maar tans is dit 'n museum wat tot die kompleks van die teenoorgeleë Moskouse Historiese Staatsmuseum behoort.

In die middel 16de eeu het 'n houtkerk, die Drie-eenheid-kerk, op dié plek gestaan. Dit het aan Rooiplein sy destydse naam, Troitskaja, besorg. In 1555 het Iwan die Verskriklike besluit om in die plek daarvan 'n kerk te bou uit dankbaarheid vir die oorwinning drie jaar tevore oor die Kazanse Khanaat. Dié houtkerk is in 1561 vervang deur die huidige steengebou en is dus een van die oudste geboue aan die plein.

Die katedraal het sy huidige bynaam gekry van die "dwaas vir Christus" Basilius die Heilige, wat omstreeks 1552 dood is en naby die katedraal begrawe is.

Tot met die verskuiwing van die hoofstad na Sint Petersburg was die katedraal die belangrikste plek van aanbidding in Moskou en talle Ortodokse feeste het hier plaasgevind. Napoleon sou volgens legende in 1812 gelas het dat die katedraal opgeblaas word, maar 'n reënbui het die lont geblus. Ook in 1918, ná die Russiese Rewolusie, is die kerk amper saam met ander geboue deur Stalin laat sloop om plek te maak vir parades, maar die plan is weens groot teenstand laat vaar.

Die asimmetriese bouvorm van die katedraal onderskei hom van ander Russies-Ortodokse kerke. Die sentrale element is die nege kleurryk versierde torings van verskillende groottes en kleure. Die gebou het dus geen fasade nie, maar vorm van enige rigting 'n uitsonderlike gesig.

Die Oostelike Kremlinmuur, wat al langs die westekant van Rooiplein loop, lyk om verskeie redes anders as die ander mure van die Kremlin. Dit is hoër, want dit word nie soos die ander kante van die Kremlin deur riviere of ander natuurlike hindernisse begrens nie. Dit is dus beskou as die kwesbaarste kant van die Kremlin in 'n aanval. Verder is 'n grag in die begin van die 16de eeu al langs die muur gegrawe.

Van die drie Kremlintorings aan Rooiplein is twee bo ingangspoorte gebou, van waar brûe oor die grag geloop het. Vandag is niks van die grag en die brûe oor nie. Die mees noordelike van die drie torings is die 70 meter hoë Nikolskaja-toring (Никольская башня, "Nikolskaja basjnja"), wat genoem is na sint Nikolaas van Myra en oorspronklik in 1491 gebou is volgens 'n ontwerp van Pietro Antonio Solari. In 1812 is dit tydens die oorlog teen Napoleon verwoes en in 1816 herbou deur Osip Bove. Dit het 'n ongewone Gotiese styl en lyk heelwat anders as die ander 19 Kremlintorings.

Nog 'n toring aan dié kant wat bo 'n poort gebou is, is die Spasskaja- of Verlosser-toring (Спасская башня, "Spasskaja basjnja"), wat saam met die Sint Basilius-katedraal die suidgrens van die plein vorm. Dit kry sy naam van die Verlosser-beeld wat eens bo die poort gehang het. Die toring is 71 meter hoog en is nes die Nikolskaja-toring in 1491 deur Pietro Antonio Solari gebou. Dit was destyds net die helfte so hoog soos nou. Dit het sy huidige vorm in 1624–1625 gekry met die aanbou van 'n kloktoring wat deur die Skotse argitek en horlosiemaker Christopher Galloway ontwerp is.

Die wapen van die tsaar met sy dubbele arend teen die Nikolskaja- en die Spasskaja-toring is in 1937 vervang deur rooi sterre, die simbool van kommunisme.

Die klein 34 meter hoë toring tussen dié twee torings en bo die Lenin-mausoleum is die Senatskaja-toring (Сенатская башня, "Senatskaja basjnja"), wat sy naam kry van die voormalige senaatsgebou wat reg agter hom staan. Dit is saam met die ander twee torings gebou en ook deur Pietro Antonio Solari ontwerp.

Die Lenin-mausoleum (Мавзолей В.И. Ленина, "Mawzolei W.I. Lenina") aan die westekant van die plein is 'n belangrike monument uit die Sowjettyd. Dit staan teen die Kremlinmuur onder die Senatskaja-toring. Binne-in word die gebalsemde lyk van die rewolusionêr en stigter van die Sowjetunie, Wladimir Lenin, uitgestal. Dit is steeds op sekere dae vir die publiek oop.

Die huidige gebou is deur twee tydelike geboue voorafgegaan. Die eerste is in Januarie 1924, net ná Lenin se dood, gebou en die tweede kort daarna, ook vroeg in 1924. Die huidige mausoleum is in 1929–1930 gebou. Dit het van buite die vorm van 'n meervlakkige piramide wat geskoei is op die ontwerp van antieke graftomes. Dit is ontwerp deur Aleksei Sjtsjoessef.

Tydens Sowjet-parades het staatshoofde en ander hoogwaardigheidsbekleërs die parades vanaf die dak van die mausoleum dopgehou.

Vandag is die gebou in omstredenheid gehul. Baie mense, soos die laaste Sowjet-staatshoof Michail Gorbatsjof, wil hê dat Lenin se lyk eindelik begrawe word.

Reg by die Lenin-mausoleum, langs die Kremlinmuur, is 'n groot erebegraafplaas, die Kremlinmuur-dodeakker (Некро́поль у Кремлёвской стены́ , "Nekropol oe Kremljofskoi Steni"). Dit het in November 1917 ontstaan en sowat 250 soldate wat tydens die Russiese Rewolusie gesterf het, is hier in twee massagrafte ter ruste gelê. Daarna is vele rewolusionêre ook daar begrawe, soos Lenin se medestryder Jakof Swerdlof in 1919 reeds. Met die bou van die Lenin-mausoleum het die grafte 'n sentrale element geword.

Tot in die 1980's is honderde mense wat beskou is as besonder verdienstelike seuns en dogters van die Sowjetunie, daar begrawe, veral rewolusionêre, Helde van die Sowjetunie, staatsmanne en militêre met hoë range. Dit is as 'n besondere eer beskou en was min mense beskore. Twaalf staatsmanne is daar begrawe, onder andere Swerdlof, Leonid Brezjnef en Stalin. Daar is ook talle nisse in die Kremlinmuur met die reste van vele ander, soos Joeri Gagarin, Lenin se vrou Nadezjda Kroepskaja en Maksim Gorki. Die laaste persoon wat in die dodeakker begrawe is, is die staatshoof Konstantin Tsjernenko in 1985. Dit is sedert 1994 'n gedenkteken.





</doc>
<doc id="47231" url="https://af.wikipedia.org/wiki?curid=47231" title="Versoeningsdag">
Versoeningsdag

Versoeningsdag is 'n openbare vakansiedag in Suid-Afrika wat jaarliks op 16 Desember gehou word. Die vakansiedag is vir die eerste keer in 1994 gehou, na die einde van apartheid. Die doel van die dag is om versoening en nasionale eenheid van die kulturele, taalkundige en rasverdeelde Suid-Afrika te bevorder.

Die datum van 16 Desember is gekies omdat hierdie dag vir beide vir die Afrikaners sowel as verskillende Afrikavolke belangrik is. 16 Desember 1838 word onthou ter herdenking van die Voortrekkers se oorwinning teen 10 000 Zoeloes tydens die Slag van Bloedrivier. Die dag was tydens apartheid as Geloftedag gevier, en party Afrikaners vier egter steeds Geloftedag.

Afrikavolke wat nie die reg gehad het om in nasionale verkiesings te stem nie, het 'n ruk na die Anglo-Boereoorlog, op 16 Desember 1910, begin om teen rassediskriminasie te protesteer.

Nadat pogings van passiewe protes en weerstand teen apartheid onsuksesvol was, het die African National Congress op 16 Desember 1961 besluit om die gewapende stryd teen die apartheidsregering op te neem. Om hierdie rede erken die Afrika-volke 16 Desember as die dag toe Umkhonto we Sizwe (MK) gestig is. Die MK het op hierdie dag hulle eerste dade van sabotasie op verskeie staatsgeboue in Johannesburg, Port Elizabeth en Durban uitgevoer.

Die huidige regering het hierdie betekenisvolle dag gekies sodat die dag 'n erkenning van rasseharmonie kan wees, waarop mense van verskillende kulture, tale en rassegroepe met mekaar kan versoen.



</doc>
<doc id="47234" url="https://af.wikipedia.org/wiki?curid=47234" title="Massaoordrag">
Massaoordrag

Massaoordrag is die vervoer van massa vanaf 'n hoë konsentrasie na 'n lae konsentrasie. Hierdie term word gewoonlik in ingenieurswese gebruik vir die beskrywing van fisiese prosesse wat molekulêre- en konveksietransport van atome en molekules in 'n fisiese stelsel betrek. Massaoordrag beslaan ook 'n groot deel van vloeimeganika en skeidingsprosesse.


</doc>
<doc id="47235" url="https://af.wikipedia.org/wiki?curid=47235" title="Konveksie">
Konveksie

Konveksie is die beweging van molekules in vloeiers (dit is vloeistowwe, gasse en ander vervormbare materiale). Dit kan nie in vastestowwe plaasvind nie, omdat nóg die meerderheid stroom vloei, nóg beduidende diffusie plaasvind in vastestowwe.

Konveksie is een van die hoofmetodes waarmee warmteoordrag en massaoordrag plaasvind. Konveksie-warmte en massaoordrag vind plaas deur beide diffusie — die lukrake Brown se beweging van individuele deeltjies in die vloeier — en deur adveksie, waarmee materie of hitte vervoer word deur die grootskaalse beweging van strome in die vloeier. In die konteks van warmte- en massaoordrag, word die term “konveksie” gebruik om te verwys na die som van adveksie- en diffusie-oordrag.


</doc>
<doc id="47238" url="https://af.wikipedia.org/wiki?curid=47238" title="Warmteoordrag">
Warmteoordrag

Warmteoordrag is die oordrag van termiese energie vanaf 'n warm massa na 'n kouer massa. Wanneer 'n voorwerp se temperatuur van die omgewing verskil, of 'n ander nabygeleë voorwerp, sal "oordrag van termiese energie" plaasvind, wat ook as "hitte vloei", "hitte oordrag", of "hitteruiling" bekend staan. Dit geskied só 'n wyse dat die betrokke liggaam en die omgewing termiese ewewig bereik — wat beteken dat albei dieselfde temperatuur bereik, en so voortbestaan. Warmteoordrag vind altyd plaas vanaf 'n hoër temperatuur na 'n lae temperatuur voorwerp soos beskryf deur die Tweede Wet van Termodinamika. Waar daar 'n temperatuurverskil tussen twee aanliggende voorwerpe is, kan die warmteoordrag nooit gestop word nie, dit kan net verminder word.

Die begrip van warmteoordrag word gewoonlik in drie verskillende prosesse opgedeel: warmtegeleiding, konveksie, en termiese straling. Al drie hierdie prosesse dra by tot die verskynsel van warmteoordrag.

Simbole:


Plat oppervlaktes:

Silinders:

Die totale warmte-oordrag weerstand is:

Berekeninge van hitte-oordrag:

Stralingsenergie word gegee deur die Stefan–Boltzmann vergelyking:

As 'n warm voorwerp energie uitstraal aan sy koeler omgewing en die temperatuur van die warm voorwerp is naby aan die temperatuur van die omgewing, kan die netto bestralingshitteverlies uitgedruk word as:

Indien T baie hoër is as T, dan kan die volgende vereenvoudinging gedoen word:

Waar:

Let wel: Werk altyd met die absolute temperatuur, maw die tempetuur in Kelvin.

Aan die regterkant is 'n blok (met dikte z) wat bestaan uit verskillende stowwe.

Druk die hitte-oordrag deur die blok uit in terme van al die toepaslike veranderlikes:

Antwoord:

Totale warmte-oordrag:

Bereken ΔT:

Berekening van weerstand:

Weerstand van 2, 3 en 4:

Dus is die totale weerstand:


</doc>
<doc id="47243" url="https://af.wikipedia.org/wiki?curid=47243" title="Warmtegeleiding">
Warmtegeleiding

In warmteoordrag, is warmtegeleiding of konduksie die oordrag van termiese energie tussen aanliggende molekules in 'n stof wat veroorsaak word deur 'n temperatuurgradiënt. Dit vind altyd plaas vanaf 'n hoë temperatuurstreek na 'n lae temperatuurstreek, en neig om ewewig tussen die temperatuurverskil te bereik. Warmtegeleiding kom voor in alle vorme van materie — vastestowwe, vloeistowwe, gasse en plasmas — en benodig nie die meerderheid beweging van materie nie. In vastestowwe kom dit voor weens die kombinasie vibrasies van die molekules, en die vervoer van energie deur vrye elektrone. In vloeiers is warmtegeleiding moontlik deur die botsings en diffusie van molekules gedurende willekeurige beweging.

Anders as warmtegeleiding, kan warmteoordrag ook plaasvind deur termiese straling (of radiasie) en konveksie. Dikwels kom meer as een van hierdie prosesse voor in 'n gegewe situasie.


</doc>
<doc id="47247" url="https://af.wikipedia.org/wiki?curid=47247" title="IRC">
IRC

IRC (Engels: "Intenet Relay Chat") is 'n internet-kommunikasieprotokol wat gebruik kan word vir kletskamers. Dit is veral geskik vir groepsgewyse (een-tot-baie) kommunikasie, maar direkte een-tot-een kommunikasie tussen persone word ook toegelaat.

IRC is oorspronklik in Finland deur "Jarkko Oikarinen" (beter bekend onder die bynaam "WiZ") in Augustus 1988 ontwerp om die toepassing MUT (Multi User Talk) mee te vervang.




</doc>
<doc id="47250" url="https://af.wikipedia.org/wiki?curid=47250" title="Termiese straling">
Termiese straling

Termiese straling is die elektromagnetiese straling vanaf 'n materiaal weens die hitte van die spesifieke materiaal, waarvan die eienskappe bepaal word deur die temperatuur. 'n Voorbeeld van termiese straling is die infrarooistraling deur 'n gewone huishoudelike elektriese verwarmer. 'n Persoon wat voor 'n braaivleisvuur staan kan die hitte van die kole aanvoel, selfs al is die omgewing baie koud. Termiese staling word gegenereer wanneer hitte van die beweeglike ladings in die materiaal omgeskakel word in elektromagnetiese straling. Sonskyn, of sonstraling, is termiese straling vanaf die son se uitermatige warm gasse wat die aarde verwarm. Die aarde straal ook termiese straling uit, maar teen 'n baie laer intensiteit weens die koeler oppervlakte. Die balans tussen verwarming deur inkomende sonstraling en die verkoeling deur die aarde se uitgaande straling is die primêre proses wat die aardoppervlakte se temperatuur reguleer.

Indien die voorwerp 'n swartliggaam in termodinamiese ewewig is, word die straling wat die voorwerp uitstraal swartliggaamstraling genoem. Die uitgestraalde golffrekwensie van die swartliggaam se termiese straling word beskryf deur 'n waarskynlikheidsverspreiding wat slegs temperatuurafhanklik is, en vir 'n ware swartliggaan in termodinamiese ewewig word dit gegee deur Planck se Wet van Straling. Wien se Wet gee die mees waarskynlike frekwensie van die straling, en die Stefan-Bolzmann Wet gee die stralingsintensiteit.


</doc>
<doc id="47254" url="https://af.wikipedia.org/wiki?curid=47254" title="Lys van IRC-bevele">
Lys van IRC-bevele

Hieronder volg 'n lys van bevele wat binne die raamwerk van die IRC-protokol gebruik kan word.

Na die installering van 'n IRC-kliënt kan u toegang tot 'n IRC-bediener verkry. Om byvoorbeeld na bediener irc.freenode.net te konnekteer:
codice_1

Die kliënt sal nou 'n verbinding met 'n bediener in die FreeNode-netwerk bewerkstellig. Daarna kan u toegang tot 'n kanaal verkry deur in te tik:
codice_2

Alle bevele begin met 'n skuinsstreep (/). Hierdie bevele is nie vir ander gebruikers sigbaar nie. Alle teks wat nie met 'n "/" begin nie sal deur almal gesien kan word.

Die belangrikste bevele sluit in:


</doc>
<doc id="47255" url="https://af.wikipedia.org/wiki?curid=47255" title="Straling (dubbelsinnig)">
Straling (dubbelsinnig)

Straling of radiasie is 'n proses waardeur 'n liggaam energie uitstraal, wat deur 'n medium of leë ruimte voortbeweeg, en dan deur ander liggame geabsorbeer word.

Staling kan ook verwys na:

In fisika:


</doc>
<doc id="47257" url="https://af.wikipedia.org/wiki?curid=47257" title="Altviool">
Altviool

Die altviool is 'n strykinstrument en die oudste lid van die vioolfamilie. Dit het in ongeveer 1530 ontstaan. Hierdie familie sluit ook die viool en tjello in.

Die altviool is ietwat groter as die viool en 'n mens kry gewoonlik drie groottes: 15", 16" en 17". Die mees algemene grootte is die 16" altviool. Waar 'n standaardviool 35 cm lank is, wissel die grootte van die altviool na gelang van die speler se voorkeur en handgrootte. Professionele spelers verkies soms die groter altviole om 'n dieper en meer resonante klank voort te bring. Die altviool het, soos meeste ander strykinstrumente, vier snare en soos die tjello is dit in die volgende volgorde van laagste tot hoogste gestem: c-g-d'-a'.

Die altviool speel 'n belangrike rol in die standaard simfonieorkes, asook in die stryktrio, strykkwartet en ander kamermusiekkombinasies. In die orkes kan die altviool enkele rolle vervul. Dit kan solopassasies speel, die tjello's se basstem ondersteun, as harmoniese aanvulling of as teenstem dien. In elke geval moet die altviolis presies weet hoe om die toon van die instrument aan te pas.

Verskillende komponiste het altviool gespeel, waaronder Bach, Beethoven, Mozart, Joseph Haydn, Mendelssohn, Paganini, Dvořák, Britten en Hindemith. Weinig musiek is aanvanklik vir die altviool geskryf, aangesien dit slegs as 'n aanvullende instrument beskou is. Later het dit egter verander en het veel meer komponiste daarvoor begin skryf. In die Barok is noemenswaardige werke dié van Telemann ("Altvioolkonsert in G majeur") en J.S. Bach ("Brandenburgkonsert no. 6").

In die Klassieke tydperk het die repertorium vinnig uitgebrei. Karl Stamitz, Hoffmeister, Dittersdorf, Pleyel, Vanhal en Rolla het almal indrukwekkende werke vir die instrument geskryf. Mozart, self 'n altvioolspeler, het twee baanbrekende werke vir die instrument geskryf, eerstens die "Kegelstatt Trio" vir altviool, klarinet en klavier en tweedens die "Sinfonia Concertante" vir viool en altviool saam met orkes. Sy duo's vir viool en altviool het ook tot die repertorium bygedra.

In die 19e eeu het Carl Maria von Weber en Johann Nepomuk Hummel vir die altviool geskryf (concertantes). Paganini het Hector Berlioz om 'n altvioolkonsert gevra, maar was nie tevrede met die eindresultaat nie: "Harold en Italie". Volgens Paganini was dit nie konsertagtig genoeg nie, maar eerder 'n simfonie waar die altviool 'n belangrike rol speel. Brahms het sy Opus 120 klarinetsonates self vir die altviool verwerk (met oorreding van Joseph Joachim) en Schumann het ook enkele werke vir die kombinasie klarinet en altviool geskryf. Vir dieselfde kombinasie het Max Bruch 'n volwaardige konsert vir sy seun geskryf.

Die 20ste eeu het 'n verandering vir die altvioolrepertorium teweeggebring. Vele komponiste het groot en belangrike werke vir die instrument geskryf. Sjostakowitsj, Hindemith, Britten, Milhaud, Reger, Martinu en Bártók was van dié komponiste. Virtuose spelers het ook in hierdie tyd na vore getree (daarom die meer uitdagende werke) waaronder Lionel Tertis, Paul Hindemith en William Primrose.

Dit het lank geneem vir spelers en komponiste om die komplekse klank van die altviool te ontdek. Sekere tekortkominge van die instrument, soos die feit dat dit moeilik uitstaan bo die oorweldigende klank van 'n orkes of vleuelklavier, veroorsaak dat die gewildheid daarvan nie by dié van die viool en tjello kom nie. Daar is egter 'n uniekheid aan die instrument se klank en vermoëns wat dit nie net onmisbaar in die orkes maak nie, maar ook bydrae tot die voortbrenging van die mooiste, melankoliese klanke.



</doc>
<doc id="47259" url="https://af.wikipedia.org/wiki?curid=47259" title="Freenode">
Freenode

Freenode, voorheen bekend as Open Projects Network, is 'n populêre IRC-netwerk wat oorspronklik geskep is om oor eweknienetwerk-projekte (peer-to-peer netwerke) te gesels. Die netwerk se bedieners is beskikbaar vanaf die domein "chat.freenode.net", waarna die gebruiker outomaties na die beste beskikbare bediener aangestuur word. Freenode is die grootste oopbron IRC-netwerk ter wêreld met ongeveer 50 000 gebruikers en 10 000 kanale.



</doc>
<doc id="47262" url="https://af.wikipedia.org/wiki?curid=47262" title="Termodinamiese ewewig">
Termodinamiese ewewig

In termodinamika, is termodinamiese ewewig die toestand van 'n termodinamiese stelsel wanneer termiese ewewig, meganiese ewewig, stralingsewewig, en chemiese ewewig bereik word. Klassieke termodinamika handel oor die dinamiese ewewigstoestande. Die plaaslike toestand van 'n stelsel by termodinamiese ewewig word bepaal deur die waardes van die intensiewe parameters, soos druk, temperatuur, ensovoorts. Termodinamiese ewewig word spesifiek deur die minimum termodinamiese potensiaal gekenmerk, soos die Helmholtz vrye energie, d.i. die stelsel teen 'n konstante temperatuur en volume:
of met die Gibbs vrye energie, d.i. die stelsel teen 'n konstante druk en temperatuur:


</doc>
<doc id="47263" url="https://af.wikipedia.org/wiki?curid=47263" title="Meganiese ewewig">
Meganiese ewewig

'n Standaard definisie van statiese ewewig is:
Dit is 'n streng definisie, en dikwels word die term “statiese ewewig” soos volg gebruik op minder streng wyse, en verwisselbaar met “meganiese ewewig”.

'n Standaard definisie van meganiese ewewig vir 'n deeltjie is:
Die noodsaaklike toestande vir meganiese ewewig vir 'n stelsel van deeltjies is:
Soos toegepas op 'n rigiede liggaam sal die noodsaaklike en voldoende toestande die volgende word:

'n Rigiede liggaam in meganiese ewewig ondergaan nóg lineêre- nóg rotasieversnelling, maar dit kan teen 'n konstante snelheid voortbeweeg of roteer.


</doc>
<doc id="47264" url="https://af.wikipedia.org/wiki?curid=47264" title="Chemiese ewewig">
Chemiese ewewig

In 'n chemiese proses, word chemiese ewewig beskou as die toestand waarin chemiese aktiwiteite of konsentrasies van die reaktante en produkte geen verandering vir 'n tydperk ondergaan nie. Gewoonlik sal dit só 'n toestand wees waar die voorwaartse chemiese proses teen dieselfde tempo plaasvind as die omgekeerde reaksie. Die reaksie tempo's van die voorwaartse en terugwaartse is gewoonlik nie nul nie, maar gelyk aan mekaar, en daarom geen netto verandering van die reaktant- en produkkonsentrasies nie. Hierdie proses word dinamiese ewewig genoem.


</doc>
<doc id="47265" url="https://af.wikipedia.org/wiki?curid=47265" title="Konsentrasie (chemie)">
Konsentrasie (chemie)

In chemie is konsentrasie die mate waarin 'n hoeveelheid van 'n spesifieke stof in 'n hoeveelheid van 'n ander stof gemeng, of opgelos word. Dit kan toegepas word op enige soort chemiese mengsel, maar die mees algemene begrip hiervan is beperk tot "homogene" oplossings, waar dit verwys na die hoeveelheid "opgeloste stof" in die "oplosmiddel".

Om 'n oplossing te konsentreer, kan meer van die "opgeloste stof" bygevoeg word (soos meer suiker in 'n glas water), of die "oplosmiddel" kan verminder word (soos 'n suiker-water mengsel afkook). Daarteen, om 'n oplossing te verdun kan meer van die oplosmiddel bygevoeg word, of deur die opgeloste stof te verminder.

Daar is talle maniere waarop 'n maat vir die konsentrasie gedefinieer kan word. Sommige definisies is handiger vir sommige situasies, andere vir andere. Die dimensies van die eenhede is nie dieselfde nie en dit is nie altyd eenvoudig die een maat in die ander om te sit nie.

Die eenheid gaan uit van die aanname dat daar 'n meerderheidskomponent is (die oplosmiddel) en een of meer minderheidskomponente (die opgeloste stowwe) en dat die mengsel homogeen is (die oplossing).

Die molariteit van 'n opgeloste stof X is gedefinieer as: 

Die eenheid is formula_2, wat strikt beskou nie 'n SI-eenheid is nie. In SI is dit formula_3 wat 'n faktor 1000 verskil met wat gewoonlik in veral die analitiese chemie toegepas word. Die liter-eenheid is egter so ingeburgerd (en handig) dat dit as kwasi-SI aanvaarbaar is.

Molariteit is die eenheid wat die meeste gebruik word en die IUSTC stel selfs voor net hierdie eenheid 'konsentrasie' te noem. Die eenheid het egter ook sy nadele. Volumes verander as die temperatuur verander. Dit wil sê dat dieselfde oplossing by 20 °C en 50 °C 'n (bietjie) ander molariteit sal hê. Volumes is ook nie heeltemal additief nie. Indien 10 mL van die een vloeistof gemeng word met 10 mL van 'n ander vloeistof, hoef die oplossing nie presies 20 mL op te lewer nie. Vir verdunde oplossings kan hierdie effekte egter gewoonlik verwaarloos word.

Gewoonlik word 'n weegskaal gebruik om die hoeveelheid opgeloste stof te bepaal. Die stof word in 'n maatkolf oorgebring en oplosmiddel word tot 'n geykte streep toegevoeg. Dit bepaal die volume van die hele oplossing, nie van die oplosmiddel nie.

Hierdie eenheid neem ook 'n homogene oplossing in 'n oplosmiddel aan soos die molariteit.

Die molaliteit van 'n opgeloste stof X is gedefinieer as: 

Die eenheid van molaliteit is formula_5

Hierdie eenheid vereis net 'n goeie weegskaal en is nie gevoelig vir temperatuursverskille of volumekontraksies nie.

Indien die oplosmiddels isotoopmengsels van lig en swaar water ( en ) is, is dit dikwels nuttig om 'n eenheid te gebruik wat nie afhanklik van die massaverskil tussen die twee isotope is nie. Die akwamolaliteit is gedefinieer as die aantal mole opgeloste stof per 55,51 mol water ongeag of dit lig of swaar is nie. Vir is dit dus 1,00 kg, vir is dit 1,11 kg, maar op molêre basis is dit dieselfde hoeveelheid.

Konsentrasiemate gebaseer op fraksies is dimensieloos, maar daar is verskeie van hulle. Daar hoef nie aangeneem te word dat daar 'n duidelike meerderheidskomponent is nie.

Die molfraksie van 'n komponent A is gedefinieer as:

Die molfraksie het altyd 'n waarde tussen 0 en 1.

Vir 'n mengsel met net twee komponente A en B geld:

Die mengsel hoef nie homogeen te wees nie, maar kan uit meer dan een fase bestaan.

Die massafraksie van 'n komponent A is gedefinieer as:

Die volumefraksie van 'n komponent A is gedefinieer as:

Hierdie definisie geld vir "ideale oplossings". Vir nie-ideale oplossings is die volume van die homogene oplossing nie heeltemal gelyk aan die som van die toegevoegde volumes nie. Daar kan 'n bietjie saamtrekking of uitsetting optree. Dan is die volume van A gedefinieer as dié volume van A wat toegevoeg moet word om die eindvolume van die mengsel te bereik (die parsiële volume).

Die molariteit word veral baie gebruik vir oplossings met lae konsentrasies in die analitiese chemie, waar veral "volumetries" gewerk word. Oplossings met 'n bekende molariteit word gemaak deur gebruik te maak van 'n weegskaal ("gravimetries") vir die opgeloste stof (stowwe) en 'n "volumetriese" fles om die totale volume van die oplossing vas te leg.

Die molaliteit is suiwer "gravimetries": die oplosmiddel word "geweeg" en volumetriese flesse in nie nodig nie. Gravimetriese metings is dikwels baie noukeurig. 'n Belangrike verskil is ook dat molariteit deel deur die oplossing, molaliteit die oplosmiddel.

Vir waterige oplossings met lae konsentrasies dra die opgeloste stowwe baie min by tot die volume van die oplossing en het die molariteit en die molaliteit ongeveer dieselfde waarde. Maar dit is nie die geval vir andere oplosmiddels as water nie. Vir water is een kilogram mos ongeveer een liter, maar andere oplosmiddels het 'n andere digtheid. Om die een eenheid om te sit in die andere is dus die digtheid van die oplossing nodig. Ongelukkig is dit veral voor meer gekonsentreerde oplossings nie altyd bekend nie.

'n Andere verskil tussen molaliteit en molariteit is dat by verwarming die molaliteit nie verander nie, maar wel die molariteit. Die volume is mos afhanklik van die temperatuur, maar nie die aantal mol of die massa nie.

Molaliteite is deur die molêre massa van die oplosmiddel eenvoudig om te sit in molfraksies. Vir molariteit is die digtheid dikwels 'n probleem daarby.

Vir baie gekonsentreerde stelsels, byvoorbeeld 'n 50/50 mengsel van water en alkohol is dit moeilik te sê wat die oplosmiddel en wat die opgeloste stof is en in dié geval word meestal gewerk met molfraksies. Polimere is 'n uitsondering omdat daar die molêre massa niet skerp bepaal is maar 'n verdeling vertoon. In dié geval is 'n massafraksie te verkies. In die fisiese chemie word veral met molaliteit, molfraksie of massafraksie gewerk.

Volumefraksies het 'n komplikasie indien die volumes uitset of saamtrek, maar gewoonlik is hierdie effek klein en verwaarloosbaar. Alkoholkonsentrasies in dranke soos bier of wyn word dikwels in volumefraksies of -persente uitgedruk.


</doc>
<doc id="47266" url="https://af.wikipedia.org/wiki?curid=47266" title="Oplossing (chemie)">
Oplossing (chemie)

In chemie is 'n oplossing 'n homogene mengsel wat saamgestel word uit twee of meer stowwe. In so 'n mengsel word die "opgeloste stof" opgelos in 'n ander stof, wat die "oplosmiddel" genoem word.

Gewoonlik word die element of stof waarvan die grootste hoeveelheid teenwoordig is as die oplosmiddel gesien. Oplosmiddels kan gasse, vloeistowwe, of vastestowwe wees. Die oplossing wat vorm het dieselfde fisiese toestand as die oplosmiddel. Opgeloste stowwe kan ook gasse, vloeistowwe, of vastestowwe wees.

Slegs gasse los op in alle moontlike fisiese toestande. 'n Voorbeeld van 'n oplossing in gas is lug (suurstof en ander gasse opgelos in stikstof). Aangesien interaksies tussen molekules byna geen rol speel nie, vorm opgeloste gasse triviale oplossings. Gasse is in mekaar mengbaar, met sekere uitsonderings bo die kritieke punt. Reaksies is steeds moontlik in die gasfase, soos by ammoniak en chloorgas:

Indien hierdie gasse by mekaar gevoeg word, ontstaan ammoniumchloried, wat 'n vaste stof is, en as 'n digte "rook" waargeneem kan word.

Gasmengsels kan ook plofbaar wees, soos waterstof en suurstof. 'n Vonk kan dit tot ontploffing bring:

Indien die oplosmiddel 'n vloeistof is sal gasse, vastestowwe en ander vloeistowwe daarin oplos.
Voorbeelde hiervan is:


Die oplosbaarheid van gasse in 'n vloeistof kan dikwels goed met Henry se wet beskryf word.


Indien die twee vloeistowwe chemies baie op mekaar lys, kan die oplossing soms as 'n ideale oplossing met Raoult se wet beskryf word. Indien hulle meer verskil kan dalk in 'n verdunde oplossing steeds Raoult se wet vir die oplosmiddel (die meerderheidskomponent) gebruik word, maar die opgeloste stof vereis dikwels Henry s'n.


Liggaamsvloeistowwe is voorbeelde van komplekse vloeibare oplossings, met baie verskillende opgeloste stowwe. Hulle is elektroliete omdat hulle opgeloste ione bevat (bv. kalium en natrium). Verder bevat hulle opgeloste molekules soos suiker en ureum. Suurstof en koolstofdioksied is ook 'n noodsaaklike komponent van bloedchemie, waar beduidende veranderinge in hul konsentrasies 'n teken van siekte of besering is.

Indien die oplosmiddel 'n vastestof is sal gasse, vloeistowwe en ander vastestowwe daarin oplos.
Voorbeelde hiervan is:


Die vermoë van 'n verbinding om te ontbind in 'n ander verbinding word oplosbaarheid genoem. Wanneer 'n vloeistof in staat is om volledig op te los in n ander vloeistof is dié twee vloeistowwe mengbaar. Twee stowwe wat nooit kan meng om 'n oplossing te vorm nie, word onmengbaar genoem.

Alle oplossings het 'n positiewe entropie van vermenging. Die interaksies tussen verskillende molekules of ione kan energiek bevoordeel word of nie. As interaksies ongunstig is, sal die vrye energie afneem met toenemende konsentrasie. Op 'n sekere punt sal die energie verlies meer wees as die entropie, so oplossing is dan versadig. Die punt waarby 'n oplossing versadig word kan aansienlik verander met verskillende omgewingsfaktore soos temperatuur, druk, en besoedeling. Hoe hoër 'n vastestof of vloeistof se temperatuur hoe meer stof sal daarin oplos, terwyl meeste gasse as oplosmiddel se oplosbaarheid verminder met verhoogde temperatuur. Hierdie gedrag is die gevolg van 'n eksotermiese entalpie van die oplossing. Die oplosbaarheid van vloeistof in vloeistof is oor die algemeen minder vatbaar vir temperatuur verandering as gas of vastestof in vloeistof.

Die fisiese eienskappe van verbindings soos die smeltpunt en kookpunt verander wanneer ander verbindings daarby gevoeg word.

Die eienskappe van ideale oplossings kan bereken word deur die lineêre kombinasie van die eienskappe van die oplossding se komponente. As beide opgeloste stof en oplosmiddel bestaan in gelyke hoeveelhede (soos bv 'n 50% etanol, 50% water oplossing), word die konsepte van "opgeloste stof" en "oplosmiddel" minder relevant, maar die stof wat meer dikwels gebruik word as 'n oplosmiddel is normaalweg aangewys as die oplosmiddel (in hierdie voorbeeld, water).

In beginsel kan alle tipes vloeistowwe dien as oplosmiddel: vloeibare edelgasse, gesmelte metale, gesmelte soute, gesmelte kovalente netwerke en molekulêre vloeistowwe. In die praktyk van chemie en biochemie, is die meeste oplosmiddels molekulêre vloeistowwe. Dié vloeistowwe kan geklassifiseer word as polêr en nie-polêr, na gelang van die beskikking oor 'n permanente molekulêre dipool. Nog 'n onderskeid is of die molukule in staat is om waterstof bindings te onderhou of nie. Water, die mees gebruikte oplosmiddel, is beide polêre en kan waterstofbindings onderhou.

Soute los op in polêre oplosmiddels, en vorm positiewe en negatiewe ione wat na die positiewe en negatiewe punte van die oplosmiddel molekules, onderskeidelik aangetrek is. Sulke oplossings staan as elektroliete bekend.

Vir nie-ioniese opgeloste stowwe, is die algemene reël: soort los in soort op

Polêre opgeloste stowwe los op in polêre oplosmiddels, en vorm polêre bindings of waterstofbindings. 'n Voorbeeld hiervan is alkoholiese drank wat waterige oplossings is van etanol. Aan die ander kant, los nie-polêre stowwe beter op in nie-polêre oplosmiddels. Voorbeelde hiervan is verskeie koolwaterstowwe soos olie en ghries wat maklik meng met mekaar, terwyl dit onmengbaar is met water.


</doc>
<doc id="47267" url="https://af.wikipedia.org/wiki?curid=47267" title="Oplosmiddel">
Oplosmiddel

'n Oplosmiddel is 'n vloeistof, vastestof of gas wat 'n ander vloeistof, vastestof of gas toelaat om daarin op te los. Algemene gebruike vir organiese oplosmiddels is droogskoonmaak (bv. tetrachloroëtileen), verfverdunner (bv. tolueen en terpentyn), naellakverwyderaar en gomoplossers (bv. asetoon, metielasetaat, etielasetaat), seep, parfuum (etanol) en in chemiese sintese. 

Die gebruik van anorganiese oplosmiddels (behalwe water) is tipies beperk tot navorsingschemie en sekere tegnologiese prosesse. Oplosmiddels is gewoonlik vloeistowwe wat die vermoë het om vaste stowwe, ander vloeistowwe of gasse daarin op te los of te versprei. Sulke oplosmiddels word daagliks doeltreffend in huishoudings, laboratoria en die nywerheid gebruik. 

Verskillende klasse dispersie sisteme, dit wil sê die verspreiding van 'n stof in 'n ander stof (die oplosmiddel). word onderskei: oplossings, kolloïde, en suspensies en emulsies. Die onderskeid tussen die verskillende klasse word op grond van die opgeloste stowwe se grootte en aard gemaak. Om as ŉ oplossing te kwalifiseer, moet die stof wat opgelos word (die opgeloste stof), molekules of ione (gelaaide deeltjies) met 'n diameter van 10 tot 10 mm wees, en die opgeloste stof en oplosmiddel moet tot 'n homogene mengsel verenig wees. 

Dit beteken dat as die oplossing met behulp van 'n baie sterk mikroskoop bestudeer word, die opgeloste stof nie meer van die oplosmiddel onderskei kan word nie. Die bekendste en algemeenste oplosmiddel is water (H0). Wat ware mengsels vorm met byvoorbeeld ammoniak ('n gas), alkohol (ŉ vloeistof) en tafelsout ('n vaste stof). 'n Oplosmiddel moet aan sekere vereistes voldoen, want dit mag geen blywende chemiese reaksies met die opgeloste stof aangaan nie. 

Omdat oplosmiddels vir 'n verskeidenheid doeleindes aangewend word, moet dit bestendig wees en ŉ lae kook punt hê. Wanneer dit gekook, gedistilleer of gekristalliseer word, moet daar geen onsuiwerhede of reste gevorm word nie. 'n Verdere voorwaarde is dat die oplosmiddel en die opgeloste stof weer deur 'n verskeidenheid van skeidingsmetodes, soos kristallisasie en distillasie, geskei moet kan word. 

Die eienskap word baie in die nywerheid toegepas, byvoorbeeld vir die verkryging van sout uit seewater: die water word toegelaat om te verdamp en slegs die sout bly agter. Sekere opgeloste stowwe verkies om met spesifieke oplosmiddels te verbind omdat hulle sekere eienskappe soos elektriese ladings, grootte, ensovoorts, gemeen het. Die voorkeur word alledaags gebruik, soos wanneer koffie of tee gemaak word ('n aftreksel) of wanneer stowwe in chemielaboratoria gesuiwer word (ekstraksie).

'n Mens kan op grond van die chemiese samestelling en struktuur van oplosmiddels verskillende soorte onderskei, byvoorbeeld organiese en anorganiese oplosmiddels. Die algemeenste organiese (koolstofverbindings) oplosmiddels is die koolwaterstowwe (alkane), alkohole, esters, eters, ketone en koolstofhalogeenverbindings. Water en anorganiese sure en basisse is die vernaamste anorganiese oplos- middels. 

Baie oplosmiddels bevat waterstofverbindings, soos water (HO), salpetersuur (HNO), swaelsuur (HSO) en vloeibare ammoniak (NH); die waterstof dissosieer en protone in oplossing word gevorm. 'n Ander soort is die aprotiese oplosmiddels, wat geen waterstowwe bevat nie, soos vloeibare SO, NO, NOCI, SeOCI, JCI, BrF, AsCI en HgBr. Die mate van oplosbaarheid van 'n oplosmiddel word bepaal deur ŉ aantal faktore soos temperatuur, druk en digtheid, maar die belangrikste faktor is die molekules se elektriese ladingsverdeling (polariteit). 

Teoreties het atome ŉ negatief gelaaide elektron-"dop", met 'n oorwegend positief gelaaide kern, maar faktore soos die aanwesigheid van ander atome of molekules, elektriese en magnetiese velde kan subtiele veranderings in die verspreiding van ladings veroorsaak. Sulke verspreiding bring mee dat die molekule se een kant meer positief en die ander kant meer negatief gelaai is. Molekules wat sulke ladingsverskuiwing kan ondergaan, word polêre molekules genoem, en oplossings wat sulke molekules bevat, word polêre oplossings genoem. 

Die bekendste polêre oplosmiddel is water, maar die meeste anorganiese sure en basisse toon dieselfde eienskap. Sommige oplosmiddels, soos die gechloreerde en aromatiese koolstofverbindings, is swak poter. Die nie-polêre oplosmiddels is stowwe soos swaelkoolstof, benseen (bensol) en die versadigde koolwaterstowwe. Die nie-polêre molekules se elektronverspreiding is te eweredig om die ontstaan van enige subtiele ladingsverspreidings te veroorsaak.

Die Latynse gesegde "similia similibus solventur" (letterlik "gelyke word deur gelyke opgelos") het ontstaan nadat daar gemerk is dat stowwe baie goed in chemies verwante oplosmiddels oplos. Water (H- OH) los byvoorbeeld die chemies verwante alkohole (CH - OH) en die monosakkariede, wat OH-groepe bevat, goed op, terwyl benseen ('n organiese stof) tolueen en swaelkoolstof swael goed oplos. 

Organiese oplossings, soos asetoon in chloroform, word gevorm wanneer die asetoon molekules met behulp van swak verbindings (onder meer waterstofverbindings) na die chloroformoplosmiddel trek; die proses word solvasie genoem. Die hidrasie-effek kan verkry word wanneer polêre en/of ioniese stowwe met mekaar verbind, dit wil sê wanneer opponerende ladings mekaar aantrek en veroorsaak dat die oplossing se molekules in ŉ redelik geordende struktuur voorkom. 

Aangesien verwante stowwe in mekaar oplos, los polêre stowwe en ione goed op in polêre oplosmiddels. 'n Mens kan dus voorspel dat die sterk polêre tafelsout (Na CI) in polêre water sal ioniseer en 'n sterk oplossing sal vorm, terwyl die swak polêre chloroform (CHCI) nie so goed nie en die nie-polêre koolstoftetrachloried (CCI) glad nie oplosbaar is nie. Die verskille in oplosbaarheid kan in huishoudings en in die nywerheid toegepas word om verskillende stowwe te ekstraheer en te skei, byvoorbeeld in chromatografiese prosesse. 

Omdat oplosmiddels vir 'n groot verskeidenheid doeleindes gebruik word, is die soort oplosmiddel baie belangrik. Die keuse van 'n oplosmiddel berus op die oplosbaarheid, kookpunt, vlugtigheid, digtheid, viskositeit, brandbaarheid (hier is faktore soos selfontbranding en ontploffingsgevaar belangrik), omgewingsfaktore en giftigheid (velirritasie en asemhalingversteuringsgevare). Die mengbaarheid met ander oplosmiddels is ook ŉ belangrike faktor, want 2 soorte word dikwels gemeng, terwyl die koste en herwinbaarheid eweneens belangrik is.

Oplosmiddels word in die nywerheid gebruik as bestanddeel in reinigings-, ontvettings- en vreetmiddels. Koolstofhalogeenverbindings word gebruik om olieagtige lae van metaaloppervlakke te verwyder omdat sulke stowwe baie maklik in die oplosmiddel oplos. 

Die hele oplossing kan dan met 'n ander oplosmiddel van so 'n oppervlak afgespoel word. Dieselfde beginsel is ook op ontvettings- en vreetmiddels van toepassing. Oplosmiddels kan voorts gebruik word om nuttige stowwe te dra, soos in farmaseutiese preparate, waar die geneesmiddels in byvoorbeeld water opgelos word en dit as ŉ vloeistof gedrink word. Alkohol word weer in kosmetiese middels gebruik, terwyl olies insektedoders dra. 'n Ander belangrike funksie is dat dit as medium vir chemiese reaksies dien; in die verband is water in lewende organismes essensieel. 

Oplosmiddels word ook aangewend as hulpmiddel in die rubber-, kleefstof-, lak- en tekstielnywerheid. In chemiese laboratoria word oplosmiddels ook in spektrumanalise of chromatografie gebruik. Huishoudelike toepassings van oplosmiddels word in reinigingsmiddels en verdunningsmateriaal aangetref. Trichloroëtileen of koolstoftetrachloried kan as bleikmiddel dien, terwyl terpentyn gebruik word om verf te verdun en spiritus en benseen om vette te verwyder. Asetoon word kosmeties gebruik om naellak te verwyder, terwyl alkohol in middels vir vetterige velle as vetverwyderaar aangewend word.



</doc>
<doc id="47268" url="https://af.wikipedia.org/wiki?curid=47268" title="Krefeld">
Krefeld

Krefeld is 'n stadsdistrik in die Duitse deelstaat Noordryn-Wesfale. Die stad het 234 396 inwoners in 2011 gehad en lê teenaan die Ryn op die linkeroewer noord-wes van Düsseldorf en suid-wes van Duisburg.


</doc>
<doc id="47274" url="https://af.wikipedia.org/wiki?curid=47274" title="Galbraith Lowry Cole">
Galbraith Lowry Cole

Sir Galbraith Lowry Cole (1 Mei 1772 - 1842) was die vyfde Britse goewerneur van die Kaap die Goeie Hoop, opvolger van lord Charles Somerset en voorganger van sir Benjamin D'Urban.

Cole is in Ierland gebore. Hy dien eers as goewerneur van Mauritius van 1823 tot 1828 totdat hy na die Kaap die Goeie Hoop verplaas word. Tydens sy bewind vind belangrike gebeure plaas, waaronder die herverskyning van die eens verbode "South African Commercial Advertiser", die stigting van die Suid-Afrikaanse Kollege (later die Universiteit van Kaapstad en SACS) en die bou van nuwe paaie, byvoorbeeld die pad deur die pas wat na Cole genoem is, die Sir Lowryspas. 

Cole het veel moeite gehad om die oproerige stamme aan die Oosgrens te bedwing. Teen 1820 is talle reuse-plase in die latere distrik Colesberg aangelê en in 1822 vra boere die regering om 'n dorp op die perseel van die verlate sendingpos van die Londense Sendinggenootskap te stig. Die owerheid staan op 27 Januarie 1830 sowat 15 500 hektaar aan die Nederduitse Gereformeerde Kerk toe en so ontstaan Colesberg, genoem na Cole. Die NG gemeente Colesberg het drie jank lank na sy ontstaan in 1826 as "Torenberg" (verkeerde spelling van "Toverberg") bekend gestaan, maar dit staan reeds meer as 180 jaar lank bekend as Colesberg. 

In 1833 tree hy af en sterf nege jaar later.




</doc>
<doc id="47275" url="https://af.wikipedia.org/wiki?curid=47275" title="John Cradock">
John Cradock

Sir John Francis Cradock (11 Augustus 1759–26 Julie 1839) was die derde Britse goewerneur van die Kaap die Goeie Hoop.

Hy is in Ierland gebore en was die seun van aartsbiskop John Cradock van Dublin. Hy word in 1811 goewerneur van die Kaap. Sy militêre vernuf was uiters nuttig in die oorlog aan die Oosgrens teen die Xhosas. Rondgaande howe was 'n nuwigheid wat tydens sy bewind ingevoer is. Sy grondhervorming is 'n blywende nalatenskap wat die hedendaagse stelsel van titelaktes daargestel het.

Hy is in 1812 tot generaal bevorder en keer die volgende jaar terug na Brittanje waar hy die familienaam Caradoc aanneem. Later word kry hy 'n ridderskap as baron Howland.

Die dorp Cradock is na hom genoem.



</doc>
<doc id="47276" url="https://af.wikipedia.org/wiki?curid=47276" title="Benjamin D'Urban">
Benjamin D'Urban

Sir Benjamin D'Urban (1777 - 25 Mei 1849) was 'n vroeë Britse goewerneur van die Kaap die Goeie Hoop na wie Durban sowel as Durbanville (met die -ville bygevoeg om verwarring met eersgenoemde te voorkom) genoem is.

Hy is in Halesworth naby Norwich gebore. Sy voorsate was Franse Hugenote wat hulle in Engeland gevestig het om vervolging in hulle vaderland vry te spring. Op 16 Januarie 1834 word hy goewerneur van die Kaap, midde-in die Sesde Grensoorlog. Hy was die opvolger van sir Galbraith Lowry Cole. Hy het die oorlog in Brittanje se guns beëindig en die Provinsie van Koningin Adelaide gestig. Dit was geleë tussen die see, die vorige grens en die Groot-Keirivier en het net bestaan van 10 Mei tot 5 Desember 1835. Die Koloniale Kantoor het 'n einde daaraan gebring omdat D'Urban grond in die kortstondige provinsie aan swart lojaliste uitgegee het.

D'Urban het geen ondersteuning van die rykshoofstad, Londen, gekry nie en moes die probleme wat die Groot Trek meegebring het in die Kaap die hoof probeer bied. Hoewel hy persoonlik gewild onder die nedersetters aan die Kaap was, het sy amp algaande onhoudbaar geraak. Ondanks sy bevordering tot luitenant-generaal in 1837 is hy die volgende jaar uit die amp as goewerneur ontslaan. In sy militêre hoedanigheid bly hy egter in Suid-Afrika aan tot 1846, toe hy opperbevelvoerder van die Britse magte in Noord-Amerika word.

Hy sterf in dié amp in Montreal op 25 Mei 1849.





</doc>
<doc id="47280" url="https://af.wikipedia.org/wiki?curid=47280" title="Lenin-mausoleum">
Lenin-mausoleum

Die Lenin-mausoleum (Russies: Мавзолей В.И. Ленина, "Mawzolei W.I. Lenina") aan die westekant van Rooiplein is ’n belangrike monument uit die Sowjettyd. Dit staan teen die Kremlinmuur onder die Senatskaja-toring. Binne-in word die gebalsemde lyk van die rewolusionêr en stigter van die Sowjetunie, Wladimir Lenin, uitgestal.

Kort ná die dood van Lenin is duisende telegramme ontvang van mense wat gevra het dat sy liggaam behoue bly. Op die oggend van 23 Januarie het prof. Aleksei Abrikosof, ’n vooraanstaande patoloog, Lenin se lyk gebalsem om dit ongeskonde te hou tot met sy begrafnis. In die nag van 23 Januarie is die argitek Aleksei Sjtsjoessef opdrag gegee om binne drie dae ’n graftome te bou sodat mense ’n laaste huldeblyk aan Lenin kon bring.

Op 26 Januarie is besluit om die graftome op Rooiplein langs die Kremlin-muur te plaas. Teen 27 Januarie het Sjtsjoessef ’n graftome van hout gebou en om 16:00 op daardie dag is Lenin se doodskis daarin geplaas. Meer as 100 000 mense het die graftome binne ’n maand en ’n half besoek. In dieselfde jaar het Sjtsjoessef die graftome vervang met ’n groter weergawe.

In 1929 is vasgestel dat Lenin se liggaam vir ’n baie langer tydperk behoue kon bly. Daar is toe besluit om die houtmausoleum met een van stene te vervang. Dit is in Oktober 1930 voltooi. Dit het van buite die vorm van ’n meervlakkige piramide wat geskoei is op die ontwerp van antieke graftomes. Dit is ook deur Sjtsjoessef ontwerp. In 1973 het die beeldhouer Nikolai Tomski ’n nuwe sarkofaag ontwerp.

Tydens Sowjet-parades het staatshoofde en ander hoogwaardigheidsbekleërs die parades vanaf die dak van die mausoleum dopgehou.

Tussen 1924 en 1972 het meer as 10 miljoen mense die mausoleum besoek. Die lyk van Josef Stalin het langs dié van Lenin gelê van sy dood in 1953 tot op 31 Oktober 1961, toe dit verwyder is en buite die Kremlin-mure begrawe is.

Die mausoleum is elke dag behalwe Maandae en Vrydae oop van 10:00 tot 13:00. Toegang is gratis en mense wag steeds in lang rye om Lenin se liggaam te sien.

Die gebou is die afgelope paar jaar in omstredenheid gehul. Baie mense, soos die laaste Sowjet-staatshoof Michail Gorbatsjof, wil hê dat Lenin se lyk eindelik begrawe word.



</doc>
<doc id="47281" url="https://af.wikipedia.org/wiki?curid=47281" title="Viljoenshof">
Viljoenshof

Viljoenshof is 'n gehuggie sowat 45 km suidwes van Bredasdorp in die Wes-Kaap geleë. Dit is eers "Wolfgat" of "Wolvengat" genoem en is later hernoem ter ere van ds. D.J. Viljoen, predikant van die NG gemeente Bredasdorp van 1904 tot 1934.

Die aanvanklike naam "Wolvengat" verwys na die bruinhiëna of beter bekend as die strandwolf, wat volop was in die omgewing.

Die kern van die dorpie was die kerksaal, die skool en die handelspos wat ook die posagentskap ingesluit het. 'n Kerkhof waar geslagte Viljoenshoffers begrawe lê, voltooi die prentjie. Deesdae is dit nog net die handelspos, wat nou 'n algemene handelaar is, wat funksioneer. Die klem het intussen verskuif van 'n landbougemeenskap na 'n blyplek vir kunstenaars en skrywers - waarvoor dit uiteraard ideaal is.

Die skool is in die tagtigerjare gesluit en die laaste skoolhoof was mnr. Wessel Moolman, wat terselfdertyd ook die onderwyser was vir sy ses leerlinge van Sub A tot Standerd 5. Hy was ook die koster van die kerk, Kommissaris van Ede en moes dikwels die kerkdiens lei wanneer die predikant nie teenwoordig kon wees nie.



</doc>
<doc id="47282" url="https://af.wikipedia.org/wiki?curid=47282" title="GUM">
GUM

Die afdelingswinkel GUM of GOeM (uitgespreek Ghoem) aan die oostekant van Rooiplein in Moskou beslaan die hele gebied tussen Nikolskaja- en Iljinka-straat. Dit het in 1921 sy huidige naam gekry (GUM het in die Sowjettyd gestaan vir Государственный Универсальный Магазин, "Gossoedarstwenni Oeniwersalni Magazin" of "Staatsafdelingswinkel"; vandag staan dit vir Главный Универсальный Магазин, "Glawni Oeniwersalni Magazin" of "Hoofafdelingswinkel").

Vanweë sy ligging aan Rooiplein, sy argitektuur en sy grootte (die verkooparea beslaan sowat 35 000 m) is die GUM die bekendste inkoopsentrum in Rusland.
Dit is in 1893 gebou in die plek van ’n gebou wat sedert 1815 die Boonste ry van die destydse mark beslaan het en ’n groot deel van die handelsbedrywighede van Kitai-gorod onder een dak verenig het. Nadat die gebou sedert die 19de eeu toenemend verval het, was daar voortdurend planne om dit met ’n ander gebou te vervang. Dit het eers in die 1890's plaasgevind ná ’n kompetisie onder argitekte. Dit is gewen deur ’n Sint Petersburgse professor in argitektuur, Aleksander Pomerantsef, en die toe nog taamlik onbekende ingenieur Wladimir Sjoechof.

Die gebou is in 1893 voltooi in dieselfde ou Russiese styl as die Historiese Staatsmuseum. Dit het twee dekoratiewe torings asook ’n indrukwekkende glasdak wat drie gange bedek en uit sowat 60 000 stukke glas bestaan.

Teen die tyd van die Russiese Rewolusie in 1917 het die gebou uit 1 200 winkels bestaan. Tydens die Sowjettyd het die gebou ’n wisselvallige geskiedenis gehad. In die begin van die 1930's is dit vir twee dekades gesluit en is dit gebruik as 'n kantoor- en woonkompleks. Ná die selfmoord van Stalin se vrou, Nadezjda, in 1932 is dit gebruik om haar lyk ten toon te stel.

Van 1953 af tot met die verbrokkeling van die Sowjetunie was die GUM die land se vlagskip-afdelingswinkel wat nie gebuk gegaan het onder die konstante skaarste aan lewensmiddele van die sosialistiese ekonomie nie. In die 1990's is die GUM geprivatiseer en aansienlik gerestoureer. Nadat dit ’n paar keer van eienaar verwissel het, het die supermarkketting Perekrjostok dit eindelik gekoop. Die naam is so verander dat die afkorting steeds GUM is. Vandag is dit ’n luukse inkoopsentrum met duurder koopware. In 2005 was daar sowat 200 winkels. ’n Plaaslike grappie is dat niemand enigiets in GUM kan bekostig nie.



</doc>
<doc id="47284" url="https://af.wikipedia.org/wiki?curid=47284" title="Moskouse Historiese Staatsmuseum">
Moskouse Historiese Staatsmuseum

Die Moskouse Historiese Staatsmuseum (Russies: Государственный Исторический музей, "Gosoedarstwenni Istoritsjeski Moezei") is ’n geskiedenismuseum aan Rooiplein in Moskou. Uitstallings wissel van oorblyfsels van prehistoriese stamme wat in die hedendaagse Rusland gebly het tot kunswerke van onskatbare waarde wat deur lede van die Romanof-dinastie bymekaargemaak is.

Die eerste apteek in Moskou het van die begin van die 18de eeu op dié plek gestaan. Dit is in 1755 ombou en was twee dekades lank die eerste kampus van die destyds nuut geboude Moskouse Staatsuniversiteit wat in dié jaar deur Michail Lomonosof gestig is.

Die huidige gebou is spesiaal gebou vir die Historiese Museum, wat in 1872 gestig is, en in Mei 1883 ingewy. Die argitek was Wladimir Sherwood, wat dikwels gebruik gemaak het van die tradisionele Russiese styl. Die gebou het ’n ou Russiese voorkoms: Die fasade herinner aan dié van tradisionele Russies-Ortodokse kerke, met torings wat pas by die Kremlin-torings. Die vorm van die dak herinner aan dié van die Terem-paleis in die Kremlin, ’n styl wat in die 16de en 17de eeu gebruik is vir herehuise.

Vandag is die Historiese Museum die grootste en bekendste geskiedenismuseum in Rusland. Dit bevat sowat 4,5 miljoen items uit die Russiese geskiedenis en hou jaarliks spesiale temagebonde uitstallings.

Belangrike items sluit in ’n sloep wat aan die oewers van Wolga-rivier opgegrawe is, goue kunswerke van die Skitiërs, manuskripte wat tot uit die 6de eeu dateer en houtvoorwerpe. Die museum se muntstukversameling alleen bestaan uit 1,7 miljoen stukke; dit is die grootste in Rusland.



</doc>
<doc id="47287" url="https://af.wikipedia.org/wiki?curid=47287" title="Kazan-katedraal">
Kazan-katedraal

Die Katedraal van die Kazanse ikoon van Gods Moeder (Собо́р Каза́нской ико́ны Бо́жией Ма́тери, "Sobor Kazanskoi ikoni Bozjnei Materi") of Kazan-katedraal (Каза́нский собо́р, "Kazanski sobor") is ’n Russies-Ortodokse kerk in die noordoostelike hoek van Rooiplein in Moskou. ’n Kerk het reeds sedert die 1620's op dié plek gestaan, eers van hout en later van stene. Die huidige katedraal is in 1993 herbou.

Die naam kom van die Kazanse Ikoon van Gods Moeder, wat eeue lank al deur die Russies-Ortodokse gelowiges geëerbiedig word. Nadat Koezma Minin en prins Dmitri Posjarski in 1612 ’n leër op die been gebring het om die Pole uit die Kremlin te verdryf, het die prins ’n kerk met sy eie geld laat bou. Hy het glo verskeie kere tot die ikoon gebid tydens die stryd teen die indringers.

Dit stem ooreen met die Russiese tradisie om kerke te laat bou om belangrike oorwinnings te vier, nes die geval was met die Sint Basilius-katedraal op die plein, wat gebou is om die Russe se oorwinning oor die Tartare te vier.

Nadat die aanvanklike kerk in 1632 deur ’n brand verwoes is, het die tsaar opdrag gegee dat ’n steenkerk op die plek gebou word. Dit is in Oktober 1636 ingewy. Dit is daarna soveel gerestoureer dat die oorspronklike ontwerp verlore gegaan het. In 1929–1932 is die kerk se buitekant heeltemal herbou volgens die oorspronklike ontwerp.

Josef Stalin het die katedraal in 1936 saam met ’n paar ander historiese geboue laat sloop om plek te maak vir groot militêre voertuie tydens Sowjet-parades. Ná die verbrokkeling van die Sowjetunie was die Kazan-katedraal die eerste kerk wat herbou is. Dit is in 1993 voltooi.



</doc>
<doc id="47288" url="https://af.wikipedia.org/wiki?curid=47288" title="Gedenkteken vir Minin en Pozjarski">
Gedenkteken vir Minin en Pozjarski

Die Gedenkteken vir Minin en Pozjarski (Russies: Памятник Минину и Пожарскому, "Pamjatnik Minini i Pozjarskomoe") is ’n bronsstandbeeld voor die Sint Basilius-katedraal op Rooiplein in Moskou. Dit is in 1812–1818 opgerig vir Koezma Minin en prins Dmitri Pozjarski, wat in 1612 ’n leër op die been gebring het om die Pole uit die Kremlin te verdryf en so ’n einde te bring aan die Russiese Tyd van Beroeringe.

Dit is gemaak volgens ’n ontwerp deur die beeldhouer Iwan Martos en is ná ’n beplannings- en boufase van 15 jaar in Februarie 1818 feestelik onthul. Dit was ’n paar jaar ná die oorlog teen Napoleon en net nadat Moskou weer herbou is, en die gedenkteken het dus terselfdertyd gedien as simbool van die onoorwinbaarheid van Rusland en sy dapper seuns.

Dit het aanvanklik voor die hoofingang van die GUM gestaan, maar is in 1930 na sy huidige plek geskuif om plek te maak vir militêre parades van die voormalige Sowjetunie.

Sedert 2005 word 4 November weer gevier as die "Dag van die Vereniging van die Volk".


</doc>
<doc id="47290" url="https://af.wikipedia.org/wiki?curid=47290" title="Lobnoje Mesto">
Lobnoje Mesto

Die Lobnoje Mesto (Russies: Лобное место) is ’n 13 meter lange podium van wit stene in die suidoostelike deel van Rooiplein voor die Sint Basilius-katedraal. Dit is een van die min konstruksies op die plein wat in sy aanvanklike kondisie behoue gebly het.

Dit is in 1549 gebou toe die destyds 19-jarige tsaar Iwan die Verskriklike daar ’n toespraak gehou het. Daarna is dit gebruik om die tsaars se edikte af te kondig.

Volgens oorlewering was die oorspronklike podium van hout en is dit eers in die 1590's met stene herbou. Later is dit ook tydens feeste gebruik, onder meer vir tsaars en patrirage om toesprake te hou. Teregstellings is ook langs die podium gehou – die bekendstes hiervan was dié van die rebelleleier Stenka Razin in 1671 en die massateregstelling deur Pieter die Grote van die opstandige Streltsi aan die einde van die 1690's.

Nadat die hoofstad onder Pieter die Grote na Sint Petersburg geskuif is, het die podium sy destydse funksie verloor en was dit bloot ’n gedenkteken.


</doc>
<doc id="47291" url="https://af.wikipedia.org/wiki?curid=47291" title="Christina Storm">
Christina Storm

Christina Storm is 'n Afrikaanse model en aktrise.

Haar foto's het al op die voorblaaie van die "Elle" (Mei 1997), "SL" (Oktober 1999), "Sports Illustrated Swimwear" (1999) en "GQ" verskyn. 

Sy maak haar debuut as akteur in 2007 toe sy die rol van "Bienkie Naudé" in vertolk. In 2010 speel sy die rol van "Vanessa" in die Afrikaanse rolprent Jakhalsdans.



</doc>
<doc id="47297" url="https://af.wikipedia.org/wiki?curid=47297" title="Willem Botha">
Willem Botha

Willem Botha is 'n Afrikaanse sanger en akteur. Botha is in 2004 as 'n wenner van die Plusster-talentkompetisie wat deur Die Burger aangebied word aangewys. In 2007 neem hy deel aan kykNET se Idols-reeks en word as naaswenner bekroon waartydens hy 'n platekontrak met Sony-musiek losslaan. Sy debuutalbum, "Kô Ma Hier", is in 2007 uitgereik. In 2009 ontvang hy 'n "Euro Ster"-toekenning vir sy liedjie "Dis alles 'n Miracle" in die kategorie vir beste oorspronklike Afrikaanse liedjie.

Botha studeer tans drama aan die Universiteit van Stellenbosch.







</doc>
<doc id="47299" url="https://af.wikipedia.org/wiki?curid=47299" title="Wasserfall">
Wasserfall

Wasserfall is 'n Afrikaanse rock-musiekgroep van Pretoria. Die groeplede is Dewald Wasserfall (sang en kitaar) en Larry Pullen (kitaar). Pullen is 'n klanktegnikus wat al met Prime Circle, Springbok Nude Girls, Nataniël en Nianell saamgewerk het. Hulle debuutalbum, "Veralgemeen Jouself", is in 2007 uitgereik. Hulle tweede album, "Asem In", is in 2008 uitgereik.

Wasserfall het in 2011 ontbind en die groep maak nie meer musiek nie. Dewald Wasserfall het daarna 'n soloalbum vervaardig.

Groep se album:

Solo-albums:




</doc>
<doc id="47300" url="https://af.wikipedia.org/wiki?curid=47300" title="Prime Circle">
Prime Circle

Prime Circle is 'n Suid-Afrikaanse rock-musiekgroep van Witbank in Mpumalanga. Hulle word as een van die suksesvolste rock-groepe in Suid-Afrika beskryf.

Die groep is in Desember 2000 gestig. Hulle debuutalbum, "Hello Crazy World", is in 2002 uitgereik. Hulle tweede album, "Live This Life", volg in Oktober 2005. Hulle is bekend vir liedjies soos "Hello", "Same Goes For You", "Let Me Go", "Live This Life", "Maybe Wrong", "My Inspiration", "As Long as I'm Here" en "Miracle".

Prime Circle het by meeste groot konserte in Suid-Afrika opgetree en het al vir die Live-musiekgroep van die VSA geopen tydens die Suid-Afrikaanse been van hulle "Birds Of Pray"-toer. Hulle het ook tydens Nelson Mandela se 46664-konsert opgetree. Vroeg in 2006 tree hulle saam met Metallica en ander groepe soos Collective Soul, Simple Plan en Seether op tydens die "Coca-Cola Colab"-geleenthede in Pretoria, Durban en Kaapstad.

Die groep bestaan uit:





</doc>
<doc id="47306" url="https://af.wikipedia.org/wiki?curid=47306" title="46664">
46664

46664 is 'n reeks konserte wat ter ere van Nelson Mandela aangebied is om geld vir die bestryding van VIGS in te samel.

Die naam van die konsert is afgelei van die getalle 466 en 64. Mandela was die 466ste gevangene wat in '64 by Robbeneiland aangeland het.



</doc>
<doc id="47307" url="https://af.wikipedia.org/wiki?curid=47307" title="Jennifer Zamudio">
Jennifer Zamudio

Jennifer Zamudio is ’n Suid-Afrikaanse sangeres. Sy is op Gansbaai, Suid-Afrika, gebore en het op die Weskus-dorpie Laaiplek/Velddrif grootgeword. Haar van is van Spaanse afkoms en word foneties uitgespreek as “Za-moe-die-hou”. Sy het in 1989 aan die Hoërskool Swartland op Malmesbury gematrikuleer en woon die afgelope 28 jaar in Pretoria. 

Jennifer sing reeds die afgelope 18 jaar professioneel. Sy het haar sangloopbaan by Anneli van Rooyen se sangskool, Promuzik in Pretoria, begin. Sy in 2000 tydens die KKNK op Oudtshoorn deur die musiekpromotor Lydia Winchester raakgesien en dit het gelei tot haar eerste platekontrak.

Haar musiek is lewendig en energiek, maar sy sing ook ballades. Sy skryf van haar eie liedjies en kan kitaar speel. Sy het reeds 11 solo-albums agter haar naam: "Leef", "Jy is die een", "Ek het jou gevind", "Hart se loper", "Hoor hoor", "Hier's my hart", "’n Dekade van musiek" (’n dubbele CD ter viering van haar 10 jaar in die Afrikaanse musiekbedryf), "Die lewe is ’n liedjie", "Hart en siel", "15 Jaar spesiale uitgawe" (ter viering van haar 15 jaar in die Afrikaanse musiekbedryf) en "Ongelooflik". Sy is ook al ingesluit op 16 verskillende kompilasie-albums. 

Haar liedjie "Hart en siel", wat spesiaal vir haar geskryf is deur die liedjieskrywer Rudi Claase, was 22 weke lank in die no. 1-posisie op Bosveld Stereo se Top 20. Dit het ook gelei tot die enkelsnit “Sê dit harder” in 2015 wat ook deur Claase geskryf is. Die lied het ook kort ná uitreiking die verskeie no. 1-posisies behaal. 

In 2016 het Jennifer ’n spesiale projek saam met Allen McKendree van PGI Global in Nashville, VSA, aangepak en haar 11de CD, "Ongelooflik" uitgereik. Sy het met dié projek ook haar eerste registrasie as liedjieskrywer by ASCAP, die Amerikaanse weergawe van SAMRO, gekry.

In April 2017 het Jennifer ’n Ghoema-musiektoekenning in die kategorie beste country-album gewen vir haar album "Ongelooflik" en een vir die publiek se gunsteling- vroulike kunstenaar.





</doc>
<doc id="47311" url="https://af.wikipedia.org/wiki?curid=47311" title="Leonore Veenemans">
Leonore Veenemans

Leonore Mona Veenemans (getroude van Brewis) (Witbank 16 Februarie 1935 – naby Prins Albert 17 Februarie 1973) was 'n Suid-Afrikaanse sopraan wat opera- sowel as ligte musiek gesing het. Sy word waarskynlik die beste onthou vir haar vertolking van 'n Russiese volksliedjie wat in Afrikaans "Liefste Madelein" geword het. Hoewel sy slegs enkele langspelers tydens haar kort loopbaan in ligte musiek uitgereik het, is heelwat snitte van dié plate in later jare op versamelalbums ingesluit, ook nadat CD's langspeelplate vroeg in die jare 90 vervang het.

Reeds tydens haar tienerjare het sy welslae op plaaslike eisteddfods behaal. Haar sangafrigter was die Walliese sopraan Gwladys Jones Webber. Tydens haar studie aan die Onderwyskollege in Pretoria het sy haar sangafrigting tydelik gestaak, maar dit in 1951 in Johannesburg onder Stella Cavalli hervat. Eva Harvey het aangebied om verdere studie te finansier toe Veenemans in enkele verhoogproduksies opgetree het en bekend geraak het danksy radio-uitsendings.

In 1961 vertrek sy na Wenen, die hoofstad van Oostenryk, waar sy ses maande lank studeer. Met haar terugkeer na Suid-Afrika word sy gekies om Adele in "Die Fledermaus" van Johan Strauss II te sing tydens 'n opvoedkundige toer van die Suid-Afrikaanse Operavereniging (OPSA). Met die opening van Johannesburg se Stadskouburg in 1962 kry sy die rol van Hänsel in Engelbert Humperdinck se opera oor Hansie en Grietjie.

Drie jaar later besluit sy om haar voltyds op haar sangloopbaan toe te spits en sing sy in verskeie opvoerings van die destydse streeksrade, in musiekrolprente en neem sy ook talle plate met gewilde nommers op, waarvan "Liefste Madelein", 'n vertaling gegrond op 'n Russiese volkswysie, die bekendste is. Vir haar operarolle is sy dikwels afgerig deur Jossie Boshoff en Joyce Barker. In 1969 bring sy besoek aan Milaan vir verdere opleiding.

Sy sterf in 1973 in 'n motorongeluk op die nasionale pad naby Prins Albert. Ondanks die raad van vriende en kollegas het sy op die aand van haar dood besluit om Johannesburg toe te ry ná 'n uitvoering in die Nico Malan-operahuis in Kaapstad.

Haar suster, Barbara Veenemans is een van Suid-Afrika se mees gerespekteerde opera soprane wat vir al die streeksrade hoofrolle in Suid-Afrika gesing het. Barbara se sangloopbaan het oor 45 jaar gestrek. Leonore se broer, Bennie Veenemans (as seunsopraan), het ook gesing en opnames gemaak. Bennie word beskou as een van die beste seunsoprane wat Suid-Afrika tot dusver opgelewer het. Hy het tallose kunswedstryde gewen en in talle konserte met die beste sangers van sy dag, soos Emma Renzi en Webster Booth, opgetree. Hy het hom later as dokter bekwaam en op Hazyview in Mpumalanga 'n praktyk gehad.

PAK in die "Pretoria News" op 17 Mei 1963 het die volgende onder die opskrif "No champagne at the wedding" geskryf: "Dawie Couzyn, who displays a lively feeling for comedy in his role as Figaro, and in partnership with Leonore Veenemans as the pageboy Cherobino, came closest to realising Mozart's intension in this light-hearted opera. (In) a somewhat self-conscious demonstration of enthusiasm, a group of students pelted Pretoria soprano Nellie du Toit with flowers at the end of last night's performance of 'Die Huwelik van Figaro' (The Marriage of Figaro) at the Aula. This was our introduction to PACT's Opera Company and the individual performances were often admirable, the Josef Witt production was rather over-large for Mozart's intimate work; the whole lacked pace and, the emphasis on solidity and weight, it seldom had elegance … Without Dawie Couzyn's Figaro and Leonore Veenemans's Cherobino, the rather protracted performance would have been sadly lacking in any spirit of animation, though Nellie du Toit, as the Countess, was not in good voice but showed a nice humour of these complicated situations … Leonore Veenemans was a delightful Cherobino, dominating the stage with a lively boyishness from the first entrance . . ."

In die "Natal Mercury" van 27 Mei 1966 onder die opskrif "Exciting soprano" word die volgende oor Leonore geskryf: "She is South Africa's most exciting lyric soprano and I predict a brilliant future for her. This is how Miss Hermien Domisse, guest director of NAPAC's forthcoming 'Gipsy Baron', describes Leonore Veenemans, the young Benoni singer who will play the role of Saffi". Pieter Serfontein skryf in "Die Transvaler" op 16 Junie 1966: "NARUK kan met reg trots wees op hierdie opvoering … dit is beslis die beste wat nog in Durban op die planke was! Hierdie eer kom Hermien Dommisse (regisseuse) toe en natuurlik die opperbestuur wat haar gekies het om die Sigeunerbaron af te rig … Van die soliste was dit Leonore Veenemans (Saffi) en Gé Korsten wat 'n groot indruk gemaak het. Mej. Veenemans se Saffi is 'n natuurlike jong meisie, vol grasie en opregtheid. As dit later aan die lig kom dat sy van adellike afkoms is, kan 'n mens begryp waarom die Sigeunervurigheid ontbreek. Haar sangstem het die afgelope jaar sedert ons haar hier in Die Huwelik van Figaro gehoor het, tonne verbeter. Daar is nou 'n dramatiese kwaliteit wat sy tegnies ten volle benut. Die bekende Sigeunerlied het sy byvoorbeeld uitstekend gesing. 'n Sangeres wat ons hier (soos Hermien Dommisse) baie meer van behoort te hoor. Haar warme persoonlikheid behoort te pas by vele operarolle … 'n Groot applous vir die twee sangers wat ondanks 'n ongedissiplineerde (en uiters swaar) orkes, sang van hoë gehalte gelewer het..."

Pieter Serfontein van "Die Transvaler" skryf op 20 Desember 1966 die volgende resensie onder die opskrif "Jong kunstenaars beïndruk in opera en ballet": "Saterdag het drie jong kunstenaars die geleentheid gehad om hoofrolle te vertolk in TRUK se huidige opera- en balletopvoerings. In die aandopvoering het Leonore Veenemans die Mařenka-rol in Die Verkoopte Bruid gesing. SOPRAAN: Ons het Leonore Veenemans ongeveer vier jaar gelede hier in 'n opera-opvoering gesien. Dit is jammer. Indien hierdie voortreflike sopraan meer dikwels gebruik was in die verlede sou sy vandag beslis gereken kon word as een van ons voorste operasangeresse. Die sangstem is daar, die gawe tot toneelspeel ook … Leonore Veenemans se Marenka is 'n vrolike opgewekte dorpsmeisie wat groot patos toon sodra sy uitvind dat haar geliefde "ontrou" is. Haar voorstelling van die rol is geloofwaardig. In Saterdagaand se opvoering was sy die enigste wat oortuig het as 'n karakter. 'n Mens kon in Marenka glo, jy het saam met haar droefheid en vrolikheid meegemaak. Maar nommer een is die sopraan se uitstekende tegniek. Wat die opvallendste is, is dat mej Veenemans emosie met haar sangstem kan weergee. Dink hier bv aan haar lewering van Marenka se groot aria in die derde bedryf. Dit was vol patos, eensaamheid, nostalgie, en met haar tegniese suiwerheid het Leonore Veenemans die aria 'n hoogtepunt in hierdie opvoering gemaak. Geen wonder die gehoor was luidrugtig in sy applous nadat hierdie eerlike sangeres die skone aria gesing het nie. 'n Mens kan net hoop dat TRUK in die toekoms baie meer van Leonore Veenemans sal gebruik maak. Daar is talle rolle wat sy met groot sukses sal kan sing. Dink maar aan die talle romantiese operas waarin sy 'n ware heldin kan wees. Sy verdien erkenning, want Saterdagaand het sy 'gearriveer' as operasopraan."

In 'n resensie (koerant en datum onbekend) skryf PRB onder die opskrif "Potgieter skitter in komiese rol": "Die heropvoering van die volksopera deur Truk was 'n goeie gedagte, veral met die oog op die feit dat die tragiese opera, Macbeth van vanaand om die beurt aangebied word. Leo Quayle het die orkes met 'n vaste hand gedirigeer, maar tog die lewenslustige kwaliteit wat die opera verlang, behou. Met die openingsakkoord van die ouverture was dit duidelik dat die orkes in goeie hande is. Die regte atmosfeer is geskep deur Bill Smuts se effektiewe dekor en hoewel daar geen dekorverwisseling dwarsdeur die opera is nie, word die toeskouer nooit moeg daarvoor nie. TRUK se balletgeselskap het ook daarvoor gesorg dat die opera 'n dansende opera gebly het, veral die Dans van die Komediante was 'n juweel (die oorspronklike choreografie is gedoen deur Frank Staff en Nina Alova was verantwoordelik vir die herproduksie).

"Gert Potgieter as Vasek het beslis die kalklig gesteel met sy byna idiotiese voorkoms en vertolking van die rol. Hy het weereens gewys dat hy uitblink in komiese rolle. Al die sangers het deurgaans 'n hoë standaard gehandhaaf. Lloyd Strauss-Smith is voorwaar 'n aanwins op die operaverhoog. Hy het goed in die rol van Jenik gepas en hoewel daar min geleentheid was om te wys waar toe hy in staat is, het hy 'n uitstekende vertolking gelewer. Sy tenoorstem is resonant en sy diksie duidelik. Die vertolking van Leonore Veenemans was baie goed. Sy het as 'die bruid' die ernstige sowel as die lighartige momente goed uitgebeeld. Ek het haar lanklaas so goed hoor sing. Haar duet in die tweede bedryf met Vasek waar sy koketterig met hom flankeer was uitstaande. Haar kostuum in die eerste bedryf was na my smaak egter te lomp en lelik. As die huweliksmous Kecal, het Øystein Liltved 'n goeie vertolking gelewer. Sy solo 'Laat alles aan my oor' in die eerste bedryf verdien 'n pluimpie. Jaco van der Merwe as Krusina, Stella Beder as Ludmilla en Nicolai Cencherle het goed in die ondersteunende rolle gepas en hul ensemblewerk was ook goed. Veral die ouerpare in die tweede bedryf het in die kwintette geskitter. Die koormeester, Neil Chapman, behoort 'n knoopsgatruiker aangesteek te word vir sy koorafrigting. Die koorsang was puik. Ongelukkig was daar soos in alle kore die enkeling wat ook graag 'n solis wil wees wat steurend kan wees vir die gehoor. Victor Melleney het hom goed van sy taak gekwyt met die kleurryke en sprankelende opera wat op 'n hoë noot afgesit het. Die ondersteunende rolle van Hata (Barbara Veenemans), Micha (Xander Haagen), die Indiaan (John Llewelyn) is baie goed vertolk. Die Verkoopte Bruid waarvan die meeste musiek (veral die koorwerk) gegrond is op Tsjeggiese volkswysies word op 5, 11 en 13 Mei in die Johannesburgse Skouburg aangebied. Daarna gaan dit na die Aula, Pretoria."

F. Oosthuizen het die opvoering as volg geresenseer: "Met groot swier en statigheid is Welkom se skouburg gisteraand ingewy met die première van Millöcker se Weense operette Die Bedelaarstudent. Die aanbieding as geheel kan as 'n groot sukses beskou word en veral die teater bewys gelewer dat dit in alle opsigte voldoen aan akoestiese vereistes. Eberhard Künkel verdien lof vir die bekwame wyse waarop hy die Durbanse stadsorkes beheer het, maar ongelukkig was die ewewig tussen orkes en die koor van 80 lede by tye te erg versteur. Die soliste was puik met veral Leonore Veenemans as die skalkse koketterige Lora . . . die glanspunt op die verhoog. Gé Korsten se gewone sjarmante aantreklikheid het pragtig saamgevloei met sy vertolking van Simon Rymanowich, die jong bedelaarstudent wat skielik deur ongewone omstandighede in die rol van 'n jong miljoenêr beland, wat die hand van die skone Lora moet verower. Die aangenaamste verassing van die aand was Nicola Cencherle se vertolking van Jan Janicki, Simon se studentevriend wat verlief raak op Bromislawa, Lora se jonger suster, vertolk deur die Bloemfonteinse sopraan Louisa le Roux-Cronje. Die liefdesdeel deur die twee het dan ook die grootste byval gevind. Albie Louw as kol. Ollendorf wat wraak sweer op Lora nadat sy hom verneder het, was die sentrale figuur waarom alles gedraai het. Van sy eerste verskyning af het hy die gehoor aan sy voete gehad met sy sprankelende spel en kwinkslae soos by een geleentheid toe verwys is na Oppenheimer se miljoene wat ietwat vreemd voorkom in 'n Weense operette. Alle eer aan Kasimir Dubinski wat verantwoordelik was vir die dekor ontwerp met al sy kunstige uitbeelding van die tronk in Krakau."

Die volgende uittreksel is uit ’n resensie wat verskyn het op 25 April 1969 onder die opskrif "PACT’S opera was packed with Benonians" (koerant onbekend): "Benoni is certainly well represented in 'Peter Grimes', Benjamin Britten's modern opera, being produced by PACT and currently running in Pretoria. The nine Benoni members of the cast include five members from one family, Lawrence Folley, the internationally famous baritone, who plays Balstrode, and Mrs Marie Folley, plays a first violin in the PACT orchestra. Their daughter Roxan is in the chorus, as is Mrs Folley's sister, Shirley Herholdt, whose son Petrus takes a small part. Miss Leonore Veenemans, a soprano, takes the part of a niece and other Benoni members are Miss Denise Oakley, Mrs Sorida Gerber and Mrs Evelyn Jones. When the final curtain came down on Saturday evening, the opening night of “Peter Grimes” in Pretoria and South Africa, Miss Veenemans and Mr Folley shared enthusiastic ovation. Prior to the opera they had completed a tour with PACT as Madame Butterfly and Sharpless in 'Madame Butterfly' and as soon as the PACT season in Johannesburg ends, they will travel to Cape Town, and will appear in “Die Fledermaus” as Rosalinde and Eisenstein, for the Cape Town Opera season. After the Cape Town season, Miss Veenemans will travel to Italy in order to further her studies. Her first long playing record will be released at the end of this month.”

Hennie Joubert, resensent van "Hoofstad" skryf in sy resensie onder die opskrif “Gianni Schicchi het die publiek gaande”: “Van die twee eenbedrywe is dit natuurlik Gianni Schicchi wat met sy skitterende sprankeling en gevathede die publiek gaande het. In Johannesburg was dit nie net te danke aan Puccini se musikale ingewings of die teks nie (hoewel Gideon Roos se keurige vertaling in Afrikaans die staccato-pret uitstekend onderskraag het!), maar in besonder aan die gelukkige spontaniteit van die optrede van die spelers. Leonore Veenemans is 'n aria vir die oog! Dit was net so aangenaam om na haar te kyk as om na haar te luister in My Geliefde Vader … Dit is een van Truk se mees genotvolle aanbiedings in 'n lang tyd."

Die "Sunday Times" se resensie op 5 April 1970 onder die opskrif “Puccini one-acters” lui: "Dawie Couzyn is splendid as the arch-rascal Gianni, Leonore Veenemans is outstanding as his daughter Lauretta; John Zaverdino looks well as Lauretta's young sweetheart. A most satisfactory evening, and one to be recommended." Phillipa Breytenbach skryf in haar resensie in "Die Transvaler" van 1 April 1970 onder die opskrif “Na Tosca is eenakters ’n oase": “Die jong Suid-Afrikaanse sopraan Leonore Veenemans het stukke verbeter nadat ons haar laas in Madama Butterfly gesien het. Haar manier om te 'scoop' van een register na 'n ander register het heelwat verbeter. Met 'n goeie sangmeester sal sy die probleem maklik oorbrug. Haar weergawe van O my Geliefde Vader het groot byval gevind. Tog was dit Marita Knobel, Stella Beder en Barbara Veenemans wat die oog gevang het. Die sang van die drie het my veral beïndruk. Hier het ons goeie materiaal in drie sangeresse wat veel werd vir die opera hier kan wees. Die kwartet tussen Couzyn, Leonore Veenemans, Stella Beder en John Zaverdino was 'n hoogtepunt in die aanbieding." Joe Sack van die "Rand Daily Mail" skryf in sy resensie onder die opskrif “All entertainment in Pact operas”: "Tongue-in-cheek, Puccini even laughs at himself, when he gets Gianni Schicchi's daughter Lauretta, to persuade her father to change the will. Instead of a new aria, she suddenly sings one from 'La Boheme'. Leonore Veenemans sang it very well, too, with the seriousness and artistry that all good farce should exhibit."

Die "Natal Witness" op 4 Mei 1971 skryf die volgende: "Mrs Leonore Veenemans is one of the cast busy rehearsing for ‘Die Fledermaus’ which will have its opening night at the Winston Churchill Theatre on May 11th. Mrs Veenemans feels very enthusiastic about the production and is thoroughly enjoying the rehearsals. 'We all love our producer', she said, 'and I am sure it's going to be a super show'. This will be the second time that she and the lead opposite her, Mr L Folley, have done 'Die Fledermaus' together. They are both from Benoni and know one another well. After this show they will be appearing in 'Kiss me Kate' together. Mrs Veenemans only began singing seriously 10 years ago when she was 21. She had always thought that she would like to be a singer but never imagined that she could succeed. 'I think I was lucky that I did start so late, as I don't think it's good to tamper with your vocal chords before they are fully developed', she explained. Mrs Veenemans received most of her training on the stage. She started with minor parts and gradually moved to bigger roles. When she first started she was also a domestic science teacher in Benoni, which meant that she taught in the mornings and rehearsed in the afternoons. Now her hands are too full with her singing to enable her to continue teaching as well. Mrs Veenemans's husband is a vice principal in Benoni and they have one seven-year-old daughter. The daughter shares her mother's love of singing especially when it is happy music. ‘My husband doesn't have the same feeling and love for music that I have,’ said Mrs Veenemans, ‘but he is very proud of my singing and always encourages me.’ Mrs Veenemans has several other interests although she does not have the time to pursue them as she'd like. Once a week she goes to yoga and she is very fond of reading. 'I'm also mad on listening to music, but especially operatic and classical,’ she said." Dit was ook een van Leonore se wense om konserte in Holland, België en Engeland te gaan gee, maar weens haar vroeë dood het dit nooit ’n werklikheid geword nie.

Die "Natal Mercury" se Tim Aitchison skryf in sy resensie onder die opskrif “Fledermaus exhilarates”, oor die opvoering die volgende soos gepubliseer op 13 Mei 1971: "I BELIEVED, after this exhilarating production of 'Die Fledermaus', that Johan Strauss II's genius was the same kind if not quite of the same order as Mozart's; and I was reassured of my conviction that 'production' is almost all-important in opera generally and in South African opera particularly. Above all, the producer, Peter Brenner, from Germany, has made this delicious musical work into a piece of the most delightful theatrical entertainment. This is how an operatic tradition becomes established in a country and this 'Fledermaus' will live on because of the skilled way Mr Brenner has created theatre 'business' to fit the music – or conversely because the music so marvellously fits what is going on on the stage. Tremendously important too, is the happy fact that James Conrad had assembled a cast who contributed to the opera's success not only by singing well but by acting equally well. Leonore Veenemans, elegant and lovely as Rosalinde, sang and acted well indeed. Her production is exceptionally good and her voice, if a trifle hard at the top, rang truly and accurately in a fine evening of stylish, musical, singing and acting... This was one of NAPAC's finest opera productions, placing Natal at a highly competitive level compared to what I have seen in other provinces in this genre . . ."

Elizabeth Clarke in die "Sunday Express" van 31 Oktober 1971 skryf die volgende met die opskrif “Boheme deserved acclaim”: "It must be the first time in NAPC's history that an opera season has been completely sold out, with no imported star either. James Conrad's production of 'La Boheme' has deserved its unprecedented acclaim by the Durban public. Musetta's 'Waltz Song' is so well known that it is difficult not to compare it with many recordings. However, Leonore Veenemans gave a good account of this showy peace of music (Musetta's Waltz Song) and in all gave a lively performance."

Leonore was aanvanklik onseker of sy die wêreld van rolprentaktrise wou aanvaar en het die aanbod om in Kavaliers se rolprente op te tree met groot huiwering aangeneem.

Leonore tree in 1969 toe tot die ligtemusiekmark met haar eerste twee langspelers, “Goud en Silwer” en “Verre Lande”. In 'n onbekende publikasie skryf Gordon Koch die volgende met die opskrif: “Ster van die week, Leonore Veenemans, ’n ideaal is nooit verwesenlik” oor Leonore se begin as opnamekunstenaar: "Sonder om vooraf 'n afspraak te reël, het sy eendag by ons kantoor opgedaag – hierdie wonderlike meisie met die lagplooitjies om die mond en die helder blink oë. Leonore Veenemans: 'Kan ons asseblief met iemand in verband met plate opnames gesels – verkieslik operaplate? Ek en ons verkoopsbestuurder, Roy Evans, het hulle binnegenooi, tee bestel … en binne vyf minute het ons … 'n vriendskap begin wat een van die mooiste, maar ook een van die seerste van my musiekloopbaan is.' So gesels mnr. Albie Venter, besturende direkteur van EMI-Brigadiers, oor die dag toe hy met Leonore Veenemans kennis gemaak het. 'Om 'n plaat met Leonore die lig te laat sien, was altyd 'n belewenis', sê mnr. Venter. 'Weke vooruit het ons die nommers beplan, gestry en baklei omdat ek koppig was en nooit wou toegee tot haar begeerte om 'n operaplaat te maak nie. Later, het ek steeds beloof, sal ons so maak, sing nou eers liedjies wat vir my en die breë publiek mooi sal wees."

In 1964 vra Xander Haagen haar om deel te neem aan die opnames van sy musiekblyspel “Haai-Polfaai en Tierlantyn”. Met hierdie opnames sing sy onder haar getroude van, Brewis. In 'n resensie met die opskrif “Nuwe plate: Satiriese musiekblyspel van beroepsgehalte” staan onder meer die volgende: "Vir die eerste keer is 'n musiekblyspel van beroepsgehalte in Suid-Afrika geskep. Die musiek getuig van musikale intelligensie en die teks van diepe insig, nie alleen van kunstenaars nie, maar ook van die internasionale politiek. Die deelnemers is deurgaans uitstekend. Wie kan byvoorbeeld die nommer “Teater is nou Smarter” beter sing as die veteraan aktrise Mathilde Hanekom? Wat die sang betref is Leonore Brewis [Veenemans], Barbara Veenemans en Nicola Cencherle die sterre. Mej. Brewis [Veenemans] sou 'n uitstekende Anna [Hanna] in die Vrolike Weduwee gewees het. Barbara Veenemans is 'n voortreflike soubrette en Nicola Cencherle kan in 'n goeie operasanger ontwikkel … Die musiek van Haai-Polfaai en Tierlantyn kan beslis as grondslag van 'n musiekfilm dien."

In die boek “Musieksterre van Gister”, saamgestel deur Danie C Pretorius, is die volgende oor Leonore se loopbaan as ligte musiek sangeres geskryf:

Leonore Veenemans is 'n naam wat tuishoort by die grootste Afrikaanse sangers van alle tye. Sy was uiters gewild en bemind onder alle liefhebbers van Afrikaanse sang, en het haar naam verewig met haar trefferlied, “Liefste Madelein”, 'n vertaling van 'n Russiese volksliedjie. Haar liriese, vloeiende stem gepaardgaande met haar vonkelende uitvoerings, het haar spoedig die liefling van musiekgehore en plateversamelaars gemaak. Hoewel sy eintlik 'n sanger van ernstiger musiek was, was dit veral haar vertolking van ligte musiek waarin sy die dieper betekenis van die woorde geaksentueer het, dat sy diep in die hart van musiekgeesdriftiges gekruip het, daarom dat dit 'n ontsettende skok was toe sy op 17 Februarie 1973 op agt en dertigjarige leeftyd, op die kruin van haar musiekloopbaan, tragies in 'n motorongeluk omgekom het. Haar dood was nie net vir haar familie en vriende 'n onvervangbare verlies nie, maar ook vir die Suid-Afrikaanse musiekwêreld.

Sy het haar private en beroepslewe die hoogste standaarde van perfeksie en moraliteit vir haar gestel, en het 'n sprankelende en opbeurende persoonlikheid gehad. Met haar onuitputlike lewensvreugde het sy almal rondom haar aangeraak en op hul gemak laat voel.

Albie Venter, wat haar ontdek het, het besef dat Leonore op die gebied van die ligte Afrikaanse lied 'n groot leemte kon vul, en het derhalwe van die begin af sy vertroue in haar gestel. Albie, wat altyd 'n oor vir treffer materiaal gehad het, het besef dat hy met 'n rare talent te doen het, en het haar sangloopbaan van die begin af doelmatig bemark en op koers gekry. Hy het die produksie van haar eerste twee langspelers, "Goud en Silwer" en "Verre Lande", wat albei in 1969 opgeneem is, self behartig. Op "Goud en Silwer" het sy gevestigde gunstelinge soos die "Goud en Silwer-wals" van Léhar, "Kleine Nagtegaal', 'Groen is die heide" (Grün ist die Heide), en Rollo Scott se "Liefling kom wals saam met my" gesing, asook 'n hele paar Engelse liedjies soos 'I Talk to the Trees', 'With a Song in my Heart", "I'll Walk Alone" en Ivor Novello se "I Can Give You The Starlight".

Maar dit was veral haar album “Verre Lande” met die Lugmag se Mannekoor, wat die Suid-Afrikaanse musiekpubliek in beroering gehad het. Haar betowerende stem het op dié onoortreflike album benewens “Liefste Madelein” en die titellied, gekomponeer deur Nico Carstens, juweeltjies opgelewer soos “Die Woudprinses”, “My Land”, “My Soetlief”, “Ek kan nie trou bly nie”, “Een enkel roos” en “Liefde regdeur die hele jaar”.

Die bekende radiopersoonlikheid Daniël Kirstein, wat onder die skuilnaam Chris Steyn talle Afrikaanse trefferliedjies geskryf het, het vir die lirieke van "Liefste Madelein" gesorg. Drie verdere suksesvolle langspelers is daarna vrygestel, naamlik “Leonore”, “Bly by My” en “Haar Mooiste Lied”. Haar laaste opname was “Stille Nag” wat op 'n Kersplaat uitgereik is. Ná haar dood is talle gedenkalbums uitgereik, maar dit is haar onsterflike opname van “Liefste Madelein” wat sal voortleef tot in lengte van dae.

Leonore het talle opnames vir die SAUK gemaak wat oor die radio uitgesaai is. Die meeste van die opnames is saam met die SAUK-simfonieorkes gemaak waar sy vele opera- en operettearias en kunsliedere opgeneem het. Van die dirigente met wie sy saamgewerk het, was Anton Hartman en Edgar Cree. Die aria “One fine Day” uit Puccini se opera “Madama Butterfly” asook die “Willow Song” saam met die “Ave Maria” uit Verdi se opera “Otello” is hoogtepunte waar Leonore se ware operastem ten volle waardeer kan word.

Die verwagte operaplaat het nooit die lig gesien nie en dit is jammer dat die publiek nooit die voorreg gehad het om Leonore as operaster te leer ken nie. Die webtuiste oor die Veenemans-sangers skryf: “Met die uitsondering kan 'n mens noem dat “Liefste Madelein” haar grootste ligtemusiektreffer was en dat sy oornag sterstatus daarmee verwerf het. Tot vandag toe onthou die Suid-Afrikaanse publiek haar as ons ‘Liefste Madelein’. Sy het altesaam 13 ligte musiek langspeelplate uitgegee. Vir haar bydrae tot Afrikaanse ligte musiek ontvang sy in 1969 'n Sarie-toekenning as Suid-Afrika se mees belowendste ligtemusieksangeres.

Op die aand van Donderdag 16 Februarie 1973 sing Leonore in die laaste opvoering van KRUIK se Vrolike Weduwee-speelvak in Kaapstad. Die volgende dag, Vrydag 17 Februarie 1973 sterf Leonore, een dag na haar 38ste verjaarsdag, in 'n motorongeluk op die N1 naby Prins Albert in die Karoo op pad terug na Pretoria.

In ’n koerantberig, waarvan die koerant se naam nou vergete is, skryf iemand: “Sprankelend, guitig en 'n opperste van 'n terggees, só het die vrolike weduwee, Hanna Glawari (gesing deur sopraan Leonore Veenemans) deur Léhar se Die Vrolike Weduwee geborrel en gebruis. Dit was Donderdagaand! Die operette-gangers in die Nico Malanskouburg, waaronder ek ook was, het haar toegejuig – sy was wonderlik. Heerliker was 'n gesellige ete ná afloop van dié opvoering waar 'n paar van Leonore Veenemans, vergesel van Lawrence Folley, se vriende later in 'n woonstel met 'n pragtige uitsig oor die see bymekaar was. Dit was kort duskant twaalfuur – 'n paar minute voordat sy haar 38e verjaardag sou vier. Met al die 'onthou jy dit, haai het jy gehoor' … het die tien van ons ongemerk die oorlosiewyster by twaalfuur sien verbyglip. En om 12:20 het 'n verwytende Leonore Veenemans gesê: 'Word 'n mens dan nie hier in die Kaap met jou verjaarsdag gelukgewens nie?' 'n Behoorlike gelukwensing het sy wel daarna van almal gekry en die herinneringe uit vervloë dae is verder opgediep. Die aantreklike Leonore, wat pas Donderdagoggend haar donker hare rooi gekleur het 'net om weer 'n bietjie anders te lyk' en ek het in 'n hoekie gaan sit – stilletjies om stories uit te ruil. Dis hier waar sy haar bekommernis uitgespreek het oor die feit dat sy vanjaar, as al die dae en weke bymekaar getel word, uiteindelik net drie maande by haar man en kind sou wees. Die ander nege maande was sy besig met haar sangwerk. 'Dit vat aan jou … 'n mens se kind het jou nodig, praat nie van jou man nie. Maar wat maak jy as jy die onbedwingbare drang het om te sing?' was haar versugting. Sy was ook van voorneme om vandeesweek vir Albie Venter, platebaas van Brigadiers, te gaan spreek oor haar plate. Die stralende dartelende Leonore het met groot genot gekyk na 'n deel van 'n tuisgemaakte rolprent wat van haar optrede van Die Vrolike Weduwee gemaak is. Eerlik en sonder aanstellerigheid het sy die vertolking bespreek. Almal teenwoordig was erg bekommerd oor Leonore se terugreis na Transvaal wat sy vroeg Saterdagoggend wou aanpak. 'Nee man, ek gaan nie langs die pad slaap as ek moeg word nie. Iemand sal my oor die kop slaan'. Met 'n laaste wuif, 'n hartlike lag en 'n vriendelike kus vir almal op die wang, is sy weg . . . "

Albie Venter, destyds besturende direkteur van EMI-Brigadiers, noem in 'n onbekende artikel die volgende: “Twaalfuur daardie nag het my telefoon gelui. Dit was een van die Sondagkoerante met die nuus dat Leonore dood is. Verslae het ek my en Leonore se wedersydse vriend, Gé Korsten, in Pretoria gebel en ewe verslae het hy na die nuus geluister.” Freek Swart skryf in die ‘’Foto-Rapport’’, Bylae tot ‘’Rapport’’ op 20 Mei 1973 onder die opskrif “Leonore sal só onthou word”: "Die volgende oggend het sy ingepak en Transvaal toe gery. Vir die eerste keer sedert Kersfees sou sy weer by haar man en haar oogappeltjie, 'n dogtertjie, Liezel, wees. Dit sou net 'n week lank wees voordat sy vir die nuwe operaseisoen na Bloemfontein sou gaan. Sy was haastig en het soos gewoonlik gejaag vir 'n vale. Haar broer sê sy het graag gepraat van 'low flying' wanneer sy só vinnig ry. En sy was juis van plan om haar motor vir 'n nóg vinniger sportmotor in te ruil. Naby Prince Albert Road het die motor van die pad geloop, omgeslaan en Leonore is aan skedelbreuk dood. 'n Student wat agter haar gery het, het 'n appel met 'n vars hap in die motor gekry. Sy het waarskynlik beheer oor die motor verloor omdat die appel uit haar hand uit gegly het. 'n Paar dae daarna het die predikant by haar begrafnisdiens uit Psalm 96 vers 1 gelees: 'Sing tot die eer van die Here 'n nuwe lied; sing voor die Here, o, ganse aarde!' Leonore is dood. Maar in haar lewe het sy gesorg dat baie mense haar vir lank met plesier sal onthou."

'n Getranskribeerde uittreksel uit 'n radio-onderhoud (stasie onbekend; waarskynlik die Afrikaanse diens van die SAUK) wat Jeanette Spies met Leonore in Kaapstad gevoer het op 19 Januarie 1973, twee maande voor Leonore se dood.

Jeanette: Maar eintlik ken ons jou as 'n vertolker van tradisionele liedjies op plate, nou maak ons kennis met jou as 'n operette-sangeres. Sing jy ook ernstiger musiek, opera miskien?

Leonore: Ja ek is bevrees, eintlik is opera my geliefkoosde vorm van sang. As ek natuurlik kon verkies sou ek net opera gesing het.

Jeanette: Spesifieke voorkeur-operas?

Leonore: Ek is natuurlik baie lief vir Madame Butterfly. Ek gaan nou volgende jaar in Natal Mimi in La Boheme sing.

Jeanette: Vir NARUK?

Leonore: Ja, ek doen ook Michaela in die Transvaal in Augustus, dis nou uit Carmen. Ek sien baie uit daarna. Hierdie jaar doen ek eintlik meer operawerk as wat ek enigiets anders doen.

Jeanette: En jy geniet dit?

Leonore: Vreeslik.

Jeanette: En ek hoef jou seker die te vra of jy graag sing nie?

Leonore: Natuurlik! Nee 'n mens moet eintlik 'n liefde daarvoor hê, anders weet ek nie hoe jy kan sing as jy nie daarvoor lief is nie.

Jeanette: Sekerlik nie. Jy het netnou van toer gepraat. Is dit nie vermoeiend en veeleisend om so te gaan toer nie?

Leonore: Ja, dit hang natuurlik af. Ons is op die oomblik besig met 'n baie moeilike toer in die Transvaal. Die program se naam is Encore. Nou eintlik is dit grepe uit musiekblyspele; ons het vier blyspele wat ons aanbied. Met die eerste een begin ons met Annie get Your Gun, die tweede een is die Vrolike Weduwee, juis ons doen dit in Afrikaans, en dan Kiss Me Kate en ons sluit af met My Fair Lady. En dis net twee sangers, nou moet jy weet ons werk ons byna dood.

Jeanette: Dis 'n vol program in 'n aand, nê?

Leonore: Ja, daar is partykeer tot so 17-keer wat 'n mens moet vinnig aantrek. Dan hardloop jy die gang af na die kleedkamer toe en dan sien jy net kledingstukke waai en dan spring jy in die volgende kostuum in, dan is jy weer terug.

Jeanette: So julle tree gekostumeerd op?

Leonore: Ja

Jeanette: Vir elke blyspel?

Leonore: Ons het sulke basiese soort dekorstelle ook op die verhoog, met beligting, dis baie interessant eintlik.

Jeanette: Interessant glo ek wel. En die toer as sodanig is seker ook interessant met hoogtepunte?

Leonore: Ja, mens het natuurlik partykeer sekere petaljes wat jou oorkom.

Jeanette: Vertel vir ons daarvan?

Leonore: Ons was 'n rukkie gelede op die platteland daar in die Transvaal êrens. Dis nou 'n bietjie moeilik om te toer met ligte musiek soos tydens Pinkster. Die mense gaan eers biduur toe en dan kom hulle daarna konsert toe. Ons was een aand op 'n dorp gewees en die mense het almal van die kerk gekom en hier kom ons toe met Annie Get Your Gun aan. Daar is 'n plek waar hulle met 'n rewolwer agter (die verhoog) twee skote afskiet. Dan wys ek die geweer in die gehoor in, sien, en ek mik toe tydens die aand, en ongelukkig sit die dominee toe in die voorste ry en ek mik reg vir die dominee en toe ek die skote afskiet, skree hy net 'O gaats!' die hele gehoor het natuurlik uitgebars van die lag.

Jeanette: Toe skep dit 'n lekker atmosfeer. Ons het begin met Liefste Madelein, sal ons nie eindig met een van jou opera-arias nie, Leonore?

Leonore: Graag.

Jeanette: Watter een?

Leonore: Ons het nou die aand 'n konsert gehad in die Nico Malan, 'n middernagkonsert.

Jeanette: Ja, ja en daarin het jy …?

Leonore: Dit was 'n groot sukses gewees. Ek het Die Een Skone Dag van Madame Butterfly gesing. Die aand het hulle 'n opname gemaak. Ek sou graag dat ons dit speel …

In die boek “Musieksterre van Gister”, saamgestel deur Danie C Pretorius, lys hy Leonore grootste ligtemusiektreffers as volg:

Twee versamel-CD's het reeds van haar verskyn: "Ons eie nagtegaal" en "Jare van Liefde". Die snitte op "Ons eie nagtegaal" is:

Die snitte op "Jare van Liefde" is:





</doc>
<doc id="47312" url="https://af.wikipedia.org/wiki?curid=47312" title="Britstown">
Britstown

Britstown is 'n dorp in die Noord-Kaap, Suid-Afrika. Die dorp is in die middel van die Karoo, ongeveer 700 km van beide Kaapstad en Johannesburg geleë. Dit word deur die Emthanjeni Plaaslike Munisipaliteit bestuur, wat onder die Pixley ka Seme-distriksmunisipaliteit ressorteer.

Die dorp is genoem na Hans Brits wat dr. David Livingstone op een van sy reise na die binneland vergesel het. Daarna het hy besluit om hom te vestig waar die dorp vandag staan. Die dorp is in 1877 gestig nadat 'n groep boere 'n deel van Brits se plaas Gemsbokfontein gekoop het vir dié doel en toestemming by die Ring van Beaufort gekry het om ’n NG gemeente te stig, wat op 25 Januarie 1877 tot stand gekom het. 'n Dorpsraad het in 1890 die administrasie van die dorp by die Nederduitse Gereformeerde Kerk oorgeneem.

Die ekonomie van die dorp en distrik (7 000 km) is hoofsaaklik op merinowol gegrond. Die N12 nasionale pad loop deur Britstown en verbind die dorp met Victoria-Wes en Strydenburg. Die N10 tussen De Aar en Prieska loop noord van Britstown verby. Nog 'n buurdorp, Vosburg, is 63 km oos van Britstown geleë.

Die Britstown-museum is geleë in die gebou in Raathstraat wat voorheen die Holy Trinity-kerk gehuisves het. Die mees imposante gebou op die dorp is waarskynlik die NG kerk, opgerig as ’n plek van aanbidding in Julie 1894 en vandag nog as sodanig in gebruik. Die gebou is in 1927, toe die gemeente 60 jaar oud was, verbeter en in 1949 opgeknap. Besoekers kan die omliggende Karoolandskap ervaar op talle voetslaanroetes op plase in die omgewing. Interessante argeologiese terreine sluit dié op die plaas Brakwater, Keurfontein, Maritzdam en Omdraaivlei in. Uitstappies om die helder sterre in die Karoohemel te aanskou kan gereël word.





</doc>
<doc id="47313" url="https://af.wikipedia.org/wiki?curid=47313" title="Rietbok">
Rietbok

Die rietbok ("Redunca arundinum") is 'n wildsbok wat in Angola, Zimbabwe, Zambië, Mosambiek en die noordelike dele van Suid-Afrika voorkom. Hulle word veral in digbegroeide rietkolle en grasvleie naby riviere aangetref.

Volwasse rietbokke weeg ongeveer 70 kg en kan gemiddeld 90 cm hoog word. Die rietbok se horings groei met 'n klein draai na buite, sodat dit soos 'n vet "V" op die bok se kop lyk. Die langste aangetekende horinglengte by 'n rietbok is 46 cm. Hulle het kort kwassterte met 'n wit onderkant.

Wanneer 'n rietbok skrik, sal hy 'n skerp fluitgeluid maak en met 'n skommelende beweging weghardloop, kwasstert in die lug, sodat die wit onderkant wys.

Die ooi is 7,5 tot 8 maande dragtig, waarna daar in Augustus of September 'n enkele lammetjie gebore word. Rietbokke het 'n moontlike lewensduur van 9 jaar.




</doc>
<doc id="47323" url="https://af.wikipedia.org/wiki?curid=47323" title="StarSat">
StarSat

StarSat is die tweede satelliet-TV-diens in Suid-Afrika, na MultiChoice se DStv. Dit het op 1 Mei 2010 begin as TopTV met die uitsaai van 55 videokanale en 25 radiokanale. 

Daarna het die Chinese StarTimes 'n groot aantal aandele gekoop in On Digital Media. StarSat word besit deur On Digital Media, 'n nuwe rolspeler in die Suid-Afrikaanse betaal-TV-mark waaraan 'n betaal-TV-uitsaailisensie in September 2007 deur ICASA toegestaan is. Na die betrokkenheid van StarTimes is die naam verander na StarSat. Dus word 20% van On Digital Media besit deur die TV-satellietoperateur SES Astra, wat ook die satellietinfrastruktuur besit waardeur StarSat uitgesaai word en 'n ander 20% deur StarTimes.

StarSat se diens is gemik op die LSM 6-9- demografiese groep in Suid-Afrika. Die StarSat-pakkette is dus gemik op die middelklas- en armer gemeenskappe wat dit nie kan bekostig om DStv aan te skaf nie.

StarSat-dienste word per satelliet uitgesaai deur gebruik te maak van die Astra 4A-satelliet op die 5° oos-orbitale posisie, sowel as drie van die ses 36 MHz-transponders op die "FSS Afrika"-bundelverskaffing wat dekking verskaf aan die hele Afrika-streek suid van die Sahara. Ontvangbare StarSat-dienste sal regoor Suid-Afrika beskikbaar wees op skottels van 60 cm of 80 cm in deursnee. Uitsendings vind plaas in die DVB-S2 MPEG-4- digitale TV-formaat. Vir die ontvangs daarvan is 'n dekodeerder nodig wat by plaaslike kleinhandelaars beskikbaar is.

Pakkette sluit in 'n basiese 20-kanaal-pakket vir R99 per maand. Die kanale sluit in TopOne, Top Gospel, MSNBC en Fox News. Die duurste pakket is die Premium-pakket wat alle StarSat-kanale insluit teen R249 per maand. Hierdie koste is soortgelyk aan DStv Compact, wat 35 kanale bied teen R219 per maand.





Benewens hierdie kanale het StarSat 'n eksklusiewe handelsooreenkoms met vervaardigingsmaatskappye vanoor die wêreld onderteken, insluitende Fox, Disney en Discovery. StarSat het ook sterk kritiek ontvang omdat hulle nie premium-sport aanbied nie, maar is van mening dat die meeste uitsaairegte van groot sport in Suid-Afrika reeds aan DStv behoort, maar dat StarSat wel in die toekoms meer sport sal uitsaai.




</doc>
<doc id="47326" url="https://af.wikipedia.org/wiki?curid=47326" title="Swartwitpens">
Swartwitpens

Die swartwitpens ("Hippotragus niger") is 'n groot wildsbok wat in die beboste grasvelde van Oos- en Suider-Afrika voorkom.

Paring vind tydens die somer plaas. Die koei is nege maande dragtig en 'n enkele kalf word tussen Januarie en Maart gebore. Die swartwitpens het 'n moontlike lewensduur van 19 jaar.

Die swartwitpens deel die genus Hippotragus met die uitgestorwe bloubok (H. leucophaeus) en die bastergemsbok (H. equinus), en is 'n lid van die horingdraers familie.

In 1996 het 'n analise van mitochondriale DNS wat uit 'n monster van die gemonteerde bloubok onttrek is, toon dat dit buite die klade met die bastergemsbok en swartwitpens is. Die onderstaande kladogram toon die posisie van die swartwitpens onder sy familie, na aanleiding van die 1996-analise:

Hierdie bokke se naam is beskrywend: hulle is inderdaad swart met 'n wit pens. Die onderkant van die agterkant en die snoet is ook wit. Volwasse swartwitpense het 'n gemiddelde massa van 220 kg en 'n hoogte van 140 cm. Die bulle het lang horings wat in 'n perfekte sirkel na agter buig; die langste aangetekende lengte van 'n paar horings is 155 cm.

Die swartwitpense is geslagsdimorfies, met die bul swaarder en ongeveer een vyfde groter as die koei. Bulle weeg ongeveer 235 kg en koeie 220 kg. Kenmerkend is die lang, swierig na agter geboë horings en die swart-en-wit kleur van die bulle. Die groot swartwitpens ("Hippotragus" "niger variani"), 'n subspesie wat net in Angola voorkom, is egter nog groter en swaarder en sy horings kan tot 160 cm lank word, in teenstelling met die rekordlengte van 155 cm by die gewone swartwitpens. 

Horings kom by albei geslagte voor. Dit is baie geriffeld en vorm 'n hoë boog na agter. Slegs volwasse bulle het 'n blinkswart bo-sy, maar die wit pens en wit strepe in die gesig kom ook by die koeie voor. 

Die koeie se bo-sy is rooibruin en word al hoe donkerder namate hulle ouer word. Jong bulle is kastaiingbruin van kleur. Bulle en koeie het albei kort, regop maanhare op die nek en skouers en die sterte is taamlik lank en eindig in ŉ kwas. 

Swartwitpense leef in savannebosse en grasvelde gedurende die droë seisoen, waar hulle grasse en blare eet. Hulle besoek soutlekke en kou soms bene om minerale te verkry. Hulle is minder aktief gedurende die hitte van die dag. Hulle vorm troppe van 10 tot 30 koeie en kalwers wat deur 'n enkele bul gelei word. Bulle veg onder mekaar; hulle val op hul knieë en gebruik hul horings. 

Hoewel hul voedsel uit hoofsaaklik gras bestaan, eet hulle net sekere grasse en kom gereeld water toe. Die bulle is in die paartyd baie aggressief en veg soms tot die dood toe om ŉ koei. Hulle verdedig hulle ook kwaai teen roofdiere en selfs leeus val bulle selde aan. 

Koeie en kalwers is egter dikwels die prooi van troppe wildehonde. 'n Koei is sowat 9 maande dragtig en een kalf word gewoonlik in die somer gebore. Swartwitpense is oor hul hele verspeidingsgebied baie skaars en word in Suid-Afrika streng beskerm.

Die swartwitpens ("Hippotragus niger") is een van die grootste en skaarste antiloopspesies in Suider-Afrika en kom in Noord- en Oos Gauteng, Zambië, Malawi, Kenia en Angola voor. 




</doc>
<doc id="47329" url="https://af.wikipedia.org/wiki?curid=47329" title="Basterhartbees">
Basterhartbees

Die basterhartbees ("Damaliscus lunatus") is 'n wildsbok wat in die savannes en vloedvlaktes van Suider-Afrika aangetref word. Hy staan ook bekend as die "Tsessebe".

Volwasse basterhartbeeste het 'n gemiddelde massa van 160 kg en hoogte van 120 cm. Die bulle het horings wat tot 48 cm lank kan word. Hulle maak veral op hul ratsheid en spoed staat om roofdiere te ontsnap. Hierdie bokke is egter so nuuskierig dat hulle soms na enkele meters weer gaan staan om te kyk wat hulle jaag. So word hulle dan gereeld gevang. Basterhartbeeste kom in Noord-Botswana, Oos-Angola, Namibië, Zambië, Zimbabwe en dele van Suid-Afrika voor.

Die koei is vir 8-9 maande dragtig en 'n enkele kalfie word daarna in September of Oktober gebore. Hierdie wildsbokke het 'n moontlike lewensduur van 20 jaar.

Die basterhartbees is 'n middelgroot wildsbok wat sowat 117 cm by die skouer staan en tussen 130 kg en 150 kg weeg. Sy horings word sowat 40 cm lank en is oor die volle lengte geriffel. 

Die afsonderlike horings groei by die kop weg van mekaar, maar die punte is na mekaar geboë. Die velkleur is vaalrooibruin met grysswart op die gesig en langs die voor- en agterblaaie. Die stert is redelik lank en eindig in 'n klossie lang hare. Die romp loop van die swaarder voorlyf skuins af na 'n ligter agterlyf.

Basterhartbeeste lewe in klein familiegroepe op oop grasvlaktes met yl bosse. Hulle vreet hoofsaaklik gras, maar tydens droogtes grawe hulle plantbolle met hul hoewe uit. As water onbekombaar is, kan hulle lank daarsonder klaarkom. Die koei is 8 tot 9 maande lank dragtig en een kalf word normaalweg in Oktober gebore - sowat twee maande vroeër as die kalwers van die meeste ander Suid-Afrikaanse antilope. 

In Zambië word hartbeeskalwers selfs reeds in Julie of Augustus gebore. Die kalf is baie ligter van kleur as die volwasse dier. Wanneer gevaar dreig, maak die basterhartbees 'n snorkende geluid om sy makkers te waarsku. Wanneer 'n indringer gewaar word, staan die dier 'n oomblik doodstil met die kop hoog opgelig. Dan vlug hulle en maak heeltemal op hul vaart staat om die vyand te ontvlug. 

Daar word geraam dat 'n basterhartbees sowat 96 km per uur kan hard- loop en sy snelheid 'n paar kilometer ver kan handhaaf. Kenmerkend vir die boksoort is die kreungeluid wat hy maak as hy sterf.




</doc>
<doc id="47330" url="https://af.wikipedia.org/wiki?curid=47330" title="Blesbok">
Blesbok

Die blesbok ("Damaliscus pygargus phillipsi") is 'n groot wildsbok wat in die Hoëveld van Suid-Afrika aangetref word.

'n Volwasse blesbok het 'n gemiddelde massa van 80 kg en 'n hoogte van 95 cm. Die bul het horings wat 51 cm lank kan word. Die dier se naam verwys na die wit "bles" op sy gesig. Ook sy pens, kruise en bene is baie ligter as die res van die liggaam.




</doc>
<doc id="47334" url="https://af.wikipedia.org/wiki?curid=47334" title="Swartwildebees">
Swartwildebees

Die swartwildebees ("Connochaetes gnou") is 'n groot wildsbok wat in die hoë velde van Suider-Afrika voorkom. Die spesie het uitsterwing in die gesig gestaar, maar bevolkings in privaat gebiede en natuurreservate het na 1994 met sukses toegeneem.

Volwasse swartwildebeeste het 'n gemiddelde massa van 180 kg en 'n hoogte van 120 cm. Hulle lyk baie op die blouwildebees, maar is ietwat kleiner en het 'n wit stert. Die bulle het horings wat tot 68 cm lank kan word.

Die koei is vir 8 tot 8,5 maande dragtig, waarna 'n enkele kalfie gebore word. Swartwildebeeste het 'n moontlike lewensduur van 20 jaar.




</doc>
<doc id="47335" url="https://af.wikipedia.org/wiki?curid=47335" title="Bosbok">
Bosbok

Die bosbok ("Tragelaphus scriptus") is 'n klein wildsbok wat in Afrika, suid van die Sahara, aangetref word.

Volwasse bosbokke het 'n gemiddelde massa van 70 kg en 'n hoogte van ongeveer 90 cm. Die ramme het horings wat tot 55 cm lank kan word.

Bosbokke word nie maklik raakgesien nie, omdat hulle digte bosgebiede en rietruigtes langs riviere verkies.

Die ooi is ses tot sewe maande dragtig, waarna 'n enkele lammetjie in die lente of somer gebore word. Bosbokke het 'n moontlike lewensduur van nege jaar.




</doc>
<doc id="47336" url="https://af.wikipedia.org/wiki?curid=47336" title="Blackout Rugby">
Blackout Rugby

Blackout Rugby is 'n gratis webgebaseerde rugby-bestuurspeletjie geskep deur die Nieu-Seelanders "Jeremy Bell" en "Matthew Scoble" van "Blackout Entertainment Bpk". Die spel is in Desember 2006 geloods en het tans 8 982 deelnemers, waarvan 710 as Suid-Afrikaners geregistreer het (status: 5 November 2011). Die spel is sedert 3 November 2011 in Afrikaans beskikbaar, maar kan ook in Engels, Frans, Italiaans en Spaans gespeel word.

Die persoon agter die idee vir die spel is "Matthew Scoble", wat in 2005 as 'n geregistreerde deelnemer aan die gratis internetspeletjies Hattrick (sokker) en Battrick (krieket) begin dink het om 'n soortgelyke speletjie vir rugby te skep. Hy het sy vriend, "Jeremy Bell", wat oor die nodige kundigheid beskik het, genader om die projek 'n werklikheid te maak. Die webwerf is in 2006 geskep en die spel se eerste beta-weergawe is op 7 Oktober 2007 geloods met 'n tweede beta-weergawe wat gevolg het op 27 November 2007.
Die speletjie het uiteindelik begin op 14 Desember 2007 en het selfs aandag in die Nieu-Seelandse pers geniet.

'n Nuwe deelnemer aan Blackout Rugby kry 'n nuwe rugbyklub in sy gekose land, met:
Verder kry die speler ook 'n aanvanklike bankbalans om te spandeer op die verbetering van die afrigfasaliteite, om beter personeel aan te stel, in die jeugakademie te belê of om op die oordragmark te spandeer.

Blackout Rugby het tans 33 nasies om uit te kies (klubs sluit in geregistreerde deelnemers en rekenaarspanne):

Binne elke nasie word daar in 'n piramide-ligastruktuur meegeding, met agt spanne in 'n liga wat elk 14 ligawedstryde (7 tuis en 7 weg) oor 'n seisoen, wat sestien weke strek, gespeel word. Ligawedstryde word op Saterdae (afskop 14:35) gespeel. Elke nasie het ook 'n uitklopbekerreeks, waarvan die wedstryde op Woensdagaande om 19:35 afskop. Spelers kan ook vriendskaplike wedstryde reël teen enige span in die Blackout Rugby-wêreld, wat op Maandae en Donderdae vanaf 19:35 beslis word. Wedstryde word intyds gespeel met vloeiende wedstryd-kommentaar en statistiek wat deurlopend opdateer.
Blackout Rugby het 'n unieke kombinasie-afrigstelsel, met span-afrigting, individuele afrigting en wedstryd-afrigting wat deur 'n speler aangewend kan word om sy virtuele rugbyspelers te verbeter. Spelers moet ook hulle klubfinansies bestuur, met bankrotskap wat uiteindelik lei tot die uitsluiting van die klub.

Binne die Blackout Rugby-wêreld word daar ook internasionale wedstryde gespeel deur die nasionale- en o.20-spanne van elke nasie (die gemeenskap stem een keer 'n seisoen vir 'n afrigter vir elk van die nasionale- en o.20-spanne, wat dan 'n nasionale span kan saamstel uit die virtuele spelers van klubs).

Die eerste o.20 BR wêreldbekertoernooi is aan die einde van seisoen 4 (Feb/Mar 2009) beslis. Die eerste senior wêreldbekertoernooi is aan die einde van seisoen 5 beslis.

Die volgende klubs het elke land se Nasionale Bekerkompetisie gewen:

Die volgende klubs het elke land se nasionale ligakompetisie gewen. Seisoen 3 was die eerste waar klubs met 'n mens vir 'n bestuurder die eerste liga kon haal.

Die spel is gratis indien basiese lidmaatskap aanvaar word en die gratis lidmaatskap sluit in 'n gratis toetstydperk van die premie-lidmaatskapspakket. Alhoewel 'n premie-lid geen voordeel kry wat die spel self aanbetref nie, is daar sekere andere voordele:




































</doc>
<doc id="47338" url="https://af.wikipedia.org/wiki?curid=47338" title="Woodmead, Johannesburg">
Woodmead, Johannesburg

Woodmead is 'n kommersiële voorstad in die noordelike deel van Johannesburg, Gauteng, Suid-Afrika. Vier hoofweë ontmoet hier, naamlik die N1 westelike verbypad, N1 Ben Schoeman, N3 oostelike verbypad en die M1 (Johannesburg). Verskeie groot besighede is in Woodmead gesetel, insluitend 3M, Accenture, en SAP.




</doc>
<doc id="47341" url="https://af.wikipedia.org/wiki?curid=47341" title="Njala">
Njala

Die njala ("Tragelaphus angasii") is 'n wildsbok wat in Suid-Afrika aangetref word. Die naam is afkomstig van die Swahili-benaming vir die diere.

Volwasse njalas het 'n gemiddelde massa van 130 kg en 'n hoogte van ongeveer 105 cm. Die bul het lang, gedraaide horings wat tot 83 cm lank kan word. Die njala word ook beskou as die diersoort waar die skeiding tussen bulle/ramme en koeie/ooie plaasvind. 

Die manlike njala is 'n bul en die vroulike njala 'n ooi. Manlike wildsbokke groter as njalas word bulle genoem en kleiner wildsbokke se mannetjies ramme. Vroulike wildsbokke groter as njalas word koeie genoem en kleiner wildsbokke se wyfies ooie.

Die ooi is ses maande dragtig, waarna 'n enkele lam gebore word. Njalas het 'n moontlike lewensduur van agt jaar.

Die njala ("Tragelaphus angasi"), ook soms basterkoedoe of njalabosbok genoem, is 'n middelgroot wildsbok. Die ram het ŉ skouerhoogte van sowat 105 cm en weeg meer as 130 kg. Sy horings is in 'n spiraal gedraai en gemiddeld sowat 75 cm lank, hoewel horings van 83 cm lank ook al aangetref is. 

Die ram het 'n growwe, grysbruin vel met kort maanhare langs die bokant van die nek en die ruggraat, en lang fraiings aan die onderkant van die nek en pens. Daar is ŉ aantal wit dwars strepe oor die flanke en rug en enkele wit vlekke aan die gesig. Die ooi is aansienlik kleiner, het geen horings nie en haar algemene velkleur is rooibruin. Maanhare en die fraiings ontbreek ook, terwyl die wit dwars strepe baie duideliker sigbaar is as by die ram.

Njalas hou in dig beboste gebiede naby water. Hulle vreet hoofsaaklik blare, lote en vrugte en suip gereeld water. Hulle is sosiale diere wat in klein familiegroepe wei, maar alleenloperramme of 'n klein trop ramme word soms aangetref. 

Njalas is baie waaksame diere wat ŉ skor blaffie gee wanneer hulle skrik. Die ooi is sowat 6 maande dragtig en net een kalf word in die lente of somer gebore. Njalas word hoofsaaklik in die oostelike dele van Suider-Afrika asook in die Krugerwildtuin aangetref. Hul voortbestaan is in ŉ stadium bedreig, maar vanweë streng beheermaatreëls teel hulle in die laaste jare weer aan. 




</doc>
<doc id="47342" url="https://af.wikipedia.org/wiki?curid=47342" title="Tyd van Beroeringe">
Tyd van Beroeringe

Die Tyd van Beroeringe of Tyd van Troebele (Russies: Смутное время, "Smoetnoje wremja"; Engels: Time of Troubles) was ’n tydperk in die Russiese geskiedenis tussen die dood van die laaste tsaar van die Rjoerik-dinastie, Fjodor I, in 1598 en die stigting van die Romanof-dinastie in 1613. In dié tyd is Rusland beset deur die Pools-Litause Gemenebes en het dit gebuk gegaan onder burgeroorloë en mense wat valslik op die troon aanspraak gemaak het.

Ná Fjodor se dood is sy swaer en grootste raadgewer, Boris Godoenof, wat tydens die geestelik gestremde Fjodor se leeftyd al as regent opgetree het, deur ’n nasionale vergadering ("Zemski Sobor") as opvolger gekies. Sy kort bewind (1598–1605) was nie so suksesvol soos sy regentskap onder Fjodor nie. In 1601–1603 was die oeste besonder swak, met nagtemperature in die somer dikwels onder die vriespunt. Talle mense is van honger dood; die regering het geld en kos onder die arm mense van Moskou uitgedeel, maar dit het gelei tot die toestroming van mense van die platteland af, wat bygedra het tot die ekonomiese wanorde. Groot bendes het deur die platteland geswerf en allerhande misdade gepleeg, die Kosakke aan die grens was rusteloos en die regering was nie in staat om orde te handhaaf nie.

Onder die invloed van edellui wat teen Godoenof se verkiesing was, het die algemene ontevredenheid omgesit in vyandigheid teenoor hom. Gerugte het versprei dat wyle tsaar Fjodor se jonger broer, Dmitri, wat veronderstel was om dood te wees, nog lewe en dat hy wegkruip.

In 1603 het ’n man wat homself Dmitri genoem het en aanspraak op die troon gemaak het – die eerste van die sogenaamde Vals Dmitri's – in die Pools-Litause Gemenebes sy verskyning gemaak. Die jongste seun van Iwan die Verskriklike is inderwaarheid met ’n mes doodgesteek nog voor Fjodor se dood (volgens baie op bevel van Godoenof), en die misterieuse karakter wat hom as Dmitri voorgedoen het, was ’n indringer.

’n Groot deel van die bevolking het hom egter as die ware troonopvolger beskou en hy het groot steun verwerf binne en buite Rusland, veral in die Pools-Litause Gemenebes. Faksies in die gemenebes het hom beskou as ’n geleentheid om hul eie invloed oor Rusland uit te brei, of minstens ryk te word deur hul steun. Die pous het dit beskou as ’n geleentheid vir die Rooms-Katolieke Kerk om ’n houvas te kry op die Russies-Ortodokse Russe.

’n Paar maande later het ’n klein Poolse mag die grens oorgesteek. Dit het bestaan uit 4 000 Pole, Litauers, Russiese uitgewekenes, Duitse huursoldate en Kosakke. Dit was die begin van die Pools-Litause Gemenbes se besetting van Rusland. Hoewel die gemenebes nie amptelik oorlog teen Rusland verklaar het nie omdat sy koning, Sigismund III Wasa, teen die inval gekant was, het ’n paar magtige magnate Vals Dmitri met hul eie soldate en geld gesteun met die hoop op groot belonings agterna.

Dmitri het Moskou net ná Godoenof se dood triomfantelik binnegery.

Dmitri se bewind was kort. Binne ’n jaar het ’n ambisieuse prins, Wasili Sjoeiski, teen hom saamgesweer, en Dmitri en baie van sy ondersteuners is wreed vermoor in die Moskouse Kremlin. Sowat 2 000 Pole is na skatting deur Sjoeiski vermoor. Daar was groot woede in Pole, maar daar is besluit om eers te wag met enige wraakplanne.

Sjoeiski het daarna die mag oorgeneem en is deur ’n vergadering, wat uit sy faksie bestaan het, tot tsaar Wasili IV verkies. Nie die Russiese boere, gemenebes, Kosakke of Duitse huursoldate was tevrede daarmee nie. Gou het ’n nuwe indringer, ook glo Dmitri, seun van Iwan die Verskriklike, die troon opgeëis. Nes sy voorganger het hy die steun en beskerming van die Pools-Litause magnate geniet. Nadat Sjoeiski egter ’n verbond met Swede gesluit het, het die koning van die gemenebes, wat die verbond as ’n bedreiging beskou het, nou amptelik in die binnelandse aangeleenthede van Rusland ingemeng.

Pools-Litause soldate het in 1609 weer die Russiese grens oorgesteek en Smolensk beset. Nadat die Russies-Sweedse magte verslaan is, is Sjoeiski gedwing om te abdikeer. Vals Dmitri II kon egter nie die Russiese troon beset nie, want die Poolse aanvoerder, Stanisław Żółkiewski, het ’n ander kandidaat gesteun: Sigismund se seun, Wladislaus IV van Pole. Baie Russe het trou beloof aan hom op voorwaarde dat hy die Russies-Ortodokse Kerk met rus laat. Met dié verstandhouding is die Poolse soldate toegelaat om die Kremlin te beset.

Die Poolse koning het egter die ooreenkoms afgekeur en besluit om self die troon oor te neem en Rusland tot katolisisme te bekeer. Dit het nie een van die faksies aangestaan nie en ook nie die Swede, wat intussen Pole se vyand geword het nie. Hulle het oorlog teen Rusland verklaar en hul eie Vals Dmitri gesteun.

Rusland was nou in ’n kritieke toestand. Die troon was vakant, die bojare (adel) het onder mekaar gestry, die Russies-Ortodokse patriarg Hermogenes was in die tronk, die Katolieke Pole het die Kremlin en Smolensk beset, die Protestantse Swede het Nowgorod beset, voortgesette Tartaarse invalle het tot gevolg gehad dat die grensgebiede ontvolk het, en groot rowerbendes het oral toegeslaan. Tienduisende mense is in gevegte en opstande dood; op 17–19 Maart 1611 het die Pole en die Duitse huursoldate wat opstande in Moskou onderdruk het, 7 000 Moskowiete doodgemaak en die stad aan die brand gesteek. Baie ander stede is ook verwoes en verswak; op 22 September 1612 het die Pole en Litauers byvoorbeeld die hele bevolking van Wologda uitgewis.

Eindelik was daar redding vir Rusland – in die vorm van ’n patriotiese opstand onder die leierskap van Koezma Minin, ’n handelaar van Nizjni Nowgorod, en prins Pozjarski. Hulle het die Kremlin omsingel en op 24-27 Oktober 1612 (ou styl; 3-6 November nuwe styl) moes die Poolse weermag terugval en het die garnisoen in die Kremlin oorgegee. 4 November word steeds in Rusland gevier as die Dag van Nasionale Eenheid.

’n Nasionale vergadering het hierna ’n nuwe tsaar gekies: die jong Michail Romanof, seun van patriarg Filaret, ’n familielid van Iwan die Verskriklike se vrou, Anastasia Romanowna.

Al die klasse in Rusland is verenig in hul steun van die Romanof-tsaars en daarmee is die grondslag gelê vir die magtige Russiese Ryk.



</doc>
<doc id="47344" url="https://af.wikipedia.org/wiki?curid=47344" title="Vlakhaas">
Vlakhaas

Die vlakhaas of rooipootjie ("Lepus capensis") is 'n haas wat in die meeste dele van Afrika voorkom. Die vlakhaas is kleiner as die kolhaas en die springhaas. Die springhaas is egter nie 'n ware haas nie maar 'n knaagdier.

Die kleur van die vlakhaas varieer baie. By vlakhase wat in vogtiger dele woon is die lyf dofgeel met swartgrys spikkels terwyl die agternekkol bruinpienk en die stert bo donker en onder wit is. By die vlakhase in droër gebiede is die lyf gryswit, die agternekkol is liggrys en die stert bo is dofswart en wit onder. Om die oë van die al die tipes vlakhase is 'n soom van liggeel hare en net bokant die oë is 'n langwerpige ligbruin kol. Die wyfie is effens groter as die mannetjie. Volwasse vlakhase word gemiddeld 70 cm lank.

Hulle verkies operige droë grasvlaktes met kolle lang gras of bossies vir skuiling. Hulle is naglewend en gevoelig vir koue. Hierdie hase woon nie in gate nie, maar sal wel gate gebruik om in te skuil as hulle gevaar vermoed wat kolhase nie doen nie. Oor die algemeen word telkens twee kleintjies gebore na 'n dratyd van ±6 weke. Vlakhase het 'n moontlike lewensduur van 5-6 jaar. Vlakhase se natuurlike vyande is die luiperd, leeu, rooikat, vaalboskat, wildehond en breëkoparend.




</doc>
<doc id="47346" url="https://af.wikipedia.org/wiki?curid=47346" title="Natalse rooihaas">
Natalse rooihaas

Die Natalse rooihaas ("Pronolagus crassicaudatus") is 'n haas wat in Mosambiek en KwaZulu-Natal voorkom. Die diertjie staan ook bekend as die "Natalse rooiklipkonyn".

Die dier se pels is dig en grof en die kleur is sout-en-peper rooibruin terwyl die onderkant roeserig dofgeel is. Die ken is wit of gryswit en van die wange loop 'n breë strook tot by die agternek wat kontrasteer met die res van die lyf. Die diertjie se massa is 1,3 – 3,1 kg.

Hulle vreet gras, veral jong gras. Hulle kom in rotsagtige terrein voor, soos kranse, kliprantjies en rotsagtige klowe met eetbare gras. Hulle natuurlike vyande is die luiperd, rooikat en vaalboskat.

Na 'n dragtyd van een maand word een of twee kleintjies gebore gewoonlik in die somer.




</doc>
<doc id="47352" url="https://af.wikipedia.org/wiki?curid=47352" title="Kolhaas">
Kolhaas

Die kolhaas ("Lepus saxatilis") is 'n haas wat in Suid-Afrika, dele van Sentraal-Afrika en Namibië voorkom. Die kolhaas is groter as die vlakhaas maar kleiner as die springhaas. Die springhaas is egter nie 'n ware haas nie maar 'n knaagdier.

Die haas is dofgelerig met swartgrys kolle wat van naby beskou 'n sout-en-peper voorkoms het. Die ken en onderdele is wit. Om die keel is 'n kraag van dieselfde kleur as die bodele met 'n wit kol op die voorkop. Die kol op die bokant van die nek wissel van baksteenbruin tot oranjegeel. Die stert is swart aan die bokant en wit aan die onderkant, en die pote is dofgeel. Hierdie hase het 'n gemiddelde lengte van 60 cm en die wyfie is effens groter as die mannetjie.

Hulle hou van ruigtes met stukke grasveld en vermy oop grasvlaktes of digte bos. Kolhase is naglewend; hulle kom na sononder uit en soek teen sonop weer hul skuilplekke op. Hulle is gewoonlik alleen en is gevoelig vir koue weer. Kolhase se natuurlike vyande is die luiperd, leeu, rooikat, vaalboskat, tierboskat, wildehond, siwet, rooijakkals en breëkoparend.

Hulle eet veral groen gras, blare, lote en stingels. Telkens word twee tot drie kleintjies gebore na 'n dratyd van ±5 weke. Die kolhaas het 'n moontlike lewensduur van 7,5 jaar.




</doc>
<doc id="47355" url="https://af.wikipedia.org/wiki?curid=47355" title="Ystervark">
Ystervark

Die ystervark ("Hystrix africaeaustralis") is 'n kenmerkende knaagdier wat in groot dele van Afrika (suid van die Sahara) voorkom, buiten die suidwestelike woestyngebiede van dié kontinent.

Ystervarke is snags aktief en vreet hoofsaaklik plantmateriaal. Ystervarke word maklik uitgeken aan die swart-en-wit, harde, skerppuntige penne wat hul rûe en agterlywe bedek. Die res van die liggaam is met lang, stywe borselhare bedek. Die ystervark is die grootste knaagdier in Suid-Afrika.

Die wyfie is ses tot sewe weke dragtig, waarna een tot vier kleintjies gebore word. Ystervarke het 'n moontlike lewensduur van 20 jaar - baie langer as meeste ander knaagdiere.

Daar word 'n onderskeid gemaak tussen die ystervarke van die Ou Wêreld (familie "Hystricidae") en die boomystervarke van die Nuwe Wêreld (familie Erethizontidae). Die ystervarke van albei families is aan die bokant van die liggaam met opvallende penne bedek. 

Ystervarke (familie "Hystricidae") is klein, stewig geboude nagdiere, maar is die grootste knaagdiere wat in Suid-Afrika voorkom. Vroeër is hulle in dieselfde groep as die boomystervarke geplaas, maar later het dit geblyk dat die 2 soorte tot afsonderlike familiegroepe behoort. Boomystervarke sien daar egter anders uit as die ystervarke wat in die Ou Wêreld aangetref word.

Die opvallendste kenmerk van ystervarke is die swart en wit penne wat, buiten die kop en buik, die hele liggaam bedek. Die buik is met sagte hare bedek en dus baie kwesbaar. Die lang penne op die rug is hol en dik en dikwels van groewe voorsien. Tussen die lang penne is stywe borselstekels wat met tassintuigselle verbind is. 

Aan die stert is bekervormige stekels wat dikker is as die ander, en waarmee die ystervark 'n ratelende geluid maak wanneer 'n vyand soos ŉ hiëna of 'n leeu in die nabyheid is. Die penne kan nie "uitgeskiet" word nie. Ystervarke het ronde skedels en hulle neuse is kort. Hulle het 2 lang snytande aan die bo- en onderkaak (met oop wortels soos alle knaagdiere) asook 8 maaltande aan elke kaak. 

Die huid is met skubbe bedek, soos duidelik aan 'n ongebore ystervark gesien kan word. Ystervarke leef hoofsaaklik van plantaardige voedsel soos wortels, vrugte en kultuurgewasse, maar hulle vreet ook dierlike materiaal en kou graag aan bene. Hulle tande is sterk genoeg sodat hulle die bas van bome kan afknaag of die dop van ŉ kokosneut oopbreek. Afgesien daarvan dat ystervarke ter wille van hulle vleis gejag word, word hulle ook uitgedun vanweë die skade wat hulle aan byvoorbeeld mielies en suikerriet aanrig. 

Ystervarke is plantetend, met 'n dieet wat grootliks bestaan uit wortelstokke en ander ondergrondse plantdele. Hulle is uiters vernielsugtige eters en is dikwels 'n probleem in groentetuine aangesien hulle lief is vir veral aartappels en ander ondergrondse groente. In die veld trek hulle die bas van bome af wat die bome laat doodgaan. 

Die Suid-Afrikaanse ystervark is bekend daarvoor dat hy bene bymekaarmaak en daar is lank geglo dat hy daaraan knaag om sy tande te slyp. Navorsing deur die Soogdiernavorsingsinstituut het egter aangetoon dat die ystervark beenmateriaal moontlik verteer om 'n kalsium- en fosfaatwanbalans in sy dieet reg te stel. 

Wetenskaplikes het vir baie jare lank geglo ystervarke skiet hulle penne na vyande. Dit is 'n vergissing: ystervarke beskerm hulself deur in werklikheid deur hul aanvaller agteruit te bestorm en hul nagenoeg 40-sentimeter lange penne dan in die vyand se liggaam agter te laat. Hierdie stap word slegs geneem as die aanvaller hom nie aan die waarskuwende gegrom, gestamp van pote en die ratelende uitgespreide penne steur nie. 

Die naglewende ystervark slaap bedags in die aangepaste erdvarkgate, of in die gate wat hyself gemaak het, of in rotsskeure. As hy hom eers in 'n gat ingewikkel het, is dit byna onmoontlik om hom daar uit te kry. Die uitgespreide penne anker hom aan die kante van die gat en vorm 'n skerp versperring teen indringers. 

Ystervarke is sterk paargebonde en dit wil voorkom dat hulle monogaam is. Een of twee kleintjies word gebore, wat met sagte stekeltjies oortrek is wat baie gou hard word. 

Hulle leef in die savannes van die trope en subtropiese gebiede. Bedags skuil hulle in erdvarkgate of iets dergeliks. Dit is nie bekend of ystervarke in die natuur - soos wat in aanhouding die geval is- lewenslank met een maat paar nie. Die dratyd duur ongeveer 2 maande en tussen 2 en 3 kleintjies word per werpsel gebore - ystervarke het soms tot 2 werpsels in 'n jaar. Die kleintjies word 'n paar maande lank gesoog. Ystervarke het na verhouding die grootste kleintjies van alle soogdiere: in verhouding sou 'n pasgebore ystervark so groot soos 'n baba van 45 kg wees. 

Die kleintjies word meestal met oop oë gebore en die knaagtande het reeds begin deursny. Die penne is nog sag, maar word binne 'n week hard. Pasgebore ystervarke het duidelike strepe oor die rug, en in sommige gevalle verdwyn dit nie wanneer die dier volwasse is nie. Daar is ongeveer 20 spesies van die familie "Hystricidae" wat in Afrika, 'n deel van Suid-Europa en Asië voorkom. Die bekendste genus is die genus "Hystrix", wat in die savannes van Suider-Afrika tot in Indië voorkom. 

"Hystrix cristata" word van die Sahara af deur Oos-Afrika tot in Tanzanië aangetref en kom ook in Europa voor. Soortgelyke spesies is "Hystrix africaeaustralis", wat in Suider-Afrika voorkom, en die "Hystrix indica", wat in Arabië, Turkye en Asië voorkom. Die genera "Acanthion" en "Thecurus" toon baie ooreenkomste met bogenoemde ystervarke, maar word van die suide van China tot op die Indonesiese eilande aangetref. Die borselstertystervarke (genus "Atherurus") kom in die reënwoude van Afrika en Suidoos-Asië voor. Hulle is kleiner as die ander en het langer sterte. 




</doc>
<doc id="47359" url="https://af.wikipedia.org/wiki?curid=47359" title="Geelpooteekhorinkie">
Geelpooteekhorinkie

Die geelpooteekhorinkie, ook genoem die boomeekhoring ("Paraxerus cepapi"), is eekhoring wat in beboste gebiede in groot dele van Afrika voorkom.

Hierdie eekhorings is oordag aktief in bome lewe. Hul dieet bestaan hoofsaaklik uit insekte, aalwynblare, blaarknoppies, vrugte, sade en bessies.

Volwasse geelpooteekhorinkies het 'n gemiddelde lengte van 40 cm. Die wyfie baar telkens twee tot vier kleintjies in 'n hol boomstam. Geelpooteekhorinkies het 'n moontlike lewensduur van 15 jaar.




</doc>
<doc id="47364" url="https://af.wikipedia.org/wiki?curid=47364" title="Waaierstertmeerkat">
Waaierstertmeerkat

Die grondeekhoring of Kaapse grondeekhoring ("Xerus inauris") (soms verkeerdelik 'n waaierstertmeerkat genoem - dis glad nie 'n meerkat nie - en voorheen ook waaiersterteekhoring genoem) kom in die droë streke van Suider-Afrika voor. Hulle lewe in gate in die grond wat hulle self grawe en wat gemiddeld 700 vierkante meter beslaan en 2 tot 100 ingange kan hê. Hulle deel hulle gate dikwels met stokstertmeerkatte en witkwasmuishonde.

Hulle vreet hoofsaaklik plante en sade en sal ook wortels en bolle onder die grond uitgrawe. Hulle drink nie water nie en kry al hulle vog uit hulle voedsel. Volwasse grondeekhorings het 'n gemiddelde lengte van 45 cm, met die mannetjies effens langer (424–476 mm) en swaarder (423–649 g) as die wyfies (435–446 mm en 444–600 g).  Hulle lewe in groepe van 2-3 volwasse wyfies en 'n maksimum van nege onvolwassenes van albei geslagte asook die wyfies se afhanklike nageslag.  Een tot drie kleintjies word gebore. So 'n groep beset gewoonlik 'n gebied van sowat 4 hektaar. Groepe met meer as drie wyfies verdeel in kleiner groepe. Volwasse mannetjies leef afsondelik en kom net by die wyfies as dié op hitte is. Mannetjies kan as tot soveel as 19 onverwante individue saamleef en grootte en lede van die groepe verander gedurig. Grondeekhorings het 'n moontlike lewensduur van tot 15 jaar.




</doc>
<doc id="47369" url="https://af.wikipedia.org/wiki?curid=47369" title="Springhaas">
Springhaas

Die springhaas ("Pedetes capensis") is nie werklik 'n haas nie, maar 'n knaagdier en die enigste lewende spesie in die familie "Pedetidae". Hulle is dus nie verwant aan die kolhaas en vlakhaas nie. Hulle kom voor in feitlik die hele Suid-Afrika met die uitsondering van die suid-weste en kom ook voor in Botswana en Namibië.

Die springhaas lyk meer soos 'n kangaroe as 'n haas; die voorste bene is baie kort en die agterste bene is baie lank en sterk. Die kleur varieer van ligte vaalbruin tot geelbruin terwyl die ken wit en die onderkant vuilwit is. Die stert het 'n breë swart kwas op die punt en is verder rooierig van kleur. Die oë is opvallend groot en die ore is smal en regop. Volwasse springhase het 'n gemiddelde massa van 4 kg en 'n lengte van ongeveer 80 cm.

Die soogdier hou langs riviere of panne met afsettings van sanderige slikgrond. Hulle vermy swaar en harde grond. Hierdie diere is snags aktief en vreet hoofsaaklik plantmateriaal, maar sal soms ook insekte vreet. Oordag skuil hulle in gate in die grond. Drie tot vier kleintjies word telkens gebore. Springhase het 'n moontlike lewensduur van 7,5 jaar. Springhase se natuurlike vyande is die witkwasjakkals, Bruin hiëna, luiperd, gevlekte hiëna, leeu, rooikat, rooijakkals en jagluiperd.




</doc>
<doc id="47380" url="https://af.wikipedia.org/wiki?curid=47380" title="Vlag van die Dominikaanse Republiek">
Vlag van die Dominikaanse Republiek

Die nasionale vlag van die Dominikaanse Republiek is op 6 November 1844 amptelik in gebruik geneem. Die vlag vertoon ’n wit Sint Joriskruis met ’n blou reghoek bo aan die vlagpaalkant en onder aan die wapperkant en ’n rooi reghoek onder aan die vlagpaalkant en bo aan die wapperkant; die landswapen verskyn in die middel van die kruis.

Die kleure op van die vlag stel elk iets voor. Blou stel Vryheid of die lug voor, rooi kan die bloed van die patriotte voorstel wat gevloei het in die stryd om onafhanklikheid en die wit is ’n simbool van opoffering en dit stel waardigheid, die rustige karakter van die Dominikane en hul toewyding tot vrede voor.

Die kleurskema word hieronder gelys:

Die vlag van die Dominikaanse Republiek is afgelei van die vlag van La Trinitaria, wat op sy beurt gebaseer is op die vlag van Haïti. Op 27 Februarie 1844 het die Dominikaanse Republiek onafhanklik geword en van 6 November 1844 het hulle ’n eie vlag gebruik. Hierdie vlag het, net soos die huidige vlag, bestaan uit vier vlakke wat geskei is deur ’n wit kruis. In die vlag van 1844 was die boonste twee vlakke blou en die onderste twee vlakke rooi. Vanaf 1861 was die Dominikaanse Republiek onder Spaanse bestuur maar in 1863 is daar oorlog (wat twee jaar sou duur) gevoer teen die Spanjaarde. Op 14 September 1863 is ’n nuwe vlag vasgestel wat sedertdien steeds in gebruik is.



</doc>
<doc id="47388" url="https://af.wikipedia.org/wiki?curid=47388" title="Hans Dijkstal">
Hans Dijkstal

Henri Frans (Hans) Dijkstal (Port Said, 28 Februarie 1943 - Wassenaar, 9 Mei 2010) was 'n Nederlandse politikus.

Dijkstal is gebore in Egipte. Omstreeks 1966 word hy lid van die liberale Volksparty vir Vryheid en Demokrasie (VVD). Van 1974 tot 1986 het hy in die raad van die munisipaliteit van Wassenaar gesit. Van 1982 tot 1994 was hy lid van die Tweede Kamer. Daarna was hy van 1994 tot 1998 minister van Binnelandse Sake en vise-premier in die Kok I-kabinet. Van 1998 tot 2002 was hy weer lid van die Tweede Kamer asook die politieke leier van die VVD. 

Hans Dijkstal is op die ouderdom van 67 oorlede.



</doc>
<doc id="47389" url="https://af.wikipedia.org/wiki?curid=47389" title="Broers in Christus">
Broers in Christus

Broers in Christus (in Engels "Christadelphians") is 'n nie-trinitariese Christelike denominasie wat in die 19de eeu in die Verenigde State van Amerika deur John Thomas gestig is.

Hulle vernaamste geloofsoortuigings is:



</doc>
<doc id="47390" url="https://af.wikipedia.org/wiki?curid=47390" title="Wassenaar">
Wassenaar

Wassenaar is 'n dorp en munisipaliteit in die Nederlandse provinsie Zuid-Holland. Die munisipale gebied het sowat 26 000 inwoners (2012) en 'n oppervlakte van 62,50 km² (waarvan 11,36 km² water). Wassenaar is 'n noordelike voorstad van Den Haag, lê aan die Noordsee en het heelwat dyke.




</doc>
<doc id="47413" url="https://af.wikipedia.org/wiki?curid=47413" title="Coscoroba-swaan">
Coscoroba-swaan

Die Coscoroba-swaan is 'n watervoël wat in Suid-Amerika voorkom. Dit is egter nie 'n ware swaan nie en word tans onder sy eie genus, "Coscoroba", geplaas, in plaas van onder "Cygnus", saam met die ander swane.

Coscoroba-swane lyk ook meer op fluiteende as swane, met sy kleiner bou en korter nek. Volwasse voëls is redelike groot, tussen 87 en 113 cm, met 'n massa tussen 3,2 en 3,6 kg. Hulle het 'n spierwit veredos met 'n helderpienk eendagtige snagwel en gewebde pote.

Hulle word in Tierra del Fuego, Argentinië, Chili, Uruguay, Paraguay en Brasilië aangetref. Hul habitat bestaan uit die mere en moeraslande van hierdie gebiede.

Hul dieet bestaan hoofsaaklik uit waterplante en lêkorrels vir hoenders of eende, asook drywende korrels. Daarnaas sal hulle ook waterinsekte, klein vissies (of viseiers) en selfs klein skulpdiertjies vreet.

Die Coscoroba-swaan maak 'n buitengewone roepgeluid, bestaande uit vier harde note wat geleidelik sagter geroep word. Hulle maak ook 'n harde "kos-kor-oe" geluid, wat tot hul naam gelei het.

Paartjies broei die hele jaar deur. 'n Broeisel bestaan uit 4-7 eiers en daar is al aantekening gemaak van een broeipaar wat 18 kuikens uit drie broeisels grootgemaak het. Die buitengewoon hoë nes word van strooi gebou. Die wyfie lê telkens vier tot sewe eiers wat na 34 tot 36 dae uitbroei. Na twee tot drie jaar is die kuikens self broeigereed. Coscoroba-swane het 'n moontlike lewensduur van 36 jaar.

Alhoewel die bevolkings van hierdie voël geensins volop is nie, word die Coscoroba-swaan nie as 'n bedreigde spesie dier beskou nie. Die voortdurende verlies van hul habitat is hul ernstigste bedreiging.




</doc>
<doc id="47414" url="https://af.wikipedia.org/wiki?curid=47414" title="Koezma Minin">
Koezma Minin

Koezma Minin (Russies: Кузьма Минин; volle naam Koezma Minitsj Zacharjef-Soechoroeki, Кузьма Минич Захарьев Сухорукий; ? – 1616) was ’n handelaar van Nizjni Nowgorod, Rusland, wat saam met prins Dmitri Pozjarski ’n nasionale held geword het vir sy rol in die verdediging van Rusland teen die Pools-Litause Gemenebes in die vroeë 17de eeu.

Minin was ’n vooruitstrewende vleishandelaar in Nizjni Nowgorod. Toe ’n patriotiese beweging in sy tuisdorp begin word, het die plaaslike handelaars Minin gekies om toesig te hou oor die hantering van die publiek se geld en om ’n vrywilligerleër op die been te bring.

Die leër, wat deur prins Pozjarski gelei is, het die Poolse soldate op 1 November 1612 uit die Kremlin verdryf en so ’n einde gebring aan die Russiese Tyd van Beroeringe. Minin het homself bewys as ’n goeie aanvoerder en is ’n edelman gemaak onder die nuut verkose tsaar Michail Romanof. Hy is in 1616 dood.


</doc>
<doc id="47415" url="https://af.wikipedia.org/wiki?curid=47415" title="Dmitri Pozjarski">
Dmitri Pozjarski

Dmitri Michailowitsj Pozjarski (Russies: Дмитрий Михайлович Пожарский; 17 Oktober 1577 – 30 April 1642) was ’n prins van die Rjoerik-dinastie wat Rusland tydens die Tyd van Beroeringe gelei het in ’n stryd om onafhanklikheid van die Pools-Litause Gemenebes. Hy het die nuwe titel "Redder van die Moederland" van tsaar Michail Romanof gekry.

Pozjarski was ’n afstammeling van ’n dinastie van soewereine prinse van die dorp Starodoeb-aan-die-Kljazma naby Soezdal. Die familie was nooit baie bekend nie en kennis is eers van Pozjarski se loopbaan geneem nadat hy deelgeneem het aan die nasionale vergadering wat Boris Godoenof in 1598 tot die Russiese kroon verkies het.

Teen 1610 was daar ’n algemene teenstand teen die heerskappy van die Pools-Litause Gemenebes en Pozjarski het by die rebelle aangesluit. In die herfs van 1611 is hy genader om die vrywilligerleër wat in Nizjni Nowgorod ontstaan het, te lei. Die prins het ingestem, op voorwaarde dat Koezma Minin, ’n verteenwoordiger van die stad se handelaars, hom bystaan.

Pozjarski en sy leër het eers na Jaroslawl opgeruk en ’n halwe jaar daar gewag. Pozjarski, ’n godsdienstige man, het hier tot die Kazanse Ikoon van Gods Moeder, een van die heiligste Russiese ikone, gebid voor hy teen Moskou opgeruk het. Op pad het hy verskeie godsdienstige rituele uitgevoer voor hy eindelik op 18 Augustus 1612 naby Moskou kamp opgeslaan het. Daarna het sy leër die Kremlin omsingel en alle voorraad aan die Poolse garnisoen daar afgesny. ’n Hongersnood het in die Kremlin ontstaan en die Poolse soldate het hulle in Oktober aan Pozjarski oorgegee.

Al die klasse in Rusland is verenig in hul steun van die Romanof-tsaars en daarmee is die grondslag gelê vir die magtige Russiese Ryk. Die prins het ná sy oorwinning die Katedraal van die Kazanse ikoon van Gods Moeder (Собо́р Каза́нской ико́ны Бо́жией Ма́тери, Sobor Kazanskoi ikoni Bozjnei Materi), of Kazan-katedraal (Каза́нский собо́р, Kazanski sobor), op die Rooiplein laat bou.

Pozjarski se familie het in 1672 uitgesterf met die dood van sy kleindogter, wat getroud was met prins Joeri Dolgoroeki, die beroemdste Russiese bevelvoerder van sy tyd. Hy is egter nog lank geëer deur die Romanofs, wat hul kroon in ’n groot mate aan hom te danke gehad het.


</doc>
<doc id="47416" url="https://af.wikipedia.org/wiki?curid=47416" title="Watershed">
Watershed

Watershed is 'n Suid-Afrikaanse pop- en rock-musiekgroep wat in 1998 in Johannesburg gestig is.

"Hier volg Watershed se Suid-Afrikaanse diskografie. Hulle het ook albums in Duitsland en moontlik in ander lande uitgereik":






</doc>
<doc id="47417" url="https://af.wikipedia.org/wiki?curid=47417" title="Kremlinmuur-dodeakker">
Kremlinmuur-dodeakker

Begrafnisse in die Kremlinmuur-dodeakker in Moskou het in November 1917 begin toe 240 slagoffers van die Russiese Rewolusie in massagrafte aan Rooiplein begrawe is. Die dodeakker is vandag aan weerskante van die Lenin-mausoleum, wat eers in 1924 in hout en in 1929–1930 met stene herbou is. Nadat die laaste massabegrafnis in 1921 daar gehou is, is begrafnisse aan Rooi Plein gereserveer as die laaste eer aan bekende politici, militêre leiers, ruimtevaarders en wetenskaplikes.

Van 1925 af is begrafnisse vervang deur die plasing van die as van afgestorwenes in die Kremlinmuur self. Begrafnisse is in 1946 hervat met dié van Michail Kalinin. Daar is altesaam 12 individuele grafte; die laaste toevoeging is Konstantin Tsjernenko in Maart 1985. Die laaste mens wie se as in die muur geplaas is, was die Sowjet-minister van verdediging Dmitri Oestinof in Desember 1984.

Die dodeakker is sedert 1974 ’n beskermde baken.

Die Lenin-mausoleum is die afgelope paar jaar in omstredenheid gehul. Baie mense, soos die laaste Sowjet-staatshoof Michail Gorbatsjof, wil hê dat Lenin se lyk eindelik begrawe word.



</doc>
<doc id="47418" url="https://af.wikipedia.org/wiki?curid=47418" title="Voormalige Moskouse Provinsiale Raadsgebou">
Voormalige Moskouse Provinsiale Raadsgebou

Die Voormalige Provinsiale Raadsgebou (Губернское правление, Goebernskoje prawlenije) is een van die minder opvallende geboue aan Rooiplein in Moskou. Dit staan tussen die Opstandingspoort en Kazan-katedraal. Dit is in 1733-1740 gebou en het lank gedien as die administratiewe hoofkwartier van Moskou en die Moskou-provinsies (wat min of meer ooreengestem het met die huidige Moskou-oblast). Tydens die oorlog teen Napoleon in 1812, toe groot dele van Moskou verwoes is, het dié gebou ook in die slag gebly. Dit is daarna herbou onder leiding van die argitek Joseph Bové, wat in ’n groot mate betrokke was by die herbou van die stad.


</doc>
<doc id="47419" url="https://af.wikipedia.org/wiki?curid=47419" title="Nick Clegg">
Nick Clegg

Nicholas William Peter (Nick) Clegg (gebore op 7 Januarie 1967 in Chalfont St Giles, Buckinghamshire) is 'n Britse politikus. Hy was tussen 2007 en 2015 die politieke leier van die Liberaal-Demokrate en is sedert 2005 lid van die Britse Laerhuis. Vanaf 11 Mei 2010 tot 8 Mei 2015 was hy vise-Eerste Minister in 'n koalisie van die Konserwatiewe Party met die Liberaal-Demokrate.

Sy moeder kom uit Nederland, sy vader is van Ruslandduitse en Britse afkoms. Hy is tweetalig - Engels en Nederlands - opgevoed. Hy praat ook vlot Spaans, Duits en Frans.



</doc>
<doc id="47424" url="https://af.wikipedia.org/wiki?curid=47424" title="2030">
2030

Die jaar 2030 sal 'n gewone jaar wees wat volgens die Gregoriaanse kalender op 'n Dinsdag sal begin. Dis sal die 30ste jaar van die 21ste eeu n.C. wees. Dit sal ook die eerste jaar van die dekade 2030's wees. Soos ander gewone jare sal die jaar 12 maande, 52 weke en 365 dae hê.

Die Verenigde Nasies verwag dat die wêreldbevolking die jaar ongeveer 8,11 miljard mense sal bereik.



</doc>
<doc id="47425" url="https://af.wikipedia.org/wiki?curid=47425" title="2029">
2029

Die jaar 2029 sal 'n gewone jaar wees wat volgens die Gregoriaanse kalender op 'n Maandag sal begin. Dis sal die 29ste jaar van die 21ste eeu n.C. wees. Dit sal ook die laaste jaar van die dekade 2020's wees. Soos ander gewone jare sal die jaar 12 maande, 52 weke en 365 dae hê.



</doc>
<doc id="47426" url="https://af.wikipedia.org/wiki?curid=47426" title="2028">
2028

Die jaar 2028 sal 'n skrikkeljaar wees wat volgens die Gregoriaanse kalender op 'n Saterdag sal begin. Dis sal die 28ste jaar van die 21ste eeu n.C. wees. In teenstelling met gewone jare sal die jaar 366 dae en 'n 29 Februarie hê.



</doc>
<doc id="47427" url="https://af.wikipedia.org/wiki?curid=47427" title="2027">
2027

Die jaar 2027 sal 'n gewone jaar wees wat volgens die Gregoriaanse kalender op 'n Vrydag sal begin. Dis sal die 27ste jaar van die 21ste eeu n.C. wees. Soos ander gewone jare sal die jaar 12 maande, 52 weke en 365 dae hê.



</doc>
<doc id="47428" url="https://af.wikipedia.org/wiki?curid=47428" title="2026">
2026

Die jaar 2026 sal 'n gewone jaar wees wat volgens die Gregoriaanse kalender op 'n Donderdag sal begin. Dis sal die 26ste jaar van die 21ste eeu n.C. wees. Soos ander gewone jare sal die jaar 12 maande, 52 weke en 365 dae hê.



</doc>
<doc id="47429" url="https://af.wikipedia.org/wiki?curid=47429" title="2025">
2025

Die jaar 2025 sal 'n gewone jaar wees wat volgens die Gregoriaanse kalender op 'n Woensdag sal begin. Dis sal die 25ste jaar van die 21ste eeu n.C. wees. Soos ander gewone jare sal die jaar 12 maande, 52 weke en 365 dae hê.



</doc>
<doc id="47430" url="https://af.wikipedia.org/wiki?curid=47430" title="2024">
2024

Die jaar 2024 sal 'n skrikkeljaar wees wat volgens die Gregoriaanse kalender op 'n Maandag sal begin. Dis sal die 24ste jaar van die 21ste eeu n.C. wees. In teenstelling met gewone jare sal die jaar 366 dae en 'n 29 Februarie hê.



</doc>
<doc id="47431" url="https://af.wikipedia.org/wiki?curid=47431" title="2023">
2023

Die jaar 2023 sal 'n gewone jaar wees wat volgens die Gregoriaanse kalender op 'n Sondag sal begin. Dis sal die 23ste jaar van die 21ste eeu n.C. wees. Soos ander gewone jare sal die jaar 12 maande, 52 weke en 365 dae hê.




</doc>
<doc id="47432" url="https://af.wikipedia.org/wiki?curid=47432" title="2022">
2022

Die jaar 2022 sal 'n gewone jaar wees wat volgens die Gregoriaanse kalender op 'n Saterdag sal begin. Dis sal die 22ste jaar van die 21ste eeu n.C. wees. Soos ander gewone jare sal die jaar 12 maande, 52 weke en 365 dae hê.



</doc>
<doc id="47433" url="https://af.wikipedia.org/wiki?curid=47433" title="2021">
2021

Die jaar 2021 sal 'n gewone jaar wees wat volgens die Gregoriaanse kalender op 'n Vrydag sal begin. Dis sal die 21ste jaar van die 21ste eeu n.C. wees. Soos ander gewone jare sal die jaar 12 maande, 52 weke en 365 dae hê.



</doc>
<doc id="47434" url="https://af.wikipedia.org/wiki?curid=47434" title="2020">
2020

Die jaar 2020 sal 'n skrikkeljaar wees wat volgens die Gregoriaanse kalender op 'n Woensdag sal begin. Dis sal die 20ste jaar van die 21ste eeu n.C. wees. In teenstelling met gewone jare sal die jaar 366 dae en 'n 29 Februarie hê.



</doc>
<doc id="47435" url="https://af.wikipedia.org/wiki?curid=47435" title="2019">
2019

Die jaar 2019 is 'n gewone jaar wat volgens die Gregoriaanse kalender op 'n Dinsdag begin het. Dis is die 19de jaar van die 21ste eeu n.C. wees. Soos ander gewone jare het die jaar 12 maande, 52 weke en 365 dae.





</doc>
<doc id="47436" url="https://af.wikipedia.org/wiki?curid=47436" title="2018">
2018

Die jaar 2018 was 'n gewone jaar wat volgens die Gregoriaanse kalender op 'n Maandag begin het. Dis was die 18de jaar van die 21ste eeu n.C. Soos ander gewone jare het die jaar 12 maande, 52 weke en 365 dae gehad.





</doc>
<doc id="47437" url="https://af.wikipedia.org/wiki?curid=47437" title="2017">
2017

Die jaar 2017 was 'n gewone jaar wat volgens die Gregoriaanse kalender op 'n Sondag begin het. Dit was die 17de jaar van die 21ste eeu n.C. Soos ander gewone jare het die jaar 12 maande, 52 weke en 365 dae gehad.





</doc>
<doc id="47441" url="https://af.wikipedia.org/wiki?curid=47441" title="Singswaan">
Singswaan

Die singswaan ("Cygnus cygnus") is groot swaan wat in die Noordelike halfrond aangetref word.

Hierdie swane het 'n verspreiding wat strek van Ysland in die weste, tot Noord-Skandinawië en Finland en selfs verder oos, deur Rusland en Siberië, tot by die Kamchatka-skiereiland, op die Commander-eilande en in Anadyr. Alhoewel geensins algemeen nie, kan enkele voëls ook in Skotland, Ierland, Indië, China en Japan aangetref word.

Singswane het 'n spierwit veredos met 'n lang nek. Hul snawel is, soos ook by die Bewick- en fluitswaan, swart met geel merke by die basis, alhoewel die geel merke by die basis baie meer opmerklik is by die singswaan. Hierdie swane het 'n harde roep: 'n beuelgeskal wat uit twee note bestaan, die tweede noot hoër as die eerste.

Hul dieet bestaan hoofsaaklik uit waterplante, klein diertjies (soos wurms, waterinsekte en varswaterslakke) en lê- of drywende korrels vir hoenders en eende.

Singswane volg 'n seremonie wanneer hulle mekaar die hof maak: die paar swem na mekaar toe, terwyl hulle hul onderlywe uit die water lig, met hul vlerke klap en hulle koppe en nekke na bo strek. Singswane kies lewenslange maats en broei van September tot Desember. Hulle bou 'n groot nes van strooi en gras, waarin die wyfie vier tot nege roomwit eiers lê. Die kuikers verskyn na 35 tot 40 dae sal vir die res van die winter by hul ouers bly. Na vier tot vyf jaar is die nuwelinge broeigereed.




</doc>
<doc id="47445" url="https://af.wikipedia.org/wiki?curid=47445" title="Trompetterswaan">
Trompetterswaan

Die trompetterswaan ("Cygnus buccinator") is die grootste voël endemies aan Noord-Amerika en een van die grootste watervoëls in die wêreld.

Hierdie groot swane - die grootste van al die swane - het 'n vlerkspan van tot 3 m. Hulle het 'n spierwit veredos, met hul kenmerkende lang nek en hul snawels is geheel en al swart. Hulle het 'n harde roep wat, soos die naam aandui, soos 'n trompet klink.

Hulle dieet bestaan hoofsaaklik uit waterplante, maar hulle sal ook die lêkorrels van hoenders en eende vreet.

Trompetterswane broei tussen Oktober en Desember en tans slegs in die Red Rock Lakes National Wildlife Refuge, die Yellowstone Nasionale Park en 'n paar ander beskermde gebiede in Montana, Idaho en Wyoming in die VSA, Kanada en Alaska. Hulle bou 'n groot nes naby die water, wat uit die wortels en stingels van waterplante bestaan. Die wyfie lê vier tot sewe eiers, wat na 33 tot 40 dae uitbroei. Na vier tot vyd jaar is die kuikens self broeigereed.



</doc>
<doc id="47449" url="https://af.wikipedia.org/wiki?curid=47449" title="Fluitswaan">
Fluitswaan

Die fluitswaan ("Cygnus columbianus") is 'n Noord-Amerikaanse swaan wat in dele van Kanada, Alaska en ook Siberië voorkom. Sommige wetenskaplikes beskou hierdie swaan en die Bewick-swaan as dieselfde spesie, terwyl ander volhou dat die twee onderskeidelike spesies is.

Fluitswane het 'n wit veredos, met 'n swart snawel. Klein geel vlekke kan by die basis van die snawel (voor die oë) waargeneem word, maar dit is geensins so verspreid as by die singswaan en die "Bewick-swaan" nie. Ondanks sy naam, maak die fluitswaan nie werklik 'n fluitgeluid nie, maar uiter eerder hoë toetergeluide.

Hul dieet bestaan hoofsaaklik uit waterplante en sagtedopskulpe, maar hulle sal ook die lê- en drywende korrels van hoenders en eende vreet.

Fluitswane is baie gebiedsgebonde, veral tydens die broeiseisoen tussen November en Januarie. Waar die meeste ander swane hul neste naby water bou, verkies fluitswane gewoonlik 'n droë area. Die nes word van gras, takkies, plante en plantwortels gebou. Die wyfie lê drie tot ses roomwiteiers wat na ongeveer 38 dae uitbroei. Die kuikens is self van drie tot vier jaar broeigereed.




</doc>
<doc id="47452" url="https://af.wikipedia.org/wiki?curid=47452" title="Bewick-swaan">
Bewick-swaan

Die Bewick-swaan ("Cygnus bewickii") is 'n kleiner swaan wat in die Noordelike halfrond voorkom. Sommige wetenskaplikes beskou hierdie swaan dieselfde as die fluitswaan, maar ander hou vol dat die twee tog verskillende spesies is.

Bewick-swane verkies kouer temperature en word in Noord-Rusland, Siberië, die Britse Eilande, Frankryk, Nederland, Wes-Duitsland en Denemarke aangetref. Pogings is al aangewend om hierdie swane in Suid-Afrika te teel, maar weens die hoë temperature was dit nog nie suksesvol nie.

Hierdie swane het 'n wit veredos met 'n swart snawel. Soos die fluitswaan en singswaan het die Bewick-swaan kenmerkende geel vlekke aan die basis van sy snawel. Die Bewick-swaan se vlekke is egter groter as dié by die fluitswaan, maar kleiner as dié van die singswaan: waar die Bewick-swaan se geel vlekke net tot by sy neusgate strek, strek die singswaan s'n oor die neusgate.

Die Bewick-swaan se geluid klink ook eenders as die singswaan s'n, maar is sagter en meer musikaal. Die voël se waarskuwingsroep is 'n kras "howk", wat verskeie kere herhaal word.

Hul dieet bestaan hoofsaak uit waterplante, graad, saad en gras, maar hulle sal ook die lê- en dryfkorrels van hoenders en eende vreet.

Bewick-swane bou hulle nes gewoonlik op 'n klein eiland van mos en watergras. Die wyfie lê drie tot vyf roomwit eiers wat na 27 tot 28 dae uitbroei. Die kuikens is self na vier jaar broeigereed.




</doc>
<doc id="47456" url="https://af.wikipedia.org/wiki?curid=47456" title="Mnguni">
Mnguni

Volgens Nguni-legende was Mnguni die stigter van die Nguni-nasie in Suidelike Afrika. Zoeloes is 'n sub-nasie van die Nguni-nasie.

Mnguni se naam is afgelei van die woord Nguni, die naam vir die oorgrote etniese groepering in Suid-Afrika. Dit sluit onder andere die Zoeloes, Swazi's, Ndebele, en Xhosas in. Meeste van die verskillende Nguni-nasies kan van Mnguni (koning van die verenigde nasie in Suid-Afrika voor Zoeloes, Xhosas, Swazi's en Ndebele) se stamboom nagespeur word.

Volgens oorlewering is hy ongeveer 1000 jaar gelede vanaf Egipte afkomstig.


</doc>
<doc id="47458" url="https://af.wikipedia.org/wiki?curid=47458" title="Nkosinkulu">
Nkosinkulu

Nkosinkulu was 'n Zoeloekoning. Sy voorganger was Koning Mnguni. Koning Mdlani sal hom later opvolg.


</doc>
<doc id="47459" url="https://af.wikipedia.org/wiki?curid=47459" title="Mdlani">
Mdlani

Mdlani was 'n Zoeloekoning. Sy voorganger was Koning Nkosinkulu. Koning Luzumana sal hom later opvolg.


</doc>
<doc id="47460" url="https://af.wikipedia.org/wiki?curid=47460" title="Luzumana">
Luzumana

Luzumana was 'n Zoeloekoning. Sy voorganger was koning Mdlani. Sy seun, koning Malandela kaLuzumana het hom later (êrens in die 17de eeu) opgevolg.


</doc>
<doc id="47461" url="https://af.wikipedia.org/wiki?curid=47461" title="Malandela kaLuzumana">
Malandela kaLuzumana

Malandela kaLuzumana was 'n Zoeloekoning. Sy voorganger was sy vader, Koning Luzumana. Sy seun, Ntombhela kaMalandela, het hom later opgevolg.


</doc>
<doc id="47462" url="https://af.wikipedia.org/wiki?curid=47462" title="Ntombhela kaMalandela">
Ntombhela kaMalandela

Ntombhela kaMalandela was 'n Zoeloekoning. Sy voorganger was sy vader, Koning Malandela kaLuzumana. Sy seun, Zulu kaNtombhela, het hom later (êrens in die 17de eeu) opgevolg.


</doc>
<doc id="47463" url="https://af.wikipedia.org/wiki?curid=47463" title="Zulu kaNtombhela">
Zulu kaNtombhela

Zulu kaNtombhela was 'n Zoeloekoning. Hy was die stigter en hoof van die Zoeloe-stam. Beide die Zoeloes en Qwabes het uit die Ngunistam ontstaan. Net voor Ntombhela kaMalandela (die koning van die Nguni) se dood verdeel hy sy koninkryk in twee: die Qwabes en die Zoeloes. In die Zoeloe-taal beteken die woord "Zulu" hemel.

Na hulle pa se dood veg die ouer seun Qwabe teen sy jonger broer Zulu, wat veroorsaak dat Zulu, saam met sy mense, vanaf die land van die Nguni verdryf word.

Hy lei sy volgelinge noord van die Nguni-area en vestig in die gebied wat vandag Mosambiek is. Daar tref hulle die eerste Portugese aan met wie hulle handel dryf.

Gumede kaZulu het hom later as koning opvolg.


</doc>
<doc id="47464" url="https://af.wikipedia.org/wiki?curid=47464" title="Blesgans">
Blesgans

Die blesgans is 'n bruin gans wat in die Noordelike halfrond voorkom.

Beide mannetjies sowel as wyfies is bruin, met 'n kenmerkende wit kol of bles om 'n pienk snawel. Hulle lyk op die kleinblesgans, maar het nie daardie voëls se kenmerkende geel merke om hul oë nie.

Blesganse geniet 'n wye verspreiding en word in Rusland, Siberië, Alaska, Noordwes-Kanada, Groenland, Engeland, België, Nederland, Duitsland, Indië, China, Japan, Kalifornië, Texas en Meksiko aangetref.

Hul dieet bestaan hoofsaaklik uit gras, bessies en insekte, maar hulle sal ook die lêkorrels van hoenders en eende vreet.

Blesganse broei van November tot Januarie. Hulle bou hul nes op 'n rant of effense hoogte sodat hulle vanuit die nes 'n uitsig van die omliggende gebied het. Die wyfie lê vier tot sewe roomwit eiers wat na 27 tot 28 dae uitbroei. Die nuwelinge is self na twee jaar broeigereed.




</doc>
<doc id="47469" url="https://af.wikipedia.org/wiki?curid=47469" title="Gumede kaZulu">
Gumede kaZulu

Gumede kaZulu was 'n koning van die Zoeloes in die 18de eeu. Hy was die seun van Zulu kaNtombhela en is deur sy seun Phunga kaGumede opgevolg.


</doc>
<doc id="47471" url="https://af.wikipedia.org/wiki?curid=47471" title="Phunga kaGumede">
Phunga kaGumede

Phunga kaGumede was 'n Zoeloekoning in die 18de eeu. Hy was die seun van Gumede kaZulu. Hy is volens oorlewering deur sy tweelingbroer, Mageba kaGumede, opgevolg.


</doc>
<doc id="47472" url="https://af.wikipedia.org/wiki?curid=47472" title="Mageba kaGumede">
Mageba kaGumede

Koning Mageba kaGumede (ongeveer 1667 tot 1745) was 'n vroeë leier van die Zoeloes in Suid-Afrika.

Volgens oorlewering het Mageba sy tweelingbroer Phunga as leier van die Zoeloe-stam na Phunga se dood in omtrent 1727 opgevolg. Hierdie opvolging tussen broers word weerspieël in Zoeloegedigte soos "Zulu ka Phunga no Mageba!" ("Zoeloe kinders van Phunga en Mageba!"). Mageba het ten minste twee seuns gehad, Ndaba, wat hom as koning opgevolg het, en Mpangazitha. Mpangazitha trou met sy niggie. Die Ntombela-stam ontstaan van die nageslag van hierdie huwelik.



</doc>
<doc id="47475" url="https://af.wikipedia.org/wiki?curid=47475" title="Ndaba kaMageba">
Ndaba kaMageba

Ndaba kaMageba was 'n Zoeloekoning.Hy was die seun van Mageba, en was hoof van die Zoeloenasie vanaf omtrent 1745 tot 1763. Hy is deur Jama kaNdaba opgevolg.


</doc>
<doc id="47477" url="https://af.wikipedia.org/wiki?curid=47477" title="Ossewa">
Ossewa

Die ossewa was 'n tradisionele vervoermiddel, veral in Suidelike Afrika, maar ook in Nieu-Seeland en Australië waar dit as die "bullock wagon" bekend gestaan het. Die eerste aangetekende gebruik van 'n ossewa was in ongeveer 1670, maar ossewaens is tot in moderne tye saam met karre ingespan.

Ossewaens word tipies deur 'n span osse, wat in pare ingeharnas is, getrek. Dit het veroorsaak dat die ossewa 'n baie groot draaisirkel het. Die gevolg hiervan kan gesien word in die breë boulevards van stede soos Bulawayo (Zimbabwe) wat 40 meter wyd is en Grahamstad (Oos-Kaap) wat "breed genoeg is om 'n ossewa in te draai".

Die wa self word van verskillende soorte hout gemaak, met die vellings van die wiele wat met bande van yster beslaan is. Sedert die middel van die 19de eeu is die asse ook van yster gemaak. Die agterwiele is gewoonlik heelwat groter as die voorstes en is stewig vas aan die bak van die voertuig. Die voorwiele is gewoonlik groter in deursnee as wat die grondhoogte onder die bak van die voertuig is. 

Dit is so dat die stuuras nie ver onder die bak in kon draai nie. Dit maak min verskil in die draaisirkel van die wa omdat dit deur osse getrek word en dit maak die voorkant van die wa baie meer stabiel omdat die spoor nooit veel minder is as die wydte van die bak nie. Dit het ook 'n baie meer robuuste verbinding tussen die sleepspoor van die osse en die agteras van die wa (gewoonlik ysterkettings of -stawe) toegelaat wat noodsaaklik is vir swaar vragte.

Die meeste van die vragdraende area is bedek met seildoek wat met houtboë ondersteun is. Die drywer het nie onder die seildoek gesit nie, maar voor op 'n houtkis (bekend as 'n wakis).

Die ontwikkeling van die ossewa uit die wa van Jan van Riebeeck se tyd (1652) tot by die transportwa van na 1860 dui nie alleen op die ontwikkeling van vervoer in Suid-Afrika nie, maar vorm 'n integrerende deel van die Suid-Afrikaanse geskiedenis. Die kakebeenwa het bekendheld verwerf as die vervoermiddel waarmee die Voortrekkers die onherbergsame binneland in die 19e eeu aangedurf het. 

Hierdie ligte tipe ossewa het ontwikkel nadat talle aanpassings gemaak moes word omdat sy Europese voorgangers, soos die Nederlandse boerewa, nie vir die Suid-Afrikaanse toestande geskik was nie. Veranderende toestande, soos paaie en die ontdekking van diamante en goud, het verdere veranderinge tot gevolg gehad.

Dit blyk uit die dagboek van Jan van Riebeeck dat geen rytuie uit Nederland na Suid-Afrika gebring is nie, maar dat Van Riebeeck die noodsaaklikheid van 'n vervoermiddel gou beset het. 

Reeds in Mei 1653 het hy 'n aantekening gemaak oor die houtbalke wat uitgespoel het na die stranding van die "Haerlem" in 1647. Hierdie houtbalke kon nog gebruik word, maar dit kon nie met die hand vervoer word nie. Toe daar in Julie 1653 klip vir die Fort aangery moes word, is die eerste wa gebou. Die wa wat uiteindelik deur Van Riebeeck en die mense na hom gebruik is, het berus op die model van die boerewa van Nederland. 

Die basiese plan van die wa het egter meer as 2 000 jaar voor Van Riebeeck se koms na die Kaap ontstaan, wat bewys word deur ŉ rotsgravure by Langön in Swede. Hierdie gravure toon 'n stel agterwiele wat op dieselfde Y-vormige wyse, volledig met 'n disselboom, aan die voorste wiele verbind is. ŉ Meer onlangse prototipe van die wa waarop die Suid-Afrikaanse waens later gebaseer is, is die waens wat gedurende die 15e en 16e eeu in Wes-Europa gebruik is. 

'n Illustrasie deur Willem van Nieuwlandt in 1617 toon baie ooreenkomste met die kakebeenwa wat in Suid-Afrika so bekend geword het. Hierdie wa is aanvanklik getrek deur 3 perde wat langs mekaar ingespan was, en later deur 2 perde. Omstandighede in Suid-Afrika was egter van so 'n aard dat die os meer geskik was as die perd; perde het destyds maklik perdesiekte gekry en bowendien is osse sterker. 

Die Hollandse boerewa is hoofsaaklik gebruik om die las van die boer te verlig en nie bloot as vervoermiddel nie. Die wa is byvoorbeeld gebruik om hooi mee aan te ry of voorrade na die mark te bring. Die vragte was egter redelik lig en ver afstande is nie afgelê nie aansienlik anders as die toestande in Suid-Afrika destyds. Hierdie boerewaens is ook nooit as woning of skuiling gebruik nie, en die tent was dus nie 'n integrerende deel van die boerewa nie. Die agterklap of karet van die boerewa is ryklik versier en beskilder en hierdie kleurryke waens word vandag nog by spesiale feesgeleenthede in Nederland gesien. 

'n Skildery van ŉ Stellenbosse wynwa deur Christopher Webb Smith in 1838 stem baie ooreen met die Duitse wa, veral wat die onderstel betref. Omdat die Nederlandse boerewa nie vir die Suid-Afrikaanse toestande geskik was nie, byvoorbeeld vanweë 'n gebrek aan paaie op die Kaapse Vlakte, waar gelaaide waens tot by die nawe in die sand weggesak het, die bergagtige terrein en droë klimaat, moes heelwat aanpassings gemaak word. Die wa moes lig, maar terselfdertyd groot en sterk wees. Die boerewa het gewoonlik 'n kort disselboom gehad omdat perde gebruik is en moes dus vir osse aangepas word. In Suid-Afrika was 'n tent noodsaaklik en die sylere moes aangepas word om 'n tent daarop te vestig. 

Die geboë boleerbome, wat die kenmerkende vorm aan die kakebeenwa gegee het, is egter min of meer net so behou. Die Hollandse wa het geen remstelsel gehad nie, omdat dit in daardie plat wêreld oorbodig was, maar aan die Kaap, waar dit wel nodig was, is takke, of 'n boomstomp aanvanklik agter aan die wa vasgehaak om dit te rem. Pieter Cruythoff was waarskynlik die eerste persoon in Suid-Afrika wat 'n wa vir 'n lang reis gebruik het, naamlik in 1662 vir sy reis na Namakwaland. 

Die wa het egter reeds op die 13e dag gebreek. Nadat die wa herstel is, het hy verder gereis maar op 11 November besluit om die wa agter te laat weens die talle probleme wat ondervind is, onder meer riviere wat oorgesteek moes word. Die wa is op die walle van die Olifantsrivier begrawe. Tien jaar na Van Riebeeck se koms het waens reeds veranderings ondergaan: die wiele was byvoorbeeld groter ten einde die tog oor klippe, bosse en deur riviere te vergemaklik. Kommandeur Zacharias Wagenaer, Van Riebeeck se opvolger, het gesorg dat goeie waens gemaak is voor die volgende ekspedisie na die binneland. ŉ Goeie wa van geelhout wat met yster beslaan was, het 36 gulden gekos, terwyl 'n wa van assegaaihout teen slegs 12 gulden gekoop kon word. 

'n Juk het destyds 11 gulden gekos, terwyl 'n disselboom sowat 15 stuiwers werd was. Op 11 Oktober 1663 het Jonas de la Guerre na die binneland vertrek op soek na die goud van Monomotapa. Hy het opdrag ontvang om die wa by die Olifantsrivier te begrawe en met draagosse verder te gaan. By hulle terugkoms moes hulle egter vind dat die wa intussen verbrand is. Simon van der Stel het self in 1685 'n ekspedisie na die Koperberge van Namakwaland onderneem en onder meer van waens en perdekarre gebruik gemaak. 

Tydens hierdie ekspedisie is daar waarskynlik vir die eerste maal in Suid-Afrika laer getrek. Wamakers was aanvanklik skaars aan die Kaap. Jasper de Berghe, wat in 1659 na die Kaap gekom het, was byvoorbeeld eintlik 'n haakbusskut maar ook 'n gekwalifiseerde wamaker, en sy vaardighede het hier goed te pas gekom: wamakers kon nie voorbly om waens wat as gevolg van die slegte paaie gebreek het, te herstel nie. Die 18e-eeuse waens het nie veel verskil van die van die vorige eeu nie, behalwe dat hulle effens groter en swaarder was. 

'n Voorbeeld van 'n wa wat uit 1795 dateer en tans in die Drostdymuseum op Swellendam bewaar word, toon duidelik dat die kakebeenwa toe reeds 'n vaste vorm gehad het. Daar was natuurlik verskille ten opsigte van lengte, breedte en hoogte omdat elke wamaker destyds sy eie stempel op die wa afgedruk het; die vorm was egter onmiskenbaar.

Die kakebeenwa wat deur die Voortrekkers gebruik is, was die eindproduk van al die aanpassings wat gemaak moes word om by die lewenswyse van daardie jare aan te pas. Anders as sy voorgangers, soos die Hollandse boerewa, was die kakebeenwa aansienlik ligter. 

Die besondere naam wat hierdie wa gehad het, het sy oorsprong in die hoë kante wat uit die vloer van die wa verrys sodat die syaansig van die wa baie aan 'n dier se onderkaak herinner. Die lengte van die kakebeenwa wissel tussen 3,6 en 4,5 m en die breedte tussen 90 en 110 cm. ŉ Kakebeenwa was so goed ontwerp dat dit uitmekaargehaal kon word om, indien nodig, dit teen 'n steil helling te laat afsak of oor 'n rivier te laat dryf. Hoewel dit lig was, kon die wa tot 1 800 kg vervoer. 

Die gemiddelde dravermoë was ongeveer 1100 kg. Tien tot 16 osse is in jukpare gebruik om die wa te trek. Die pas wat gehandhaaf is, was maar sowat 5 km/h, en gevolglik is daar nie meer as 32 km per dag afgelê nie. In daardie jare het ŉ goeie wa sowat R600 gekos.

Die kakebeenwa bestaan uit drie hoofdele wat losweg aan mekaar geheg is. Dit het dus die voordeel gehad dat die wa kon meegee wan neer daar oor ongelyke terrein beweeg is en die spanning op die afsonderlike dele op die wyse verlig is. Die volgende drie hoofdele kan onderskei word: 'n voorstel met voorwiele, 'n agterstel, waarvan die agterwiele deel uitmaak, en 'n bok of bak met ŉ tent. Die agterstel bestaan uit die agterasboom wat van ysterhout gemaak en met die ysterskeen versterk is. 

Bokant die agterasboom is 'n soortgelyke houtbalk, die skamel, wat met 'n stropband aan die agterasboom vas is. Die skamel word deur houtronge in posisie gehou, wat voorkom dat die buik van die wa sywaarts beweeg. Twee moelbande van yster keer weer dat die ronggat nie uitskeur nie. Deur die agterasboom en skamel kom die stewige Y-vormige agtertang vas in die agtertanggate. Die voor- en agteras van die wa word deur 'n lang houtbalk, die langwa, verbind. 

Bo-op die houtlangwa is daar ook 'n ysterlangwa as veiligheidsmaatreël aangebring indien die houtlangwa sou breek. Die voorste gedeelte van die voorstel kom ooreen met die agterstel. Bo-op die voorasboom is die asbed, wat met stropbande aan die voorasboom vas is. Die luns, 'n plat ysterpen, steek deur twee gate op elke punt van die as om te keer dat die wiel uitval. Om weer te verhoed dat die luns verloor, is daar ŉ gaatjie aan die punt waardeur die lunsriem gesteek word. 

Bo-op die voorasbed is die voorskamel, met die skamelbande tussenin, en die skamelhout gaan deur die middel van die skamel tot in die voorasboom. Tussen die voorasboom en die voorasbed is die voortang, waaraan die disselboom vas is, terwyl die agterste deel van die voortang aan die langwa vas is. Voor aan die disselboom, waaraan die osse gespan word en wat ongeveer 3 m lank is, word die trektou vasgemaak. Die trektou, wat uit 3 gevlegte rieme bestaan, is uiters belangrik vir die veiligheid van die wa en het gewoonlik van besonder goeie vakmanskap getuig. Die houtjukke is vasgemaak aan ysterringe, wat aan die trektou vas is. 'n Juk is 'n houtpaal met gate aan weerskante waarin die jukskeie pas. 

Aan die skeie, houtpenne met kepies aan die kante, is die nekstrop van die os vasgemaak. Die buik van die wa is 'n los eenheid wat tussen twee bokbalke gemonteer is, wat weer op die skamels rus. Die vloer van die wa, wat bestaan uit buikplanke wat op drahoute rus, word die wabuik genoem. Die voorste gedeelte word die voet- of treeplank genoem, en die voorste balkie wat die buikplanke bymekaar hou, is bekend as die klampie. Die sykante van die wa, ook sylere genoem, bestaan uit die boleerboom en 'n onderleerboom wat op die bokbalke rus. 

Tussen die twee leerbome is die leerskeie, waarvan die eerste en die laaste die boleerboom kruis. Die deel waar die kruising afgewerk word, word die leermannetjies of boesmantjies genoem. Aan die agterkant druk die karet teen die bokant van die laaste leerskeie. Alle kakebeenwaens het nie presies eenders gelyk nie. 'n Sekere tipe is byvoorbeeld die vioolkopwa of Koebergwa genoem, na aanleiding van die voetplank wat van die voortang af breër word na die disselboom toe. Hierdie wa se buikplanke het nie voor uitgesteek om as voetplank te dien nie. 

Die tentseil is oor 'n raamwerk van buigbare latte aangebring. Kweperlatte was baie geskik hiervoor. Oor hierdie raamwerk is gevlegte grasmatte gespan wat die binnekant van die wa moes koel hou en terselfdertyd verhoed dat die seildoek op die latwerk deurskaaf. Daarna is ŉ gëoliede seildoek aangebring en heel laaste die waterdigte tentdoek. Riempieveters is gebruik om die openinge aan die voor- en agterkant in 'n opgerolde posisie te hou.

Die wiele van die kakebeenwa is kommetjie- of tregtervormig so genoem omdat die speke skuins in die naaf ingesit is. Omdat die speke so skuins staan, bied hulle groter weerstand en hou ook langer. As die wiel nie kommetjievormig (pieringvormig) was nie, sou die speke maklik uitgedruk word. Wanneer daar met 'n skuinste langs gery is, is die twee voorwiele gemonteer aan die kant van die wa wat na die kruin toe wys, en die twee agterwiele aan die teenoorgestelde kant; so kon die wabuik redelik horisontaal gehou word. 

Die kakebeenwa was ewe aanpasbaar by steil afdraandes - die voorwiele is agter en die agterwiele voor gemonteer. Hierdie wiele het ware vakmanskap vereis. Die wiel bestaan uit die naaf in die middel; die speke pas in reghoekige openinge in die naaf en eindig in die veiling. Die veiling is saamgestel uit 6 tot 8 geronde segmente waarin die speke in ovaalvormige gate geslaan word. Die ysterwaband buite om die veiling is ongeveer 1,25 cm dik, en om die naaf is 4 naafbande om dit te versterk. 

Hoewel die voorwiele kleiner as die agterwiere is, is die nawe ewe groot en die speke en veilings ewe dik. Die ysterwaband wat om die veiling kom, het baie ongerief op die trek veroorsaak deurdat die Voortrekkers dikwels moes stilhou om dit stywer te maak. Die waband moes eers oor 'n vuur warm gemaak en dan oor die wiel geplaas word. Daarna is koue water daaroor gegooi, en namate die band krimp, is die veilings styf teenmekaargebind.

Die wakis, wat van geelhout of stinkhout gemaak is, het gedien as sitplek vir die drywer en was ook die bereplek vir die Bybel, klere en ander kleinighede. Onder die agterkant van die wa was ŉ houtraamwerk, die trap, wat deur twee dik leerbande in posisie gehou is. Hierdie deel het nie net as trap gedien nie, maar was ook bykomende bereplek. 

'n Groot deel van die binnekant van die wa is ingeneem deur die katel, wat soms aan vier hake gehang het. Aan die kante en onderkant van die wa was hake waaraan 'n aantal noodsaaklike voorwerpe soos byvoorbeeld die ligter en teerputs gehang het, en tussen die agterwiele het die watervat gehang. Die remskoen hang buite aan kettings wat aan die voorasboom vasgeanker is. So 'n remskoen is bloot 'n reghoekige stuk hout van 20 x 60 cm en 20 cm dik, met 'n gleuf wat onder die agterwiel geplaas word as daar by steil afdraandes gerem moes word. 

Ten spyte van sy eenvoud was die remskoen onontbeerlik, veral tydens die trek oor die Drakensberge. Die teerputs was 'n vaatjie met ingevoerde Stoekholmteer wat aan die bokbalk voor die linkeragterwiel gehang het. Die teer is gebruik vir die smering van die asse en om slyting te voorkom. Wanneer die asse gesmeer of daar aan die wiele gewerk moes word, is die ligter gebruik - 'n toestel wat vandag ŉ domkrag genoem sou word. Ruimte is goed benut, want die Voortrekkergesin moes sy hele huishouding met hom saamneem. Onder die wa, aan die agterasboom en bokbalke, het 'n houtrooster gehang wat as bêreplek gedien het vir onder meer potte en panne, gelooide velle, en soms ook die hoenderhok.

Die feit dat 'n verskeidenheid houtsoorte gebruik is, word goed geïllustreer in die wa wat aan die Voortrekker Johannes Marthinus laas behoort het en tans in die museum by Amersfoort besigtig kan word: Assegaaihout is vir die speke gebruik, die veilings is van witpeerhout gemaak, en ysterhout is vir die skamels gebruik. Die lere en buikplanke is van geelhout, terwyl stinkhout vir die leerbome en leerskeie gebruik is. Die disselboom en die voor- en agtertang is ook van ysterhout gemaak. 

Omdat die speke baie sterk moes wees, is oor die algemeen ysterhout gebruik. Yster was in daardie jare baie moeilik bekombaar en is hoofsaaklik vir die wiel - en naafbande, asskene, luns, tang- en skamelbande, ysterlangwa, en later ook vir die remskoen en as gebruik. Tussen 2 000 en 3 000 kakebeenwaens het die Groot Trek meegemaak, waarvan 'n paar behoue gebly het.

Die kakebeenwa het aan sy besondere doel beantwoord, maar na die Groot Trek moes groter waens gebou word om die binneland te verken. Hoewel hierdie waens volgens die tradisionele plan gebou is, was hulle geriefliker. Die Zandvelder het byvoorbeeld soos die kakebeenwa gelyk, behalwe dat dit onder meer remme en sykiste gehad het. Na 1860 was veranderinge noodsaaklik, aangesien die ontdekking van diamante in 1860 en daarna ŉ nuwe dimensie aan die vervoerwese gegee het. 

Suid-Afrika is oorstroom deur fortuinsoekers en transportryers en 'n nuwe vervoerstelsel het nodig geword. Teen hierdie tyd was daar af paaie, want die transportwa sou uit die aard van sy bou nooit oor dele kon beweeg waaroor die kakebeenwa moes trek nie. Groot voorrade moes daagliks oor lang afstande vervoer word, en die transportwa was gevolglik sterker, swaarder en ook laer op die grond as die kakebeenwa. Die lengte van die transportwa het gewissel tussen 3,6 en 6,9 m. 

'n Rit na die diamantvelde het maklik 4 tot 6 weke geduur. Hoewel min dorpe uiteindelik sonder wamakers was, was die bekendstes in Wellington (Wamakersvlei), Oudtshoorn, Grahamstad, King William's Town, Pietermaritzburg, Potchefstroom en Pretoria. Na 1860 was yster makliker bekombaar en die houtas is vervang deur 'n ysteras, waarvan die meeste ingevoer is. Die datum wat op die asse verskyn is 'n goeie aanduiding van die ouderdom van die wa aangesien asse feitlik nooit vervang is nie. 

Die ou remskoen is nou vervang deur remme, waarvan daar twee tipes was: die Natal- of slingerbriek, wat die briekblok teen die agterwiel vasdruk, en die Kaapse of deurgooibriek, wat die briekblok teen die agterwiel vastrek. Albei tipes het met 'n skroeftang gewerk. Die wiele het ook verander; nie alleen het hulle kleiner geword nie, maar die ou metode waarvolgens die speke skuins ingesit is, is vervang deur 'n nuwe kruisspeekpatroon. Die sylere as deel van die romp het verdwyn en die relings om die bak is wyer gemaak am aan die doel van die sylere te beantwoord. Die relings is van hout gemaak en is deur ysterarms gestut. 'n Wielrooster van yster is bo-oor die wiele geplaas en na voor en na agter met die relings verbind. 

Die nawe is korter en dikker gemaak en die platluns en daarmee saam die lunsriem het verdwyn. 'n Verder ontwikkeling was 'n rat en knipyster aan die agternaaf van waens wat baie op- en afdraandes moes aandurf. Die ligter was nie vir die nuwe, swaarder wa geskik nie, en dit is deur die domkrag vervang. Die kap of tent kon afgehaal word en daarmee saam die lere wat aan die binnekant daaraan vas was. Die nuwe wa was veelsydig en is gebruik as kaalwa, korttent- of langtentwa. 

Spesiale, interessante name het ontstaan om die tipes waens te onderskei, byvoorbeeld die Kappiewa en die Nagmaalwa. ŉ Bokwa was 'n wa sonder tent. Die reiswa was 'n weelderige wa waarvan die kap nie verwyder kon word nie. Die wa was besonder gerieflik ingerig met ingeboude kiste, watertenks, selfs 'n nagstoel, houtpanele voor en agter, met ŉ deur aan die voorkant en 'n glasvenstertjie aan weerskante van die deur. Daar was ook 'n primitiewe wa van Duitse oorsprong wat uit hierdie tyd dateer, die sogenaamde Trudelwagen in die Oostelike Provinsie, waarvan daar egter min voorbeelde oorgebly het. Die nuwe wa was te swaar vir die 10 tot 12 osse waaruit 'n span gewoonlik bestaan het, en 'n span van 16 osse is gebruik.

Die Voortrekkers het die waens gebruik gedurende die Groot Trek weg van die Kaapkolonie in die 1830's en 1840's. Die waens is dikwels aangewend as 'n mobiele fortifikasie (bekend as 'n laer) waarvan die bekendste geval seker by Bloedrivier is. Na die ontdekking van goud in die Barbertonomgewing in 1881 is ossewaens gebruik om voorrade vanuit die voormalige Lourenço Marques aan te ry. James Percy FitzPatrick het aan ossewaens gewerk en het dit ook beskryf in sy bekende boek "Jock van die Bosveld" in 1907.

In Suid-Afrika is die ossewa aangeneem as 'n kultuurikoon van die Afrikaners. Die ossewa word genoem in die eerste strofe van "Die Stem", 'n gedig wat Suid-Afrika se volkslied was tussen 1957 en 1994. In 1939 is 'n anti-Engelse organisasie gestig wat Suid-Afrika se deelname aan die Tweede Wêreldoorlog teengestaan het. Die organisasie het homself die Ossewabrandwag genoem.

Verskeie Afrikaanse spreekwoorde het hulle ontstaan aan die ossewa te danke. So word byvoorbeeld gepraat van ŉ vuil persoon as 'n regte lunsriem, en iemand wat vooruitgang strem, as ŉ remskoen. Iemand kan ook voer op die wa of 'n vyfde wiel aan die wa wees, of so nie 'n stok in die wiel steek. 

In 1938 is die Groot Trek en die Slag van Bloedrivier tydens die hoeksteenlegging van die Voortrekkermonument in Pretoria en die Bloedriviermonument herdenk deur 'n simboliese ossewatrek. Twee van die waens wat die simboliese trek meegemaak het, was self 100 jaar oud, naamlik die Johanna van der Merwe en die Dirkie Uys.





</doc>
<doc id="47479" url="https://af.wikipedia.org/wiki?curid=47479" title="Jama kaNdaba">
Jama kaNdaba

Jama kaNdaba (oorlede 1781) was die seun van Ndaba kaMageba en hoof van die Zoeloenasie vanaf ongeveer 1763 tot 1781.


</doc>
<doc id="47488" url="https://af.wikipedia.org/wiki?curid=47488" title="Gordon Brown">
Gordon Brown

Gordon Brown (1951-) is 'n Britse politikus. Tot 10 Mei 2010 was hy die politieke leier van die Arbeidersparty en tot 11 Mei 2010 die Eerste Minister van die Verenigde Koninkryk. Hy het as Eerste Minister bedank nadat sy party die verkiesing van 6 Mei 2010 verloor het en sy party geen koalisie met die Liberaal-Demokrate kon vorm nie. Van 1997 tot 2007 was hy die Chancellor of the Exchequer (Minister van Finansies) in Tony Blair se regering. Hy is sedert 1983 'n lid van die Britse Laerhuis.

James Gordon Brown is op 20 Februarie 1951 in Giffnock (naby Glasgow) in Skotland gebore. Hy is met Sarah Macaulay getroud. Hulle dogter, Jennifer Jane, het reeds as 'n baba gesterf. Hulle het twee seuns, John Macaulay en James Fraser. Brown is blind in sy linkeroog na 'n sportbesering en dra 'n glasoog.

Brown het 'n PhD in geskiedenis aan die Universiteit van Edinburgh verwerf. Daarna het hy as 'n TV-joernalis gewerk. Hy is sedert 1983 'n Britse LP (lid van die parlement), aanvanklik vir "Dunfermline East" en sedert 2005 vir "Kirkcaldy" en "Cowdenbeath".

Hy het as die Eerste Minister van die Verenigde Koninkryk oorgeneem nadat Tony Blair op 27 Junie 2007 bedank het. Vóór dit as hy (sedert Mei 1997) die Minister van Finansies. As Eerste Minister was hy ook Eerste Heer van die Tesourie en die Minister van Staatsdiens.


</doc>
<doc id="47489" url="https://af.wikipedia.org/wiki?curid=47489" title="Åsgårdstrand">
Åsgårdstrand

Åsgårdstrand is 'n dorp aan die Oslofjord in Vestfold, Noorweë.

Die dorp is in die 16de eeu gestig en het tot 1965, toe dit tussen Tønsberg en Horten opgedeel is, as 'n selfstandige munisipaliteit bestaan. Die dorp het as kunstenaarskolonie, waar kunstenaars soos Edvard Munch, Christian Krohg en Hans Heyerdahl gewoon en gewerk het, internasionale bekendheid verwerf. Edvard Munch se somerhuis het as klein museum bewaar gebly.


</doc>
<doc id="47490" url="https://af.wikipedia.org/wiki?curid=47490" title="Tony Blair">
Tony Blair

Tony Blair (1953-) is 'n voormalige Britse politikus van die Arbeidersparty wat vanaf 2 Mei 1997 tot 27 Junie 2007 as Eerste Minister van die Verenigde Koninkryk gedien het. Hy was die parlementslid vir Sedgefield vanaf 1983 tot 2007 en leier van die Arbeidersparty vanaf 1994 tot 2007. In Junie 2007 hy het vanaf al hierdie posisies bedank. Hy is deur Gordon Brown opgevolg.

Anthony Charles Lynton Blair is op 6 Mei 1953 in Edinburg, Skotland gebore as die tweede seun van Leo en Hazel Blair. Hy was 'n prokureur voordat hy 'n politikus geword het. In 1975 sluit hy by die Arbeidersparty aan en was van 1983 tot 2007 die LP vir Sedgefield.

Blair in 1994 leier van die Arbeidersparty geword. Hy het hy talle veranderinge aangebring om die party te moderniseer en dit tot die “Nuwe Arbeidersparty” herdoop. Sommige tradisionele ondersteuners het gemeen sy beleid is te regs, maar hy het ’n groot oorwinning in die verkiesing van 1997 oor die Konserwatiewe Party behaal, wat toe reeds 18 jaar lank regeer het.

Blair het ook die verkiesing van 2001 en 2005 ingepalm, en sodoende nie net die Arbeidersparty se langsdienende premier geword nie, maar ook die eerste leier wat daarin kon slaag om drie agtereenvolgende verkiesings te wen. Ná die Irakse Oorlog het sy gewildheid onder sy partylede en die publiek egter getaan.

In 2007 het hy op eie inisiatief as premier bedank en daarna die VN se gesant in die Midde-Ooste geword. Hy is tans die voorsitter van die Kommissie vir Afrika.

Blair is sedert 29 Maart 1980 met die prokureur Cherie Booth getroud. Hulle het vier kinders, Euan, Nicky, Kathryn en Leo.


</doc>
<doc id="47491" url="https://af.wikipedia.org/wiki?curid=47491" title="John Major">
John Major

Sir John Major (Carshalton, Surrey, 29 Maart 1943) is 'n Britse politikus wat vanaf 1990 tot 1997 as Eerste Minister van die Verenigde Koninkryk en leier van die Konserwatiewe Party gedien het.


</doc>
<doc id="47494" url="https://af.wikipedia.org/wiki?curid=47494" title="Taksidermie">
Taksidermie

Taksidermie is 'n reeks prosesse waartydens gedeeltes van dooie diere verwerk word (soos by voorbeeld vel, vere en horings) om die dier ten volle of gedeeltelik op te stop en te monteer sodat dit 'n "stilstaande" beeld van die lewende dier weergee.

'n Vakman wat taksidermie beoefen word 'n taksidermis genoem.

Diere wat so verwerk is word soms in museums of mense se huise uitgestal. Baie jagters en vissermanne laat die diere wat hulle vang as trofeë opstop. Die in museums word vir opvoedkundige redes uitgestal. Sommige mense laat hulle troeteldiere opstop nadat hulle oorlede is om hulle sodoende te onthou.


</doc>
<doc id="47498" url="https://af.wikipedia.org/wiki?curid=47498" title="James Callaghan">
James Callaghan

Leonard James Callaghan (27 Maart 1912 – 26 Maart 2005) was 'n Britse politikus wat vanaf 1976 tot 1979 as Eerste Minister van die Verenigde Koninkryk en vanaf 1976 tot 1980 as leier van die Arbeidersparty gedien het.

Hy was algemeen bekend as Jim Callaghan. Sy byname was Sunny Jim, Gentleman Jim, Lucky Jim of Big Jim.

Callaghan is die enigste persoon wat in al vier van die sogenaamde ""Great Offices of State"" gedien het, naamlik as: Eerste Minister, "Chancellor of the Exchequer", "Home Secretary" en "Foreign Secretary".


</doc>
<doc id="47511" url="https://af.wikipedia.org/wiki?curid=47511" title="Doda">
Doda

Dorota Rabczewska (gebore 15 Februarie 1984), beter bekend onder haar verhoognaam Doda is 'n Poolse sangeres. Ten opsigte van die toekennings, wat sy reeds gewen het, behoort Doda tot die suksesvolste musikale kunstenaars in Pole ooit.


</doc>
<doc id="47514" url="https://af.wikipedia.org/wiki?curid=47514" title="Harold Wilson">
Harold Wilson

James Harold Wilson (11 Maart 1916 – 24 Mei 1995), Lord Wilson van Rievaulx, was 'n Britse politikus van die Arbeidersparty. Hy word as een van die mees prominente politici van die tweede helfte van die 20ste eeu gesien en het twee keer as Eerste Minister van die Verenigde Koninkryk gedien. 

Hy het aan die Universiteit van Oxford in die filosofie, die politiek en die ekonomie gestudeer en is in 1937 by die universiteit aangestel as lektor in die ekonomie. Hy is in 1940 met Gladys Mary Baldwin getroud, 'n huwelik waaruit 2 seuns gebore is. Nadat hy tussen 1943 en 1944 direkteurvan ekonomie en statistiek in die ministerie van brandstof en krag was, het Wilson in 1945 'n boek, "New deal for coal", gepubliseer, wat die grondslag gevorm het vir die Arbeidersparty se nasionaliseringsplanne vir die mynbedryf. 

Dit was die eerste van talle ekonomiese en politieke publikasies wat hy die lig laat sien het. Harold Wilson het in 1945 lid van die Laerhuis geword en in 1947 president van die British Board of Trade, 'n organisasie waaruit hy later bedank het toe die staat gelde vir mediese dienste gehef het ten einde die Koreaanse Oorlog te finansier. Hy is in 1963 tot leier van die Arbeidersparty verkies, ŉ posisie wat hy tot in 1976 beklee het. 

Hy het in 1964 premier van Brittanje geword en in Oktober 1965 ŉ mislukte poging aangewend om die eensydige onafhanklikverklaring in Rhodesië (teenswoordig Zimbabwe) af te wend. Wilson het later ekonomiese sanksies teen die regering van Ian Smith ingestel, maar ook die maatreël het geen vrugte afgewerp nie. 

In 1970 is die bewind in Brittanje deur die Konserwatiewe Party onder leiding van Edward Heath oorgeneem, maar toe die Tories na ŉ verkiesing in 1974 nie daarin kon slaag om 'n regering saam te stel nie, is Wilson gevra om dit te doen. Op 6 Maart 1974 het hy vir die tweede keer premier geword. Twee jaar later, op 16 Maart 1976, in ŉ stadium toe Brittanje se ekonomie in 'n benarde toestand was, het hy onverwags bedank. 

Tydens sy bewind het Harold Wilson verskeie internasionale vredesbesoeke onderneem, onder meer na die VSA en die Sowjetunie in 1968 tydens die Viëtnam-oorlog. Sy buitelandse politiek het egter geen noemenswaardige resultate opgelewer nie. 'n Sirskap is in April 1976 aan Wilson toegeken.



</doc>
<doc id="47516" url="https://af.wikipedia.org/wiki?curid=47516" title="Königsberger Klopse">
Königsberger Klopse

Königsberger Klopse, in Duits soms ook Soß- of Kochklopse genoem, is 'n spesialiteit van die Oos-Pruisiese (en spesifiek Koningsbergse) kookkuns wat van gekookte vleisbolletjies in 'n wit sous met kappertjies berei word.

Königsberger Klopse word tradisioneel van gemaalde kalf- of bees- en varkvleis met gehakte southaring of sardiens, uie, geweekte witbrood, eiers en kruie berei. Die vleismengsel word in bolletjies gevorm en in gesoute water, waarby asyn of witwyn gevoeg kan word, met uie, peperkorrels, piment en lourierblare tot gaar gekook. Die kookwater word vervolgens deur 'n sif gegooi en met 'n klein hoeveelheid meelsous, room en eiergeel geroer totdat die sous bind en met suurlemoensap en kappertjies verfyn.

Königsberger Klopse word gewoonlik met gekookte aartappels of rys bedien, dikwels ook met ingemaakte rooi beet. 

Volgens 'n meningspeiling van die Forsa-instituut is Königsberger Klopse met 'n bekendheidsgraad van 93 persent die bekendste van alle streekgeregte in Duitsland.



</doc>
<doc id="47532" url="https://af.wikipedia.org/wiki?curid=47532" title="Lund">
Lund

Lund is 'n stad in die provinsie Skåne län in die suide van Swede. Daar het in 2011 82 800 mense gewoon uit 'n munisipale totaal van 110 824. Dit is die setel van Lund Munisipaliteit. Volgens die nuutste bevindinge is die stad in ongeveer 990 gestig toe Skåne aan Denemarke behoort het. Dit het gou 'n groot Christelike sentrum in die Oossee-gebied geword in 'n tyd toe die noorde nog 'n grensland vir Christelike sendingwerk was, veral in Skandinawië en in besonder Denemarke deur die Middeleeue. Van 1103 was dit die setel van die aartsbiskop. In die middel van die stad staan die Dom van Lund van tussen 1019 en 1145 gebou is.

Lund Universiteit wat in 1666 gestig is, is vandag een van Skandinawië se grootste instellings vir opleiding en navorsing.

Tesame met Sigtuna is Lund die oudste stad in die huidige Swede. Die oorsprong van Lund is onbekend. Tot en met die 1980's is gedink dat die stad ongeveer in 1012 gestig is deur Sven Gaffelbaard of sy seun Knoet die Grote van Denemarke. Die area was toe deel van die koninkryk van Denemarke. Onlangse argeologiese ontdekkings het egter aangedui dat die eerste nedersetting terugdateer na ongeveer 990 met die hervestiging van setlaars by Uppåkra. Die Uppåkra-nedersetting dateer terug na die eerste eeu voor Christus en die oorblyfsels is by die huidige dorpie Uppåkra. Koning Sven Gaffelbaard het Loda na sy huidige ligging geskuif (met 'n afstand van ongeveer vyf kilometer). Die nuwe ligging van Lund, op 'n heuwel oorkant 'n drif, het die nuwe ligging 'n aansienlike verdedigingsvoordeel verleen vergeleke met Uppåkra wat geleë is op die hoogste punt van 'n groot vlakte.

In 1048 is die stad 'n episkopale bisdom gemaak en verenig met Dalby in 1060 en in 1103 het dit die setel van die aartsbiskop van Skandinawië geword. Die bisdom van die nabygeleë Dalby is in 1066 daarin opgeneem. Bouwerk aan die Dom van Lund is in 1103 op kort daarna begin. In 1152 is die Noorse aartsbiskop van Nidaros gestig as 'n afsonderlike provinsie van die kerk, onafhanklik van Lund. In 1164 het Swede sy eie aartsbiskop bekom alhoewel hy in naam ondergeskik was aan die aartsbiskop van Lund. Dit is steeds, as die bisdom van Lund, 'n bisdom in die Sweedse Kerk.
Die Katedraalskool is in 1085 gestig deur die Deense koning Knoet die Heilige. Dit is die oudste skool in Skandinawië en een van die oudste in noord-Europa. Heelwat bekendes het hier skoolgegaan, waaronder die akteur Max von Sydow en verskeie hooggeplaaste politici.

In 1658 is Skåneland deur Denemarke aan Swede oorgemaak deur die Vrede van Roskilde. Op 4 Desember 1676 is Lund verdedig in die Slag van Lund, een van die bloedigste veldslae wat in Skandinawië plaasgevind het.
Lund Universiteit, gestig in 1666, is die grootste universiteit in Swede met 42,000 voltyd en deeltydse studente, alhoewel nie almal in Lund woon nie. Hierdie getal sluit die Lund Instituut vir Tegnologie in wat in 'n mate onafhanklik is van die ou universiteit. Tot die 1940's was Lund 'n relatief klein stad met min grootskaalse industrieë en het dit ongeveer een kwart van die huidige stedelike gebied beslaan waar dit oorheers is deur die katedraal en die universiteit. Sedertdien het die studentegetalle met ongeveer twaalf keer vermeerder, daar is baie maatskappytakke in die chemiese, mediese elektroniese bedryf en van die 1990's ook inligtingsbestuur.

In vergelyking met baie ander Sweedse stede is die stedelike hart van Lund goed bewaar. 'n Plaaslike wet vereis argeologiese opgrawings wat gepaard gaan met ontwikkeling in sekere dele van die stad.

Lund is geleë in Swede se grootste landboudistrik in due suidweste van Skåne, minder as tien kilometer van die oewer van die Straat van Sont. Van bo aan Sankt Hans heuwel kann 'n mense Kopenhagen, die hoofstad an Denemarke sien. Lund is dit redelik ver van ander Sweedse stete soos Gotenburg (250 km), Stockholm (600 km) en Umeå (1200 km). Malmö is egter slegs 15 km van Lund af.

Anders as die res van suidelike Swede het Lund 'n seeklimaat. Ten spyte van die noordelike ligging is die klimaat relatief gemiddeld vergeleke met ander plekke op dieselfte breedteligging en selfs verder suid, hoofsaaklik weens die nabyheid van die see. Weens die noordelike breedteligging kry Lund soveel as 17 uur se daglig in midsomer en ongeveer 7 uur in midwinter.

Somers is warm en aangenaam met 'n gemiddelde hoë temperatuur van 22 °C en lae van ongeveer 14 °C maar temperature styg soms tot bo 25 °C en toevallige hittegolwe is algemeen in die somer. Winters is koud met temperature gemiddeld tussen -1 °C en 3 °C.

Reënval is lig tot gemiddeld gedurende die jaar met ongeveer 170 nat dae. Sneeu kom karig voor, hoofsaaklik tussen Desember en Maart, maar die sneeu bly nie lank lê nie en sommige winters is selfs sonder sneeu.

Gedurende die 12de en 13de eeue, toe Lund die setel van die aartsbiskop was, is baie kerke en kloosters gebou. Daar was in 'n stadium soveel as 27 kerke maar die meeste van hulle is vernietig as gevolg van die Reformasie in 1536. Verskeie Middeleeuse gebou staan steeds, insluitend die Dom van Lund, Liberiet, die restourant Stäket en die Katedraalskool. Houtraamwerke is kenmerkend van die huise wat tot aan die einde van die 19de eeu gebou is, soos die Wickmanska gården.

Die meeste van die sentrale geboue in Lund dateer van die laat 19de eeu toe klein huise vervang is met verdiepinghuise. Merkbare geboue van hierdie era sluit in die Universiteitsbiblioteek (1902), die Grand Hotel (1899) en die hoofgebou van die universiteit (1882).

Lund is reeds sedert 1953 aan die padnetwerk verbind toe die E22, die eerste snelweg in Swede, buite die dorp aangelê is. Daar is ook ander verbindings met groot paaie in die omgewing, soos die E6 via Riksväg 16 en die Landsväg 108 wat aan die E65 verbind.

Lund is groot lof toegeswaai vir sy fietsryinfrastruktuur. Daar is 5 000 fietsparkeerplekke in die stad wat 'n veelverdiepinggebou en 160 000 km se fietsbane insluit en 45% van pendelaars reis per fiets. In die afgelope 10 jaar was daar geen toename in motorkargebruik nie.

Lund is reeds sedert 1857 per spoor bereikbaar op die hoofspoorweg tussen Malmö en Stockholm. Vandag is daar ook direkte verbindings met Kopenhagen en Elsinore via die Öresundbrug. Hierdie verbinding word bedien deur die Öresundståg wat ouderhou word deur die Danske Statsbaner in Denemarke en Skånetrafiken in Skåne asook die SJ in die res van Swede. Plaaslike verkeer word beheer deur die tweekoets elektriese eenhede "Pågatågen", wat verbindings met baie bestemmings in Skåne het. Weens Lund se sentrale ligging is dit moontlik om na die drie grootste stede in Swede te reis sonder om van trein te verwissel.

Openbare vervoer in Lund word beheer deur Skånetrafiken maar die busnetwerk behoort aan die "Bergkvarabuss"-maatskappy. Daar is ongeveer 400 bushaltes met 11 roetes wat deur ongeveer 40 busse bedien word. Daar bestaan ook planne om 'n tremnetwerk in te stel in sekere dele van die stad en na die voorstedelike dorpe Dalby, Staffanstorp en Södra Sandby, om die openbare vervoer vinniger te laat verloop en om meer mense te kan akkommodeer.

In onlangse tye het die druk op die spoorweë en busse toegeneem weens die toename in pendelaars tussen Lund, Malmö en ander nabygeleë plekke en 'n toename in professionele en ontspanningsbesoeke aan Denemarke. In 2010 het die "Citytunneln" (Stadstonnel) in Malmö geopen om die groei in pendelaars te akkommodeer.

Lund is geleë naby Malmö-Sturup Lughawe wat hoofsaaklik gebruik word vir binnelandse vlugte. Kastrup, die lughawe vir Kopenhagen, word dikwels gebruik vir internasionale vlugte en is ongeveer 33 minute per trein van Lund af. Daar is ook 'n klein vliegveld, Hasslanda Flygfält, ten suide van Lund wat hoofsaaklik vir privaat- en huurvlugte gebruik word.


</doc>
<doc id="47533" url="https://af.wikipedia.org/wiki?curid=47533" title="Vlag van El Salvador">
Vlag van El Salvador

Die nasionale vlag van El Salvador is op 27 September 1972 amptelik in gebruik geneem. Die vlag vertoon drie ewe wye horisontale bane in (van bo na onder) blou, wit en blou. Die drie variasies van die vlag verskil daarin dat in een ’n suiwer wit baan vertoon word, in die tweede verskyn die landswapen in die middel van die wit baan en in die derde verskyn die woorde DIOS UNION LIBERTAD (Spaans vir God, Eenheid, Vryheid).

’n Bespreking van die simboliek van die vlag kan ten beste in drie dele verduidelik word nl. die simboliek van die blou-wit-blou kleurkombinasie, die betekenisse van die elemente in die wapen en die simboliek van die nasionale leuse.

Volgens die huidige interpretasie dui die kleure aan:

Die kleurkombinasie van blou-wit-blou is afgelei van die vlag van die Federale Republiek van Sentraal-Amerika. Die Federale Republiek van Sentraal-Amerika was ’n federasie van Sentraal-Amerikaanse state wat van 1823 tot 1841 bestaan het. Die land het ’n blou-wit-blou vlag gebruik met die land se nasionale wapen in die middel van die wit baan. Die blou-wit-blou is gebaseer op die vlag van Argentinië omdat Argentinië die eerste land was wat onafhanklikheid verkry het van Spaans-Amerika. Naas dit het die kleurvolgorde die volgende voorgestel: die ligging van die "suiwer" (wit) Amerika tussen die Atlantiese en die Stille Oseane.

Dit is opmerklik dat die simboliek van die vlag van El Salvador steeds verwys na die ligging van die land tussen die twee oseane, terwyl die land slegs aan een oseaan ’n kuslyn het.

Die wapen van El Salvador stem redelik ooreen met die wapen van die Federale Republiek van Sentraal-Amerika. Dit vertoon enersyds geografiese elemente wat moet simboliseer dat Sentraal-Amerika baie vulkane het en tussen twee oseane geleë is. Andersyds vertoon dit vryheids- en gelykheidsimbole soos die frigiese mus, die reënboog en die driehoek.

In militêre vlae van die Federale Republiek van Sentraal-Amerika het dikwels die leuse "DIOS, UNION, LIBERTAD" ("God, Eenheid, Vryheid") gestaan. Hierdie liberale leuse verwys na die katolieke geloof en die wens van die Criollo-ondernemers en koopliede wat vir beter omstandighede in terme van vryheid, vryhandel en die handhawing van die maatskaplike stabiliteit. El Salvador het die leuse later oorgeneem as nasionale leuse.

Die "Bandera magna" het deurgaans ’n ongewone hoogte-breedteverhouding van 189:335. Volgens die Salvadoraanse wet moet hierdie vlag 3,35 meter breed en 1,89 meter lank wees, maar daar mag van die afmetings afgewyk word indien die omstandighede dit vereis. Presies in die middel van die "Bandera magna" is die nasionale wapen.

Die ander twee variante het ’n hoogte-breedteverhouding van 3:5. Die drie bane is ewe wyd en elkeen neem dus een derde van die vlag in beslag.

Die elites van San Salvador en San Vicente het hulle in 1822 onafhanklik van Meksiko verklaar. Hulle wou Sentraal-Amerika in een onafhanklike staat verenig. Hulle het in Februarie 1822 ’n blou-wit-blou aangeneem wat geskoei is op die Argentynse vlag. Hoewel El Salvador nog nie bestaan het nie kon die opstandelinge beskou word as die voorlopers van El Salvador en die vlag wat hulle aangeneem het as die eerste ‘Salvadoraanse’ vlag. Die opstandelinge het in hul opstand geslaag en in 1823 is die Federale Republiek van Sentraal-Amerika gestig. Op 5 Maart 1824 is El Salvador amptelik gestig as ’n deelstaat van die federasie. Die Salvadoraanse wapen is in die middel van die vlag geplaas en hierdie vlag sou — ook na onafhanklikheid in Januarie 1841 — tot 1865 in gebruik bly, waarby opgemerk moet word dat die afgebeelde wapen wel by tye aangepas is.

Die huidige vlag van El Salvador is in feite afgelei van die vlag van die Federale Republiek van Sentraal-Amerika wat op sy beurt weer beïnvloed is deur die Salvadoraanse opstandelinge wat Sentraal-Amerika wou verenig. Hierdie vlag het bestaan uit drie horisontale bane in blou-wit-blou, met die nasionale wapen in die middel. In die periode van die bestaan van die federasie (1823–1841, vanaf 1825 bekend as die "Federale Republiek van Sentraal-Amerika") was die Salvadoraanse vlag die deelstaatvlag en die federale vlag die nasionale vlag.

Die ander lande wat uit die federasie ontstaan het (Costa Rica, Guatemala, Honduras en Nicaragua) het elk ook hul vlae op die vlag van die Federale Republiek van Sentraal-Amerika gebaseer. Die vlae van hierdie lande bestaan ook uit die blou-wit-blou. Slegs Costa Rica het rooi tot die vlag toegevoeg en die vlag van Guatemala is vertikale bane.

Tussen 1865 en 1912 het die land ’n reeks ander vlae, wat baie lyk soos die vlag van die Verenigde State, gebruik, daarom is daar soms verwys na die "Salvadoraanse Stars and Stripes". Die vlag het nege horisontale bane in blou en wit gehad met ’n rooi skildhoek en ’n aantal vyfpuntige wit sterre. Die rooi blok in die skildhoek wat altyd vierkantig en die aantal sterre het ooreengestem met die aantal departemente waarin die land onderverdeel was. Omdat ’n aantal departemente deur splitsing uitgebrei het, het die aantal sterre ook verander.

Die eerste "Stars and Stripes" is in April 1865 aanvaar. Dit het nege sterre bevat in drie rye van drie elk as verwysing na die departemente Chalatenango, Cuscatlán, La Libertad, La Paz, San Miguel, San Salvador, Santa Ana, San Vicente en Sonsonate.

In Junie 1865 is die aantal departemente, en dus die aantal sterre op die vlag, uitgebrei na elf (La Unión en Usulután is gestig) waarna daar in 1869 nog een bygekom het (Ahuachapán). Die vlag van 1869 het dus twaalf sterre in drie rye van vier getoon. In 1873 het daar nog ’n departement bygekom (Cabañas) en een ster is by die middelste ry gevoeg.

In 1875 sou die aantal sterre uitgebrei word na veertien omdat die veertiende departement gestig is (Morazán, tot 1877 bekend as "Gotera"). Dit was die laaste toevoeging van ’n departement. Die sterre is in drie rye geplaas, twee van vyf met een van vier in die middel. Daar was ook ’n variant in omloop met vier rye van 4-3-4-3 sterre.

Hierdie laaste vlag sou tot in 1912 in gebruik bly totdat dit vervang is deur die huidige vlag. Tussendeur war die vlag egter een maand buite gebruik. In 1896 het El Salvador saam met Honduras en Nicaragua die Federale Republiek van Sentraal-Amerika gevorm. Hierdie republiek het op 2 November 1898 ’n eie vlag in gebruik geneem wat ook as die vlag van El Salvador gedien het. In dieselfde maand is die republiek egter ontbind en op 1 Desember is die Salvadoraanse vlag van 1875 weer in gebruik geneem.



</doc>
<doc id="47537" url="https://af.wikipedia.org/wiki?curid=47537" title="Moskouse Kremlintorings">
Moskouse Kremlintorings

Die Moskouse Kremlintorings en die Kremlinmuur is van die oudste bouwerke in Moskou. Dit is aanvanklik as ’n vesting gebou om die stadskern teen aanvalle te beskerm. Die huidige kompleks binne die muur is hoofsaaklik in die laat 15de eeu deur Italiaanse argitekte gebou. Die hele muur, 20 wagtorings en ’n toegangsbrug na een van die torings het behoue gebly.

Die vesting het tot in die 19de eeu nog bestaan uit ’n grag, twee riviere (die Moskwa en die nou ondergrondse Neglinnaja) en verskeie opslaanbrûe oor die grag en die Neglinnaja. Die Kremlin het gedien as ’n model vir soortgelyke vestings in ander ou stede soos Nizjni Nowgorod.

Agttien van die torings in die muur is in dieselfde tyd as die muur gebou (1485 tot 1499), terwyl die dekoratiewe Tsaartoring eers in 1680 gebou is en die Koetafja-toring buite die muur staan.

Vier van die 19 torings in die muur word vandag gebruik om toegang tot die Kremlin te kry, terwyl net twee vir toeriste oop is: die Drie-eenheid- en die Borowitskaja-toring.

Die meeste van die 19 torings wat in die muur gebou is, is apart ontwerp en lyk verskillend. Die drie hoektorings het ’n silindriese basis en die ander is reghoekig. Die hoogste torings (op 80 meter) is die Drie-eenheidtoring en die laagste (op 13,5 meter) is die een buite die muur, die Koetafja-toring. Vier torings – die Borowitskaja-, Drie-eenheid-, Nikolskaja- en Verlossertoring – is bo ingange geleë. Die wapen van die tsaar met sy dubbele arend teen dié vier torings is in die 1930's vervang deur rooi sterre, die simbool van kommunisme. Ook die Wodowzwodnaja-toring het ’n rooi ster gekry.

Hier volg ’n lys van al 20 torings kloksgewys vanaf die Wodowzwodnaja-toring in die suidwestelike hoek van die Kremlin.

Die Wodowzwodnaja-toring (Водовзводная башня) is ’n hoektoring aan die suidwestekant van die Kremlin. Dit kyk uit oor die Moskwa-rivier. Dit is in 1488 gebou deur die Italiaanse argitek Pietro Antonio Gislardi (ook bekend as Anton Frjazin, van die woord "frjag" soos Italianers destyds genoem is). Dit is aanvanklik die Swiblowa-toring (Свиблова башня) genoem na die Swiblof-bojaregesin wat in ’n huis langs die toring gebly het. Dit is in 1633 hernoem tot die Wodowzwodnaja nadat ’n waterverskaffingsmasjien in die toring gebou is ("Wodowzwodnaja" kan vertaal word as "waterophysing"). In 1805 is die toring afgebreek weens die vervalle toestand daarvan en oorgebou. In 1812 is dit deur die terugvallende Franse leër van Napoleon opgeblaas. Dit is in 1817–1819 deur die argitek Osip Bove herbou. Dit is 61,85 meter hoog.

Die Borowitskaja-toring (Боровицкая башня) is ’n hoektoring met ’n deurgang aan die westekant van die Kremlin. Dit is genoem na die Borowitskaja-heuwel, een van die sewe heuwels waarop Moskou gebou is. Die toring is in 1490 gebou op die plek van ’n ou Kremlin-poort deur die Italiaanse argitek Pietro Antonio Solari op bevel van tsaar Wasili III van Rusland. In 1658 is die toring op bevel van tsaar Aleksei hernoem tot "Predtetsjenskaja" (van die Russiese woord предтеча, "predtetsja", "die voorloper") na die Kerk van Johannes die Voorloper, wat later gesloop is met die bou van die Kremlinse Wapenhuis ("Oroezjeinaja Palata"). Die nuwe naam het egter nooit byval gevind nie. Die toring is in 1812 deur Napoleon se leër beskadig. In 1817-'19 is dit deur die argitek Osip Bove gerestoureer. In 1935 het die Sowjetunie ’n rooi ster daarop laat aanbring. Sonder die ster is sy hoogte 50,7 meter.

Die Oroezjeinaja-toring (Оружейная башня, vertaal as Wapenhuistoring) is in 1495 gebou. Dit het sy huidige naam in die 19de eeu gekry ná die bou van die wapenhuis. Voorheen was dit bekend as die "Konjoesjennaja-toring", ’n verwysing na die keiserlike stalle wat daaragter gestaan het. Die toring is 32,7 m hoog.

Die Kommandant- of Komendantskaja-toring (Комендантская башня) is in 1495 voltooi. Dit is eers "Kolimazjnaja" genoem na die Kremlin se koets-stoorplek. Dit het sy huidige naam in die 19de eeu gekry toe die kommandant van Moskou in die Potesjni-paleis gaan bly het. Die toring het in 1676–1686 ’n tentdak gekry. Dit is 41,25 m hoog.

Die Drie-eenheid- of Troitskaja-toring (Троицкая башня) is ’n toring met ’n ingang in die middel van die noordwestelike muur van die Kremlin wat oor die Aleksander-tuin uitkyk.
Die toring is in 1495–1499 gebou deur die Italiaanse argitek Aloisio da Milano (ook bekend as Alewiz Frjazin Milanets). Dit het al verskeie name gehad, onder andere Rizopolozjenskaja, Znamenskaja en Karetnaja. Dit het sy huidige naam in 1658 gekry van die Drie-eenheidklooster wat vroeër daar naby gestaan het. Die tweeverdieping-kelder het in die 16de en 17de eeu ’n tronk gehuisves. Die Troitski-brug, wat deur die Koetafja-toring beskerm word, lei na die hekke van die Drie-eenheidtoring. Tussen 1585 en 1812 was daar ook ’n klok aan die bokant van die toring. In 1707, ná ’n dreigement van ’n Sweedse inval, is die toring aangepas om plek te maak vir groot kanonne. Die Sowjetunie het in 1935 ’n rooi ster boaan die toring laat aanbring.

Dit is die hoogste toring in die Kremlin. Saam met die ster is dit 80 m hoog. Die toring se hekke is vandag die hoofingang van toeriste aan die Kremlin.

Die Koetafja-toring (Кутафья башня) is die enigste toring wat buite die Kremlinmuur staan. Dit is in die vroeë 16de eeu gebou om die brug oor die Neglinnaja-rivier, wat na die Troitskaja-toring gelei het, te beskerm. Dit is 13,5 m hoog.

Die Middelste Arsenaal- of Srednjaja Arsenalnaja-toring (Средняя Арсенальная башня) is in 1495 gebou. Dit is aan die noordwestekant van die Kremlinmuur geleë en kyk uit oor die Aleksander-tuin. Dit staan op die plek van ’n hoektoring wat uit die tyd van Dmitri Donskoi gedateer het. Dit het sy huidige naam gekry nadat die Arsenaal in die middel 18de eeu voltooi is. Dit is eers die Gefasetteerde Toring genoem vanweë die vorm van sy fasade. In 1680 is ’n oop uitkykpos met ’n piramide-vormige dak bygevoeg. In 1821, toe die Aleksander-tuin uitgelê is, is ’n grot in ’n antieke styl, wat deur Osip Bove ontwerp is, aan die voet van die toring gebou.

Die Arsenaal-hoektoring of Arsenalnaja Oeglowaja-toring (Арсенальная Угловая башня) is in 1492 deur Pietro Antonio Solari laat bou. Dit is tot met die vroeë 18de eeu die Sobakin-toring genoem (na die bojaar Sobakin, wie se huis langs die toring was). Dit het sy huidige naam gekry nadat die Arsenaal in die middel 18de eeu voltooi is. Die toring het steeds ’n geheime put. In 1707, ná ’n dreigement van ’n Sweedse inval, is die toring aangepas om plek te maak vir groot kanonne. Dit is in 1812 deur die leër van Napoleon beskadig en in 1816–1819 herbou deur Osip Bove. Die toring is meer as 60 m hoog.

Die Nilkolskaja- of Nikolaas-toring (Никольская башня) is ’n toring bo ’n ingang aan die oostelike muur van die Kremlin naby die Moskouse Historiese Staatsmuseum. Dit kyk uit oor Rooiplein.

Die toring is in 1491 Pietro Antonio Solari gebou. Dit is genoem na die Griekse Nikolski-klooster, wat nie meer bestaan nie. In 1806 is die toring deur die argitek Karl Rossi in ’n Gotiese styl herbou. In 1812 is die bokant van die toring deur Napoleon se leër weggeblaas. Dit is in 1816 deur Osip Bove herbou. Tydens die Russiese Rewolusie van 1917 is dit weer eens beskadig en dit is daarna deur die argitek Nikolai Markownikof herbou. In 1935 het die Sowjetunie ’n rooi ster aan die bopunt van die toring aangebring.

Die Senaats- of Senatskaja-toring (Сенатская башня) is in 1491 deur Pietro Antonio Solari gebou en was bloot vir die verdediging van die Kremlin van Rooiplein se kant af. Dit het lank nie ’n naam gehad nie. Eers in 1787, ná die bou van die Kremlin-senaat, het dit sy naam gekry. In 1860 het die platdak-toring ’n tentdak gekry en later ’n windrigtingwyser. Dit is 34,3 m hoog.

Die Verlosser- of Spasskaja-toring (Спасская башня) is die hooftoring met ’n ingang na die Kremlin. Dit is in 1491 deur Pietro Antonio Solari gebou. Dit is aanvanklik die Frolofskaja-toring genoem na die Kerk van Frol en Lawr in die Kremlin wat nie meer bestaan nie. Die huidige naam kom van die ikoon van die Verlosser wat in 1658 bo die ingang geplaas is (en ook nie meer bestaan nie). Dit was destyds net die helfte so hoog soos nou. Dit het sy huidige vorm in 1624–1625 gekry met die aanbou van ’n kloktoring wat deur die Skotse argitek en horlosiemaker Christopher Galloway ontwerp is. Die toring is 71 meter hoog.

Die Tsaar- of Tsarskaja-toring (Царская башня) is die nuutste en kleinste Kremlintoring. Dit is in 1680 gebou. Dit is nie eintlik ’n toring nie, maar eerder ’n tentvormige kamer wat op die muur gebou is. Voorheen was daar ’n klein houttorinkie van waar tsaar Iwan die Grote volgens legende gestaan het om te sien wat op Rooiplein aangaan – vandaar die naam.

Die Alarm- of Nabatnaja-toring (Набатная башня) is in 1495 in die suidoostelike deel van die Kremlinmuur gebou. Dit is 38 m hoog. Daar was tradisioneel ’n klok bo-op die toring warmee burgers gewaarsku is in geval van brande of ander rampe in die Kremlin of op Rooiplein. (Dit kom van die Russiese woord "набат", "alarm".) In 1680 het Fjodor Dmitrijef die sogenaamde Nabatni-klok van 2,45 ton gebou en op die toring laat plaas. Dit het eindelik gebreek en is in 1714 deur Iwan Motorin vervang. Die lui van dié klok was die teken vir die spontane opstand deur Moskowiete tydens die uitbreek van builepes in 1771 – dit is later die Pesopstand (Чумной бунт) genoem. Katharina die Grote het hierna die klepel laat verwyder en dit het langer as 30 jaar so sonder klepel op die toring gestaan. In die vroeë 19de eeu is die klok na die Arsenaal geskuif en in 1821 na die voorhof.

Die Konstantino-Eleninskaja-toring (Константино-Еленинская башня) is geleë op die oostelike muur van die Kremlin en kyk uit op die sogenaamde Basilius-helling, wat op Rooiplein begin en by die Moskwa-rivier eindig. Dit is in 1490 deur Pietro Antonio Solari gebou en is genoem na die Kerk van Konstantin en Elena in die Kremlin wat in 1928 gesloop is. Die toring het sy eie poort gehad, asook ’n brug wat te alle tye deur wagte bewaak is. In die laat 18de eeu tot vroeë 19de eeu is die poort toegemessel en die brug afgebreek. Die toring is 36,8 m hoog.

Die Beklemisjefskaja-toring (Беклемишевская башня), ook bekend as die Moskworetskaja-toring (Москворецкая башня), is ’n hoektoring aan die suidoostelike kant van die Kremlin. Dit is in 1487–1488 deur die Italiaanse argitek Marco Ruffo (ook bekend as Mark Frjazin) gebou. Dit is genoem na die bojaar Iwan Bersen-Beklemisjef, wie se huis langs die toring gestaan het. Dit is 46,2 m hoog. Die bokant is tydens die Russiese Rewolusie beskadig en die volgende jaar deur die argitek I.W. Rilski gerestoureer.

Die Pieter- of Petrofskaja-toring (Петровская башня) is genoem na die Kerk van aartsbiskop Pieter, wat deel was van die sendingpos Oegresji-klooster in die Kremlin naby die toring. Dit is tydens die Poolse inval in 1612 verwoes en daarna gerestoureer. In 1771 is dit afgebreek om die Kremlin-paleis te bou, maar dis in 1783 herbou. In 1812 het Napoleon se leër die toring opgeblaas en in 1818 is dit deur Osip Bove herbou. Dit is 27,15 m hoog.

Die Tweede Naamlose Toring (Вторая Безымянная башня) is in die middel van die 15de eeu gebou vir verdedigingsdoeleindes. In 1680 is ’n vierkantige struktuur en ’n hoë spitsdak met ’n wagtoring bo-op aangebou. Heel bo-op is ’n agtkantige koepel met ’n windrigtingwyser.

Die Eerste Naamlose Toring (Первая Безымянная башня) is in die 1480's langs die Tainitskaja-toring gebou vir verdedigingsdoeleindes. In 1547 is die toing in ’n brand verwoes en in die 17de eeu is dit herbou. In 1770 is dit afgebreek om plek te maak vir die Kremlin-paleis. Nadat die paleis voltooi is, is dit in 1783 nader aan die Tainitskayja-toring herbou. In 1812 is dit deur Napoleon se leër opgeblaas maar dit is kort daarna deur Osip Bove herbou. Dit is 34,15 m hoog.

Die Tainitskaja-toring (Тайницкая башня), wat ook die Watertoring (Водяная башня) genoem is, is aan die suidekant van die Kremlin. Dit is in 1485 deur Pietro Antonio Gilardi gebou op die plek van die poorte na Dmitri Donskoi se wit steenkremlin.
Dit het ’n geheime put en ondergrondse tonnel na die Moskwa-rivier, vandaar die naam "geheim". In 1770 is dit afgebreek om plek te maak vir die Kremlin-paleis. Nadat die paleis voltooi is, is dit in die 1770's herbou. In 1930–1933 het die Sowjetunie die poort toegebou en die put toegegooi. Die toring is 38,4 m hoog.

Die Mariaboodskap- of Blagowesjtsjenskaja-toring (Благовещенская башня) is in 1487–1488 gebou. By sy fondament is van die wit kalksteen oor wat behoue gebly het van die wit steenkremlin van die 14de eeu. In die tyd van Iwan die Verskriklike is dit as ’n tronk gebruik. Die naam kom van die Ikoon van die Mariaboodskap wat eens daar gehou is en word ook verbind met die Kerk van die Mariaboodskap wat in die 18de eeu daar gebou en in 1932 gesloop is. Die toring is 30,7 m hoog.



</doc>
<doc id="47539" url="https://af.wikipedia.org/wiki?curid=47539" title="Reddingsdaadbond">
Reddingsdaadbond

Die Reddingsdaadbond, met die leuse: “’n Volk red homself!” was ’n beweging wat ds. J.D. Kestell op 8 Desember 1939 begin het vir die ekonomiese rehabilitasie van verarmde Afrikaners. Die Bond het in 1957 ontbind.

Die stigting het sowat ’n jaar na die reuse-saamtrek van Afrikaners tydens die hoeksteenlegging van die Voortrekkermonument in Pretoria op 16 Desember 1938 gevolg op ’n tydstip toe daar besondere samehorigheid onder Afrikaners geheers het. Leiers van die volk het hulle destyds daaroor bekommer dat sowat 300 000 Afrikaners (byna ’n derde) verarm was. 

Baie Afrikaners wat pas hul voete begin vind het ná die verwoesting wat die Anglo-Boereoorlog gesaai het, het tydens die Groot Depressie van die vroeë jare dertig weer alles verloor.

Terselfdertyd is Afrikaners se volksbesef aangewakker deur die simboliese Ossewatrek na Pretoria in 1938. Daarom belê die Federasie van Afrikaanse Kultuurvereniginge (FAK) onder aansporing van ds. Kestell ’n volkskongres in Bloemfontein vir Oktober 1939. Op dié kongres besluit afgevaardigdes om ’n volksorganisasie op te rig met ’n Christelik-Nasionale grondslag om die spaarkrag, koopkrag en mensevermoëns van Afrikaners te mobiliseer tot voordeel van die volk, en so ontstaan die Reddingsdaadbond.

Die Bond het binne vyf jaar 400 takke en 70 000 lede gehad wat elkeen maandeliks ’n lidmaatskapfooi van ses pennies bygedra het. ’n Derde van die fondse is vir administrasie gebruik, ’n derde vir die afbetaling van ’n lewenspolis of spaarplan vir elke lid en die orige derde as kommissie vir die persoon wat die fondse ingesamel het. 

Die bond het honderde Afrikaanse ondernemings op die been help bring, wat werksgeleenthede vir Afrikaners in veral die stede geskep het, onder meer Federale Volksbeleggings en die AHI. 

Die Reddingsdaadbond het in 1957 ontbind.



</doc>
<doc id="47551" url="https://af.wikipedia.org/wiki?curid=47551" title="Nir Barkat">
Nir Barkat

Nir Barkat, Hebreeus: ‏ניר ברקת‎ , (gebore op 19 Oktober 1959 in Jerusalem) is 'n Israelse entrepreneur in die inligtingstegnologie die van 2008 tot 2018 die negende burgemeester van Jerusalem was gewees. Sedert 30 April 2019 is hy 'n lid van die Knesset.

Barkat is 'n regs politikus. Hy was lid van die politieke party Likoed maar het in 2005 premier Ariel Sharon gevolg na Kadima. Omdat hy teen die opdeling van Jerusalem tussen Israel en die Palestyne is, het hy later ook uit Kadima getree. In 2015 het hy weer aansluit bij die Likoed-party.

Hy het in die valskermtroep gedien en rekenaarwetenskap aan die Hebreeuse Universiteit van Jerusalem gestudeer.

Nir Barkat is getroud en het drie kinders.



</doc>
<doc id="47552" url="https://af.wikipedia.org/wiki?curid=47552" title="Kleinsneeugans">
Kleinsneeugans

Die kleinsneeugans ("Anser caerulescens caerulescens") is 'n subspesie van die sneeugans wat endemies aan Noord-Amerika is.

Die wetenskaplike klassifikasie van hierdie gans word tans betwis: sommige wetenskaplikes klassifiseer die ganse onder die genus "Anser", terwyl ander weer ten gunste van die genus "Chen" is.

Kleinsneeuganse word op die Noord-Amerikaanse vasteland aangetref in Kalifornië, Meksiko, Texas en Louisiana. Hulle kom op eilande langs die kus voor, van Baffin-eiland in die suide, wes deur Southampton- en Victoria-eiland, tot by Banks-eiland.

Hierdie ganse het 'n wit en 'n blou fase, maar daar is geen verskil in die kleur van die vere tussen mannetjies en wyfies nie. Kleinsneeuganse kan van grootsneeuganse onderskei word aan hul kleiner, dunner nek, korter kop en kleiner snawel.

Hulle dieet bestaan hoofsaaklik uit plantmateriaal, byvoorbeeld wortels en stamme van plante, gras en graan, maar hulle sal ook die lêkorrels van hoenders en eende vreet.

Kleinsneeuganse broei tussen Oktober en Januarie. Die nes word op egalige terreig met 'n effense hoogte gebou. Die wyfie lê vyf tot sewe roomwiteiers wat na 23-25 dae uitbroei. Die kuikens is self na twee jaar broeigereed.



</doc>
<doc id="47554" url="https://af.wikipedia.org/wiki?curid=47554" title="Afriqiyah Lugdiens Vlug 771">
Afriqiyah Lugdiens Vlug 771

Afriqiyah Lugdiens Vlug 771 was 'n geskeduleerde internasionale vlug wat op 12 Mei 2010 om 06:10 plaaslike tyd neergestort het terwyl dit die aanloopbaan van die Tripoli Internasionale Lughawe genader het. Die enigste oorlewende is 'n 9-jarige Nederlandse seun, Ruben van Assouw. 103 mense het egter hul lewe in die ramp verloor.

Die vliegtuig was 'n Airbus A330-200 met registrasie 5A-ONG. Afriqiyah Lugdiens het die vliegtuig in September 2009 bekom en het ten tyde van die ongeluk ongeveer 1 600 vlugure en 420 vlugte gehad. Die vliegtuig het van General Electric CF6-80E1-enjins gebruik gemaak. Die vliegtuig is ontwerp om 253 passasiers te vervoer. Op die dag van die ongeluk was daar 93 passasiers en 11 bemanningslede aan boord waarvan die meeste afkomstig was van Nederland, Libië en Suid-Afrika.

Die vlug se oorsprong was by die O.R. Tambo Internasionale Lughawe en was geskeduleer om by sy finale bestemming, Tripoli Internasionale Lughawe te land. Die vliegtuig het egter ongeveer 900 meter kort van aanloopbaan 09 neergestort. Geen brand is na nie ongeluk aangemeld nie. Daar is oorspronklik gerapporteer dat die ongeluk slegs een meter kort van die aanloopbaan plaasgevind het. Die METAR wat die dag in gebruik was, was HLLT 120350Z VRB01KT 6000 NSC 19/17 Q1008. Sekuriteitsbeamptes het gemeld dat die vliegtuig ontplof het voordat dit gedisintegreer het. Die Libiese Minister van Vervoer het terrorisme as oorsaak van die ongeluk uitgesluit.

Dit was die eerste ongeluk waarby Afriqiyah Lugdiens betrokke was sedert hul ontstaan in April 2001.

Die Libiese Burgerlugvaartowerheid het 'n amptelike ondersoek na die ongeluk gelas. Airbus het gemeld dat hy volle tegniese ondersteuning aan die owerhede sal bied wat die ongeluk ondersoek. Die Suid-Afrikaanse Burgerlugvaartowerheid het ook 'n span gestuur om te help met die ondersoek. Die Franse "Bureau d'Enquêtes et d'Analyses pour la Sécurité de l'Aviation Civile" (BEA) het ook hul hulp aangebied en het 'n span van twee ondersoekers na die toneel ontbied.

Die vlugopnemers is gevind en deeglik ontleed.


Die lugredery het 'n lys van die nasionaliteite van die slagoffers uitgereik. Al elf bemanningslede was Libiërs gewees. Verskeie passasiers het ook dubbele burgerskap gehou.

Mohamed Zidan, die Libiese Minister van Vervoer het gerapporteer dat die enigste oorlewende van die ramp 'n seun van Nederland is. Die seun is later as die negejarige Ruben van Assouw geïdentifiseer. Hy is woonagtig in die stad Tilburg en het so pas saam met sy familie teruggekeer van 'n safari in Suid-Afrika. Sy ouers en broer was ook op die vlug. Hulle het die seun in sy sitplek gevind, steeds vasgegordel, ongeveer 400 meter van die plek waar die vliegtuig geval het. Toe hulle die seun vind, was hy heeltemal naak. Sy pa was die eienaar van UnIT Services in die Eindhoven-area. Van Assouw is na die Sabia'a-hospitaal, 30 kilometer suidoos van Tripoli, geneem en is later na die Al-Khadhra-hospitaal in Tripoli oorgeplaas, waar hy 'n operasie ondergaan het vir sy veelvuldige frakture aan beide bene. Die segspersoon van Nederland se Departement van Buitelandse Sake, Ad Meijer, het gemeld dat die kind geen lewensbedreigende beserings opgedoen het nie. Saif al-Islam Muammar Al-Gaddafi en Kaptein Sabri Shadi, die hoof van Afriqiyah Lugdiens, het Van Assouw in die hospitaal besoek. Op 15 Mei is hy per lugambulans na Eindhoven in Nederland vervoer. Sy oom en tante het hom vergesel.

Van die passasiers sou 42 verder vertrek het na Düsseldorf, 32 na Brussel, sewe na Londen, en een na Parys. Elf passasiers se finale bestemming was Libië.

Onder die slagoffers was Frans Dreyer, broer van Anchen Dreyer wat 'n parlementslid is en sy vriend en kollega, Anton Matthee. Een van die Nederlandse slagoffers was Joëlle van Noppen, sanger van die voormalige Nederlandse groep WOW!

Die vlugdeklede is geïdentifiseer as kaptein Yousef Bashir Al-Saadi (Arabies: يوسف بشير الساعدي‎), mede-vlieënier Tareq Mousa Abu Al-Chaouachi (Arabies: طارق موسي أبو الشواشي‎), en mede-vlieënier Nazim Al-Mabruk Al-Tarhuni (Arabies: ناظم المبروك الترهوني‎).

'n ^ Vertaling: METAR vir Tripoli Internasionale Lughawe, uitgereik om 03:50 UTC op 12 Mei 2010. Windrigting veranderlik met 'n spoed van 1 knoop (1,9 km/h), sigbaarheid 6 000 meter (3,7 myl), geen beduidende wolkbedekking, temperatuur 19 °C, doupunt 17°C, altimeterinstelling van 1008 hPa.



</doc>
<doc id="47555" url="https://af.wikipedia.org/wiki?curid=47555" title="Gryskopgans">
Gryskopgans

Die gryskopgans ("Chloephaga poliocephala") is 'n grootgans wat in die bergagtige gebiede van Suid-Amerika voorkom, hoofsaaklik Argentinië, Chili en die Andesbergstreek.

Die mannetjies en wyfies het 'n eenderse veredos en hierdie spesie kan maklik uitgeken word aan sy grys kop en rooi hals en bo-rug, met wit-en-swart gestreepde onderlyf. Gryskopganse kan maklik mak gemaak word.

Hul dieet bestaan hoofsaaklik uit gras, maar hulle sal ook klein hoeveelhede lêkorrels vir hoenders en eende vreet.

Gryskopganse broei tussen Oktober en Januarie. Hulle bou hul nes op die grond, tussen lang gras waar dit goed weggesteek word. Die wyfie lê vier tot ses eiers wat na 30 dae uitbroei. Die kuikens is self na twee tot drie jaar broeigereed.



</doc>
<doc id="47568" url="https://af.wikipedia.org/wiki?curid=47568" title="Rooikopgans">
Rooikopgans

Die Rooikopgans ("Chloephaga rubidiceps") is 'n groot gans wat in die suide van Suid-Amerika voorkom, op die Falkland-eilande en in Argentinië.

Die mannetjies en wyfies het 'n identiese veredos en hierdie ganse word gekenmerk aan hul rooi koppe, met swart-en-wit gestreepte nekke, bo-rûe en onderlywe. Hulle word soms met die Magellan-ganswyfie verwar, wat 'n eenderse voorkoms het.

Hulle dieet bestaan hoofsaaklik uit gras, maar sal ook klein hoeveelhede van die lêkorrels van hoenders en eende vreet.

Rooikapganse broei tussen Oktober en Januarie. In hierdie tyd word die mannetjies raserig, aggressief en gebiedsgebonde. Die nes word op die grond gebou, tussen lang grasse en bosse waar dit goed weggesteek word. Die wyfie lê tussen vier en elf roomkleurige eiers wat na 30 dae uitbroei. Die kuikens is self na twee tot drie jaar broeigereed.




</doc>
<doc id="47583" url="https://af.wikipedia.org/wiki?curid=47583" title="Keisergans">
Keisergans

Die keisergans ("Anser canagica") is 'n gans wat in Alaska en Siberië voorkom.

Die wetenskaplike klassifisering van hierdie gans word tans betwis: sommige wetenskaplikes plaas dit onder die genus "Chen", terwyl ander weer "Anser" verkies.

Beide geslagte het 'n identiese veredos, met 'n kenmerkende wit kop en agternek, met 'n donker grys hals en lyf. Die vere kan soms roesbruin voorkom, as gevolg van al die yster in die waters van hul verspreidingsgebied. Keiserganse is oor die algemeen nie aggressief nie en kan ook in groepe met ander watervoëls aangehou word.

Hul dieet bestaan hoofsaaklik uit waterplante soos alge en gras, maar hulle sal ook die lêkorrels van hoenders en eende vreet.

Keiserganse broei tussen Oktober en Januarie. Die nes word op die grond naby die water gebou, tussen gras of plante wat dit goed wegsteek. Die nes word met dons en vere uitgevoer. Die wyfie lê twee tot agt roomwit eiers wat na 24 tot 27 dae uitbroei. Die kuikens is self na twee tot drie jaar broeigereed.



</doc>
<doc id="47587" url="https://af.wikipedia.org/wiki?curid=47587" title="Genappe">
Genappe

Genappe (Wallonies: "Djinape", Nederlands: "Genepiën") is 'n Belgiese stad en munisipaliteit in die Waalse provinsie Waals-Brabant, aan die grens met die provinsie Hainaut. Die munisipale gebied het sowat 15 000 inwoners (2011) en 'n oppervlakte van 90 km².



</doc>
<doc id="47590" url="https://af.wikipedia.org/wiki?curid=47590" title="At Thy Call">
At Thy Call

At Thy Call is 'n Suid-Afrikaanse kortfilm oor die grensoorlog in Namibië. Die regisseur en skrywer is Christopher Lee dos Santos en die rolprent is in en om Johannesburg verfilm.


Die prent speel af in 1984 en is die storie van 'n jong man wie se Afrikanerwaardes beproef word wanneer hy verpligte diensplig aanvaar en bevriend raak met 'n rebelse Engelsman.



</doc>
<doc id="47598" url="https://af.wikipedia.org/wiki?curid=47598" title="Droëlandboerdery">
Droëlandboerdery

Droëlandboerdery is ’n landboutegniek wat by onbesproeide landbougewasse, wat min jaarlikse natuurlike reënval ontvang, toegepas word.

Droëlandboerdery word in die Palouse-plato in die VSA, sowel as in die ander droëlandstreke van Noord-Amerika, die Midde-Ooste en ander graanverbouende streke, soos die steppe van Eurasië en Argentinië aangewend. Droëlandboerdery is aan die suidelike Russiese Ryk deur die Russiese Mennoniete, onder leiding van Johann Cornies, bekend gestel, wat hierdie dorre gebied in die broodmandjie van Rusland omgeskakel het. Droëlandboerdery word algemeen in al die state van Australië gebruik (behalwe in die Noordelike Grondgebied)

Winterkoring is die kenmerkende gewas van droëlandboerdery, hoewel ervare droëlandboere partykeer mielies, boontjies of selfs waatlemoen kweek. Droëlandboerdery kan tot so min as 230 mm jaarlikse neerslag slaag; ’n hoër reënval sal die hoeveelheid gewasverskeidenheid, wat aangeplant word, direk eweredig verhoog.
Die Suidwes-Amerikaanse inboorlinge kon oor honderde jare heen met droëlandboerdery in ’n gebied ’n bestaan voer wat minder as 250 mm jaarlikse reën ontvang.

Droëlandboerdery het uit ’n stel tegnieke en bestuurswyses ontwikkel wat deur boere gebruik is om voortdurend by die aan- of afwesigheid van vog in ’n gewas-siklus aan te pas. In grensgebiede (gemarginaliseerde streke) moet ’n boer geldelik in staat wees om ontydige misoeste te deurstaan, wat soms oor etlike jare aaneenlopend kan strek.
Dit verg sorgsame spaarsaamheid van die vog wat tot die gewasse beskikbaar is, sowel as nougesette bestuur van onkostes om sodoende verlies oor die maer jare in te kort, om die bestaan van ’n droëlandboer te verseker.

Droëlandboerdery is hoofsaaklik afhanklik van natuurlike reënval, wat die grond trefbaar vir stofstorms laat, veral indien onvanpaste landboutegnieke toegepas word of die storms op ’n baie ongeleë tyd toesak. Omrede ’n braaktydperk in die wisselbou geruim moet word, kan die grond nie altyd deur bedekkingsgewasse beskerm word nie, wat andersins as gronderosie-teenvoeter kon dien.

In streke, soos die Boesmanland in Suid-Afrika, of die oorgrote meerderheid oppervlak van Namibië op sigself, is daar ’n gemiddelde reënval van minder as slegs 220 mm tot droëlandboerdery se beskikking. Gevolglik moet die vog só opgevang en gestoor word totdat die gewasse dit kan opneem. Tegnieke wat gebruik word sluit somer-braakwisselbou in (waartydens een gewas oor twee seisoene se neerslag gekweek word), sowel as om stoppels en gewasoorblyfsels te laat lê om humus te vorm, asook om afvloeiwater te stuit deur terrasse op te rig.
’n Ander vorm van kleinskaal terasoprigting staan as kontoerwalle bekend – dit is waar vore/dwarswalle teen die helling geploeg word om die vinnige afwaartse vloei van water te vertraag. Vog kan behou word deur onkruid uit te roei en die humus die grond te laat beskadu.

Wanneer vog om gewasdoeleindes beskikbaar is, moet dit so doeltreffend moontlik benuttig word. Die saaidiepte en tydsberekening moet oorweeg word, sodat die saad in ’n gronddiepte verkeer waar daar genoeg vog voorkom, of waar daar tydens seisoenale reënval die verlangde hoeveelheid sal deurdring. Die boere is geneig om gewassoorte te kies wat droogte- en hittebestand is (selfs lae-opbrengs gewasvariëteite ). Dus is ’n suksesvolle oesopbrengs verseker, selfs al sou te min seisoenale neerslag voorkom.

Van nature is droëlandboerdery vatbaar vir erosie, veral winderosie. Party tegnieke om grondvogbewaringsdoeleindes (soos gedurige grondbewerking om onkruid uit te roei), is teenstrydig met dié om die bogrond te behou. Omrede gesonde, vrugbare bogrond so belangrik om volhoubare droëlandboerdery is, is die bewaring hiervan ’n langtermyndoelwit van ’n droëlandboerdery-onderneming. Erosiebeheertegnieke soos windskerms, verminderde en geen grondbewerking, strooibedekking (of ander bemesting op die erodeerbare grond) en strookboerdery word gebruik om bogrondverlies teen te werk.

Droëlandboerdery word in gebiede beoefen wat eie aan grensgebiede vir onbesproeide landbou is. As gevolg hiervan is daar ’n hoë risiko verbonde, vanweë misoeste of laer opbrengste wat tydens ’n droë jaar (ongeag die hoeveelheid geld en arbeid wat ingeploeg is) mag opduik.
Droëlandboere moet die potensiële opbrengste van ’n gewas gereeld deur die groeiseisoen na waarde bepaal. Sou daar bevind word dat daar ’n afname in opbrengste, weens onvoldoende vog, gaan wees, moet uitgawes, onder meer dié van bemesting en onkruidbeheer, besnoei word.
In teenstelling hiermee, moet boere tydens jare waar vog in oorvloed is, juis hul begroting aanpas om die maksimum hoeveelheid opbrengs uit te put, om vir toekomstige misoeste te vergoed.




</doc>
<doc id="47599" url="https://af.wikipedia.org/wiki?curid=47599" title="Suidelike Provinsie (Zambië)">
Suidelike Provinsie (Zambië)

Die Suidelike Provinsie is een van Zambië se nege provinsies. 


</doc>
<doc id="47600" url="https://af.wikipedia.org/wiki?curid=47600" title="Juanes">
Juanes

Juan Vasquez Esteban Aristizabal (Medellín, Antioquia, Colombia, 9 Augustus 1972), beter bekend as Juanes is 'n sanger, liedjieskrywer, regisseur en aktivis. Hy sing Colombiaanse Pop en Rock wat in Spaans versmelt is met verskillende musikale ritmes. Hy is ook 'n uitgesproke aktivis vir maatskaplike en humanitêre kwessies. Sy verhoognaam, Juanes, is sy bynaam uit sy kinderjare, en is 'n samestelling van sy eerste naam en die eerste lettergreep van die tweede. Juanes het 'n deel van sy kinderjare in die munisipaliteit van Carolina del Principe (westelike Colombia) en later in Medellín deurgebring.

Juanes het wêreldwyd meer as miljoen eksemplare van sy vier albums verkoop, en dié was suksesvol op die vyf kontinente. Hy is 'n wydreisende sanger na Spaanssprekende lande, en is die mees erkende kunstenaar in Colombia.






</doc>
<doc id="47601" url="https://af.wikipedia.org/wiki?curid=47601" title="Hoërskool De Villiers Graaff">
Hoërskool De Villiers Graaff

Die Hoërskool De Villiers Graaff is 'n dubbelmediumhoërskool op die Bolandse dorp Villiersdorp en is genoem na sir David Pieter de Villiers Graaff, nyweraar, kabinetsminister en vader van die latere leier van die Verenigde Party, sir De Villiers Graaff.

Die skool is in 1872 opgerig, maar in 1901 bewillig sir David die geld (£100 000) en grond vir die bou van 'n nuwe skool wat in 1907 sy huidige naam gekry het. Dit is ontwerp deur Alexander Forsyth en John Parker en opgerig deur mnr. AB Reid & Kie. Die plaaslike laerskool is ook na die weldoener vernoem.

Die skool het in 2010 201 leerders van gr. 8 tot 12 gehad, van wie 112 meisies en 89 seuns was. Die skoolhoof was mnr. M.C. Botha en die jaarlikse skoolfonds R5 940,00. Die skoolhoof word bygestaan deur sowat 12 onderwysers vir 'n gunstige onderwyser-leerder-verhouding van minder as 1:15. Teen 2012 het die leerders afgeneem tot 193, waarvan 102 meisies en 91 seuns was, maar teen 2014 toegeneem tot 203, van wie 102 steeds meisies en 101 seuns was. Mev. Marietjie Freislich was die skoolhoof en die res van die personeel het bestaan uit 15 onderwysers. In 2015 was die leerdertal 231 en die skoolhoof me. G.G. Loubser.



</doc>
<doc id="47611" url="https://af.wikipedia.org/wiki?curid=47611" title="Vlag van Grenada">
Vlag van Grenada

Die nasionale vlag van Grenada is op 7 Februarie 1974 amptelik in gebruik geneem. Die vlag vertoon ’n rooi band buite om met ses geel vyfpuntige sterre aan die bo- en onderkant. Binne die rooi band is twee geel (bo en onder) en twee groen (vlagpaal- en wapperkant) driehoeke, ’n rooi skyf en vyfpuntige geel ster in die middel van die vlag en ’n klawertjie neutmuskaat in die groen driehoek aan die vlagpaalkant.

Die ses sterre in die rooi band stel ses gemeentes (provinsies) van Grenada voor met die ster in die middel, wat in ’n rooi skyf is, wat die hoofstad St. George’s voorstel. Die neutmuskaat aan die vlagpaalkant van die vlag stel een van die land se vernaamste uitvoerprodukte voor. (Daar is soms verwys na Grenada as die "Spesery-eiland".

Die kleurkombinasie van rooi, geel en groen (die Pan-Afrika kleure) in die vlag stel die land se verbintenis met Afrika voor. Verder stel rooi moed en vitaliteit voor, geel stel wysheid en warmte voor en groen stel die plantegroei en landbou voor.



</doc>
<doc id="47615" url="https://af.wikipedia.org/wiki?curid=47615" title="Labourd">
Labourd

Labourd (Baskies: "Lapurdi", Gaskons: "Labord") is 'n voormalige Franse provinsie en deel van die hedendaagse Pyrénées-Atlantiques "département". Dit is ook deel van die historiese Baskeland. Labourd het 'n oppervlak van 858 km² en 205 000 inwoners. Die hoofstad is Ustaritz (Ustaritze). Die hoof dorpe is Anglet (Angelu), Biarritz (Miarritze), Hendaye (Hendaia), Saint-Jean-de-Luz (Donibane-Lohizune) en Espelette (Ezpeleta). 


</doc>
<doc id="47620" url="https://af.wikipedia.org/wiki?curid=47620" title="Estação Cabo Branco">
Estação Cabo Branco

Die Estação Cabo Branco is 'n wetenskap-, kultuur- en kunssentrum in João Pessoa, die hoofstad van die Brasiliaanse deelstaat Paraíba.

Die agthoekige sentrum met sy kenmerkende spieëlglasfasade, wat deur die befaamde argitek Oscar Niemeyer ontwerp en ná 'n boutyd van een jaar op 3 Julie 2008 ingewy is, maak deel uit van 'n kulturele en opvoedkundige gebouekompleks in die stadsdeel Cabo Branco en het intussen ook 'n gewilde toeristetrekpleister geword.

Die sentrum het 'n vloeroppervlakte van 8 571 m². Die boukoste, wat R$ 33,5 miljoen beloop het, is deur die Brasiliaanse Departement van Wetenskap en Tegnologie gedra.

Die sentrum maak deel uit van 'n kompleks van vyf geboue wat deur die sentrale agthoekige toring in die middel met mekaar verbind word. Die sentrale toring, wat as hoofgebou van die kompleks dien, het 'n deursnee van 43 meter en rus op 'n silindervormige onderdeel met 'n deursnee van vyftien meter.

Die kompleks behels die volgende dele:





</doc>
<doc id="47644" url="https://af.wikipedia.org/wiki?curid=47644" title="Bitexco Financial Tower">
Bitexco Financial Tower

Bitexco Finansiële toring is wolkekrabber in Hochiminh stad, Viëtnam. Die gebou sal in 2010 voltooi word. Die hoogte sal wees 265,5 meter. Totale koste is 220.000.000 dollar. Die eienaar is 'n Viëtnamese maatskappy. Dit word gebruik vir kantoor, winkel. Dit is die hoogste gebou in die stad. Keangnam Hanoi Landmark Tower (in Hanoi) is 336 meter, die hoogste in die land.


</doc>
<doc id="47646" url="https://af.wikipedia.org/wiki?curid=47646" title="Alanda Bothma">
Alanda Bothma

Alanda Bothma is 'n Afrikaanse sangeres. Haar debuutalbum, "Sorrie Koebaai" is in 2009 deur EMI uitgereik. Sy was een van die vrouegroep "Corsette" se twee lede wie se gelyknamige album in 2007 uitgereik is.





</doc>
<doc id="47647" url="https://af.wikipedia.org/wiki?curid=47647" title="Held van die Sowjetunie">
Held van die Sowjetunie

Die titel Held van die Sowjetunie (Russies: Герой Советского Союза, "Geroi Sowjetskowo Sojoeza") was die hoogste ereteken in die Sowjetunie. Dit is individueel of gesamentlik toegeken vir heldedade in diens aan die Sowjetstaat en -gemeenskap.

Die toekenning is op 16 April 1934 ingestel. Die eerste ontvangers van die titel het net die Orde van Lenin ontvang, wat toe die hoogste toekenning was, saam met ’n sertifikaat van die Presidium van die Opperste Sowjet van die USSR wat die heldedaad beskryf. Omdat die Orde van Lenin ook vir ander dade toegeken is, is die Goue Ster-medalje op 1 Augustus 1939 ingestel om helde van ander ontvangers te onderskei.

’n Held kon die titel meer as een keer wen en het elke keer nog ’n medalje en sertifikaat gekry. Tot in 1973 is ’n tweede Orde van Lenin nie toegeken nie. Die praktyk om die medalje meer as een keer aan dieselfde mens toe te ken, is in 1988 tydens perestroika laat vaar. Baie buitelanders het ook die titel gekry. Dit is ook nadoods toegeken, maar dikwels sonder dat die Goue Ster-medalje gegee is.

Die titel kon deur die Presidium van die Opperste Sowjet teruggetrek word.

Altesaam 12 745 mens het die titel ontvang. (Twintig van hulle het dit weer weens verskeie omstandighede verloor.) Die meeste het dit tydens die Tweede Wêreldoorlog gekry (11 635 het dit een keer gekry, 101 twee keer, 3 drie keer en 2 vier keer). Altesaam 65 mense het dit gekry vir diens in die Sowjet-Afgaanse Oorlog van 1979 tot 1989.

Die eerste ontvangers van die toekenning was die vlieëniers Anatoli Liapidefski (sertifikaat nommer een), Sigizmoend Lewanefski, Wasili Molokof, Mawriki Slepnef, Nikolai Kamanin, Iwan Doronin en Michail Wodopianof, wat deelgeneem het aan die suksesvolle lugsoektog na en redding van die bemanning van die stoomskip Tsjeljoeskin wat op 13 Februarie 1934 in die Arktiese waters gesink het nadat dit deur ys beskadig is. Walentina Grizodoebowa, ook ’n vlieënier, was die eerste vrou wat ’n Held van die Sowjetunie geword het (op 2 November 1938) vir ’n internasionale vliegrekord vir vroue.

Altesaam 101 mense het die medalje twee keer ontvang. Dit het hulle gemagtig om ’n bronsborsbeeld van hulself in hul tuisstad te laat aanbring.

Twee beroemde vegvlieëniers, Aleksander Pokrisjkin en Iwan Kozjedoeb, het die medalje drie keer ontvang. Dit het hulle gemagtig om hul bronsborsbeeld op ’n voetstuk aan te bring in Moskou, naby die Paleis van die Sowjets, maar die Paleis is nooit gebou nie.
Die enigste mense wat die medalje vier keer ontvang het, was maarskalk Georgi Zjoekof en Leonid Brezjnef. Die oorspronklike statuut van die Held van die Sowjetunie het egter net voorsiening gemaak vir drie toekennings en nie ’n vierde nie. Zjoekof en Brezjnef het albei hul vierde titels onder omstrede omstandighede ontvang strydig met die statuut, wat in ’n groot mate onveranderd gebly het totdat die toekenning in 1991 afgeskaf is. Zjoekof het die medalje ’n vierde keer op sy 60ste verjaardag op 1 Desember 1956 gekry vir "sy groot prestasies". Daar is vermoedens dat hy dit gekry het vir sy aandeel in die inhegtenisneming van Beria in 1953, maar dit is nooit op rekord gestel nie. Brezjnef se toekenning het die prestige van die titel verder skade berokken, aangesien hulle verjaardaggeskenke was – op sy 60ste, 70ste, 72ste en 75ste verjaardae.

Teen die 1970's het die waarde van die titel effens afgeneem, want belangrike politieke en militêre persone het dit gekry op hul feesdae eerder as vir onmiddellike heldedade. Alle Sowjet-ruimtevaarders vanaf Joeri Gagarin, sowel as buitelandse burgers wat as ruimtevaarders aan Sowjet-ruimteprogramme deelgeneem het, het die toekenning ontvang vir elke vlug – maar nie meer as twee keer nie.

Die titel is ook aan 12 stede (Heldestede) toegeken, sowel as aan die fort van Brest in Belarus (Heldefort) vir gesamentlike heldedade tydens WOII.

Die laaste ontvanger van die titel was ’n Sowjet-onderwaterduiker, kaptein Leonid Solodkof op 24 Desember 1991 vir die voltooiing van ’n spesiale duiktaak. Ná die verbrokkeling van die Sowjetunie is die titel vervang deur die titels Held van die Russiese Federasie, Held van die Oekraïne en Held van Belarus.

Die medalje verskyn as ’n wapenfiguur op die wapen van die Heldestad Sewastopol (foto links).








</doc>
<doc id="47648" url="https://af.wikipedia.org/wiki?curid=47648" title="Inverness">
Inverness

Inverness (uitgespreek /ɪnvərˈnɛs/; Skots-Gaelies: "Inbhir Nis") is 'n stad in noordelike Skotland. Met 'n bevolking van 46 870 is die stad die grootste nedersetting, en dikwels beskou as die hoofstad van die Skotse Hoogland. In onlangse jare is Inverness een van die vinnigste groeiende nedersettings in Europa. Inverness is die noordelikste stad in die Verenigde Koninkryk en is in die 6de eeu gestig.



</doc>
<doc id="47650" url="https://af.wikipedia.org/wiki?curid=47650" title="Held van die Russiese Federasie">
Held van die Russiese Federasie

Held van die Russiese Federasie (Russies: Герой Российской Федерации, "Geroi Rossijskoi Federatsii") is ’n toekenning en die hoogste eretitel wat ’n burger van Rusland kan ontvang. Die president van Rusland ken dit toe aan mense wat helde- en ander voortreflike dade verrig het tot diens van die staat. Dit is sedert sy instelling al amper 1 000 keer toegeken, hoofsaaklik aan ruimtevaarders en vir militêre dapperheid in Tsjetsjnië. Verskeie kunstenaars, politici, ekonome en atlete het dit ook al ontvang.

Die titel is op 20 Maart 1992 deur pres. Boris Jeltsin ingestel in die plek van die titel Held van die Sowjetunie. Dit is die hoogste eerbewys wat die Russiese president aan enigiemand kan toeken. Anders as met die Sowjet-heldetitels word geen ander toekenning daarmee saam gedoen nie.

Die titel kan toegeken word aan enigiemand wat ’n heldedaad verrig tot diens van die staat en volk en kan dus deur militêre en burgerlikes ontvang word. Dit kan ook nadoods toegeken word as die heldedaad die persoon se lewe geëis het. Dit is al sowat 340 keer nadoods toegeken, veral aan mense wat betrokke was by die Tsjetsjniese oorloë.

Een van die laaste ontvangers was Michail Kalasjnikof, die ontwerper van die AK-47-aanvalsgeweer. Hy het dit op 10 November 2009 op sy 90ste verjaardag ontvang. Een van die laaste nadoodse toekennings was op 24 Maart 2010 aan Ewgeni Tsjernisjof. Hy was die hoof van die Moskouse brandweer wat op 20 Maart 2010 in ’n brand gesterf het terwyl hy ander se lewens gered het.

Die ontwerp van die Goue Ster-medalje is soortgelyk aan dié van die Goue Ster van die Sowjetunie. Die band se ontwerp is geskoei op dié van die Russiese vlag. Op die agterkant verskyn die woorde "Held van Rusland" (Герой России, "Geroi Rossii"). Die serienommer dui aan die hoeveelste keer dit is dat die medalje toegeken word. Die medalje self is van goud gemaak en weeg sowat 21,5 gram.

Wanneer die medalje in die openbaar gedra word, is dit aan die linkerkant van die baadjie bo enige ander medaljes van Rusland of die Sowjetunie.

Die meeste van die ontvangers tot dusver was ruimtevaarders en deelnemers aan die Tsjetsjniese oorloë. Terwyl elke ruimtevaarder wat die ruimte betree die medalje outomaties ontvang, kry deelnemers aan die oorlog dit hoofsaaklik vir heldedade vir die regering tydens gevegte. Sommige ontvangers, soos Sergei Krikalef, was ook ontvangers van die titel Held van die Sowjetunie sowel as die Orde van Lenin.

Iemand buite dié twee hoofgroepe wat die titel ontvang het, was Gennadi Ljatsjin, kaptein van die duikboot Kursk wat in 2000 ná ’n ontploffing gesink het. Hy het die titel nadoods ontvang vir sy heldhaftige pogings om die lewens van die bemanning te red, terwyl sy bemanningslede die Order van Dapperheid ontvang het.

Die atleet Larisa Lazutina het die titel gekry vir verskeie medaljes wat sy op die Olimpiese Winterspele van 1998 in Nagano, Japan, gewen het. Nog ’n atleet, Aleksander Karelin, het die titel gewen vir sy Olimpiese sukses in stoei. Op 10 Januarie 2008 is die titel toegeken aan drie lede van die Arktika 2007-ekspedisie wat die eerste mense was wat by die Noordpool na die seebodem afgesak het: Anatoli Sagalewitsj, Jewgeni Tsjernjajef en Artoer Tsjilingarof.



</doc>
<doc id="47651" url="https://af.wikipedia.org/wiki?curid=47651" title="Michail Kalasjnikof">
Michail Kalasjnikof

Luitenant-generaal Michail Timofejewitsj Kalasjnikof (Russies: Михаи́л Тимофе́евич Кала́шников; 10 November 1919 – 23 Desember 2013) was ’n Russiese wapenontwerper wat veral bekend was vir die ontwerp van die AK-47.
Klasjnikof is in 1938 deur die Rooi Leër opgeroep as ’n tenkdrywer en –werktuigkundige. In Oktober 1941 is hy gewond en vir ses maande huis toe gestuur om te herstel. Daar het hy ander soldate hoor kla oor die Sowjet-gewere van destyds. Hy is daardeur geïnspireer om ’n nuwe handmasjiengeweer te ontwerp.

Hoewel sy eerste en ’n latere poging nie sukses behaal het nie, het hy in 1946 aan ’n kompetisie deelgeneem om ’n aanvalsgeweer te ontwerp. Sy inskrywing, genoem "Michtim" (van Michail Timofejewitsj) het gewen en die prototipe geword vir die ontwikkeling van ’n reeks gewere.

In 1947 het hy die AK-47 (Awtomat Kalasjnikof 1947) ontwerp. In 1956 het dit die Sowjet-weermag se standaardgeweer vir soldate geword. Kalasjnikof het al van sy nalatenskap gesê: "Ek sou verkies het om ’n masjien te ontwerp wat mense kon gebruik het en wat boere kon gehelp het, soos ’n grassnyer."

Kalasjnikof het verskeie pryse gewen, onder andere die Goue Ster-medalje van ’n Held van die Russiese Federasie wat op 10 November 2009 op sy 90ste verjaardag deur pres. Dmitri Medwedef aan hom toegeken is vir die skepping van "die handelsnaam waarop elke Rus trots is."




</doc>
<doc id="47653" url="https://af.wikipedia.org/wiki?curid=47653" title="Cutt Glas">
Cutt Glas

Cutt Glas is 'n bekende Afrikaanse cappella-musiekgroep wat op 1 April 1990 gestig is. Die aanvanklike groeplede was Karen Meiring, Bondina Osterhoff, Shireen Hollier, Annie Harvey, Jann Roberts, Lydia vom Hagen en Billi-Jean Parker. In 2001 ontvang hulle 'n Geraas Musiek-toekennings vir die Beste Humoristiese Album.

Die groep het in 2010 uit die volgende lede bestaan:





</doc>
<doc id="47654" url="https://af.wikipedia.org/wiki?curid=47654" title="Middelweerstandige tuberkulose">
Middelweerstandige tuberkulose

Middelweerstandige tuberkulose (Engels: "Multi-drug resistant tuberculosis" of "MDR-TB") is 'n vorm van tuberkulose (TB) wat weerstand bied teen ten minste die twee algemeenste behandelingsmiddels van TB, naamlik Isoniasied (INH) en Rifampisien (RMP).

Weerstandige TB ontwikkel tydens die behandeling van antibiotika-sensitiewe TB as die dosering van antibiotika onderbreek word en die medikasievlak in die liggaam onvoldoende is om 100% van die bakterieë te dood. Dit kan gebeur as:

Weerstandige TB kan net so geredelik, en op dieselfde wyse as antibiotika-sensitiewe TB van persoon tot persoon versprei. Dit wek 'n uiters gevaarlike situasie.


</doc>
<doc id="47656" url="https://af.wikipedia.org/wiki?curid=47656" title="Alex Boraine">
Alex Boraine

Alex Boraine (10 Januarie 1931, Kaapstad - 5 Desember 2018) was 'n Suid-Afrikaanse politikus, skrywer en voormalige kerkleier. Hy was ’n sleutelfiguur in die Waarheid-en-versoeningskommissie (ondervoorsitter van 1996 tot 1998).

Boraine word in 1959 as 'n Metodiste-predikant georden. Daarna studeer hy aan die Rhodes-universiteit in Suid-Afrika, Universiteit van Oxford in Engeland, en Drew Universiteit in die VSA. In 1970 word hy die president van die Metodistekerk van Suider-Afrika, die jongste president tot datum.

In 1974 betree hy die politiek as ’n Volksraadlid vir die Progressiewe Party, maar hy bedank in 1986 saam met Frederik van Zyl Slabbert. Saam met Slabbert stig hy die Instituut vir ’n Demokratiese Alternatief vir Suid-Afrika (Idasa) om dialoog tussen die toe steeds verbanne ANC en vooraanstaande Suid-Afrikaners te bevorder. Hy was ook 'n medestigter van die Internasionale Sentrum vir Oorgangsgeregtigheid.

Sy boeke sluit in sy WVK-memoir, "A Country Unmasked", en "A Life in Transition". Hy sterf op 5 Desember 2018 in Kaapstad.


</doc>
<doc id="47666" url="https://af.wikipedia.org/wiki?curid=47666" title="Jade">
Jade

Jade (afgelei van die Chinese 玉 "„Yù“") of niersteen verwys na mengsels van minerale wat hoofsaaklik uit jadeïet en die sagter nefriet bestaan. Hulle moet in 'n spesifieke hoeveelheid en struktuur voorkom om as jade-edelgesteente beskou te word.

Jade is in China reeds sedert ten minste 8000 v.C. in gebruik, en mettertyd het selfs 'n kult rondom dié edelgesteente ontwikkel. Jade is daarnaas ook al duisende jare in Europa, die Stille Oseaangebied, in die oostelike Middellandse Seegebied en veral in Sentraal-Amerika verwerk.

Met die koloniale beleid van Europese groot moondhede in die laat 19de eeu het jade-gesteente toenemend ingang by die Westerse juweliersmode gevind nadat die edelgesteente reeds deur die Spanjaarde tydens die kolonialisering van Sentraal-Amerika as edelsteen herontdek is. In die 1920's het jade 'n uiters gewilde modeaccessoire geword. Dekades later, in die Hippies-kultuur van die 1960's en 1970's, het dit weer 'n belangrike rol as magiese attribuut en esoteriese "steen van die wyses" gespeel.

In die wêreld van edelgesteentes is jade nogal 'n spesiale geval gewees aangesien sy belangrikheid nie tot sy eienskappe as edelgesteente en mineraal of sy kultuurhistoriese betekenis beperk gebly het nie, maar deur die loop van die eeue as 'n simbool vir 'n groot verskeidenheid oortuigings en konsepte beskou is wat van argaïese denkbeelde oor lewe, dood en kosmiese orde, die mag van rituele en seremonies, die bekoring van jade-kunswerke tot by sy beweerde magiese geneeskrag gestrek het. Die laasgenoemde konsep herleef deesdae in esoteriese kringe.

Die term "jade" is afgelei van die Spaanse "piedra de ijada" ("lende-" of "niersteen"). Hierdie betekenis het in nefriet - afgelei van die Griekse "nephros" "nier" - bewaar gebly. Die term is in Frans as "l'éjade" oorgeneem en in omstreeks die 17de eeu omgevorm tot "le jade".

Die Spanjaarde het aanvanklik in Sentraal-Amerika in aanraking met jade gekom. Die edelgesteente is hier deur die inheemse bevolking tot geneeskundige stene en amulette teen nierkwale verwerk. In Europa is die term later uitgebrei om ook jade uit China en ander Asiatiese gebiede in te sluit. In Chinees word jade "yu" (uitgespreek "uu") genoem.

Die Europese en Chinese definisie van die term "jade" verskil duidelik van mekaar. In China word edelserpentyne al duisende jaar lank as "steen van die Gode" vereer en waardeer, en die Chinese term "yu" verwys dan ook spesifiek na hierdie gesteente uit die serpentyn-groep as die oorspronklike en egte "jade", veral sedert die buitelandse term en definisie van "jade" in China bekend geword het.

Internasionale kommissies sluit edelserpentyne egter uitdruklik nie by die groep van minerale in waarna in die Westerse wêreld as "jade" verwys mag word nie. In China word nogtans ook na jadeïet en nefriet ("jade" volgens die Westerse definisie) as 'n soort jade verwys
(Chinees: "fei-tsui") sodat foto's wat in hierdie artikel ingevoeg is sowel nefriet en jadeïet asook edelserpentyn vertoon.


</doc>
<doc id="47670" url="https://af.wikipedia.org/wiki?curid=47670" title="Vlag van Guatemala">
Vlag van Guatemala

Die nasionale vlag van Guatemala is op 15 September 1968 amptelik in gebruik geneem. Die vlag vertoon drie ewe wye vertikale bane in blou, wit en blou met of sonder die landswapen in die middel van die wit baan.

Guatemala het van 1823 tot die burgeroorlog van 1838–1840 deel uitgemaak van die Verenigde State van Sentraal-Amerika (van 1825 bekend as die Federale Republiek van Sentraal-Amerika). Net soos Costa Rica, El Salvador, Honduras en Nicaragua het Guatemala sy vlag gebaseer op die vlag van die Federale Republiek van Sentraal-Amerika.

Die twee blou bane stel die Stille en Atlantiese oseaan voor waartussen Guatemala lê. Die wit baan stel die land tussen die oseane voor en simboliseer ook die suiwerheid van die waardes van die land.

In die middel van die wit baan op die staats- en oorlogsvlag is die landswapen van Guatemala. Hierin is die datum 15 September 1821 te lees. Dit is die datum waarop Sentraal-Amerika onafhanklikheid van Spanje verkry het. Daarnaas het die wapen twee gekruiste gewere wat op Guatemala se bereidheid om homself te verdedig indien nodig, dui. Verder is die olyftakke die simbool van vrede. Daar is laastens ook ’n krans wat ’n quetzalvoël afgebeeld van die simbool van vryheid is. Die quetzal kom uit die wapen van Los Altos, ’n gebied in Guatemala wat hom in 1838 onafhanklik verklaar het maar binne twee jaar weer met geweld by Guatemala toegevoeg is.

Die hoogte-breedteverhouding van die vlag is 5:8 en die drie bane neem elk een derde van die breedte van die vlag in beslag.

Die blou in die vlag word as "hemelsblou" gespesifiseer. Die blou in die vlag is aansienlik ligter as die vlae van ander Sentraal-Amerikaanse state.

Die kleurskema word hieronder gelys:

Die vlag van Guatemala is, soos hier bo vermeld, afgelei van die vlag van die Federale Republiek van Sentraal-Amerika, wat op sy beurt beïnvloed is deur die vlag van Argentinië. Die Sentraal-Amerikaanse het bestaan uit drie horisontale bane in blou-wit-blou met die wapen van die State in die middel van die wit baan. In die periode van die bestaan van die federasie (1823–1841) was die Sentraal-Amerikaanse vlag die nasionale vlag van Guatemala terwyl daar ook ’n eie deelstaatvlag was wat drie horisontale bane in blou-wit-blou was.

Die ander lande wat uit die federasie ontstaan het, het ook hul eie vlae op die vlag van Sentraal-Amerika gebaseer. Hulle vlae is ook in blou-wit-blou behalwe dié van Costa Rica waar ’n rooi baan bygevoeg is.

Toe Guatemala homself in 1838 onafhanklik verklaar het, het die blou-wit-blou vlag in gebruik gebly, maar die nuwe nasionale wapen is in die middel van die vlag geplaas. In 1843 is hierdie wapen verander en die vlag moes gevolglik aangepas word.

Een deel van wat nou Guatemala is, het hom ten tyde van die Federale Republiek van Sentraal-Amerika van die land afgeskei as Los Altos en hom in 1838 onafhanklik verklaar. Tot 27 Januarie 1840 sou Los Altos sy selfstandigheid kon behou en sy eie blou-wit-rooi vlag gebruik. In September 1848 het Los Altos hom weer onafhanklik verklaar maar is na ’n anderhalwe maand weer by Guatemala gevoeg.

In 1851 het Guatemala weer ’n nuwe vlag in gebruik geneem. Hierdie vlag het bestaan uit drie horisontale bane in rooi, wit en blou aan die vlagpaalkant en drie horisontale bane in blou, wit en blou aan die wapperkant. In die staatsvlag was die toenmalige nasionale wapen in die middel van die vlag. Die rooi en geel het verwys na die hegte bande met Spanje terwyl die blou en wit in die vlag die ou simboliek behou het.

In 1858 is die vlag van 1851 vervang deur een vlag met sewe horisontale bane in (van bo na onder) blou, wit, rooi, geel, rooi, wit en blou waarvan die geel baan drie keer so wyd as elk van die ander bane was. In die middel van die staatsvlag was die nasionale wapen. Die opname van geel in die vlag, en in besonder die kleurkombinasie van rooi, geel en rooi wat ook hier verwys het na die hegte bande met Spanje.

In 1871 het ’n liberale revolusie in Guatemala plaasgevind waarna die vlag op 17 Augustus verander is na drie bane in blou, wit en blou met die toe nuwe nasionale wapen in die middel. Dit is nie heeltemal duidelik of daar hiermee onmiddellik die huidige vlag aangeneem is of dat die horisontale bane aanvanklik gebly het nie. Dit is wel duidelik dat die huidige vlag amptelik vasgelê is op 28 Februarie 1885; die bane is vertikaal op mekaar geplaas om die vlag maklik te kon onderskei van die buurlande (El Salvador en Honduras)..

In 1997 is die wetgewing oor die vlag vir die laaste keer verander, waarby die kleurspesifikasies aangepas is.



</doc>
<doc id="47672" url="https://af.wikipedia.org/wiki?curid=47672" title="Perth Ovaal">
Perth Ovaal

Die Perth Ovaal (ook nib-stadion weens borgskapredes) is 'n sportstadion in Perth, Australië. Dit is sedert 1996 die tuisveld van die A-ligaklub (sokker) Perth Glory en is sedert 2003 die Wes-Australiese Rugbyleague se administratiewe fasiliteite. Tussen 1906 en 1910 was die stadion bekend as Lotonpark (hierdie naam verwys steeds na die aangrensende tennisbane asook 'n klein stuk oop grond langs die stadion).

In die stadion se huidige opset kan daar soveel as 18 156 mense sit en word dit tans gebruik vir sokker-, rugbyliga- en rugbywedstryde weens die reghoekige vorm van die speeloppervlak. Wanneer musiekkonserte aangebied word kan daar soveel as 25 000 mense gehuisves word. Die stadion is die tuisveld van die Perth Glory-sokkerklub en van die voormalige Australiese Rugbykampioenskapspan Perth Spirit. Die Western Force, die plaaslike Superrugby-span gaan die Perth Ovaal as tuisveld gebruik wanneer die Subiaco Ovaal uitgebrei word. Die Subiaco Ovaal ervaar dalende toeskouergetalle weens die ovaalvormige speelveld (nie noodwendig geskik vir rugby en die toeskouers daarvan nie) en die Force het in 2010 na die Perth Ovaal verhuis. Die stadion sal 'n mate van modernisering ondergaan waaronder die uitbreiding na 'n kapasiteit van 20 500 vir gebruik deur die Force.

Die stadion is ongewoon onder Australiese stadions omdat dit 'n staanterras aan die noordekant van die speelveld het. 'n Bedekte terras bekend as "Die Skuur" is die tuiste van die luidrugtige ondersteuners van Perth Glory.

Vanaf 2008 is die stadion ook die tuisveld van die WA Reds (Australiese voetbalspan) in die Jim Beambeker.

In die Nasionale Rugbyligaseisoen van 2009 het die South Sydney Rebbitohs hier teen Melbourne Storm en die St. George Illawarra Dragons teen die Sydney Roosters gespeel.

Die grond waarop die stadion gebou is was bekend as Loton's Paddock (genoem na die vorige eienaar, William Loton, burgemeester van Perth). Dit is herwin van 'n deel van Stone se Meer wat deel was van 'n meerstelsel genaamd Die Groot Meredistrik wat die Mongermeer en die Herdsmanmeer ingesluit het.

Die grond is in 1904 aan die stad Perth verkoop met die doel om ontspanningsfasiliteite vir die inwoners van die gebied te voorsien. Na die herontwikkeling in 2004 is 'n deel van die grond omskep in 'n openbare park en is die mede-naam van Lotonpark en Yoordgoorading gegee ter herinnering aan Loton en as verwysing na die oorspronklike bewoners van die grond.

Vroeg in die 1930s is 'n groot wit ingangspoort aan die noordwestelike hoek van die gronde gebou. Dit is sedertdien as 'n erfenis gelys.

Die Oos-Perth Voetbalklub, 'n Australiese voetbalklub het in 1910 vanaf die Wellington Vierkant na die Perth Ovaal verskuif. Hulle het in 1999 hul laaste wedstryd op die Ovaal gespeel voordat hulle in 2003 verhuis het.

In 1956 is die F.D. Book-pawiljoen as deel van die Oos-Perth Voetbalklub se goue jubileum gebou. Dit is genoem na administrateur Fred Book, wie 'n belangrike rol gespeel het in die voortbestaan van die Perth Ovaal as 'n sportterrein tydens die Tweede Wêreldoorlog.

Die stadion is vir 'n kort tydjie gebruik as die basis vir Oos-Perth se aartsteenstanders in die Wes-Australiese Voetballiga, die Wes-Perth Voetbalklub. Ses eindrondes is op die Perth Ovaal gespeel met die eerste in 1912 en die laaste in 1935.

Die Perth Ovaal was die tuisveld van Noord-Perth en Universiteit, twee semi-professionle krieketspanne in Perth. Noord-Perth het tussen 1910 en 1975 daar gespeel en Universiteit tussen 1913 en 1929.

Sokker was een van die eerste sportsoorte wat op Lotonpark gespeel is, met gereelde wedstryde wat van so vroeg as 1903 plaasgevind het toe meer as 2 000 toeskouers 'n Charitybekerwedstryd tussen Olympic VK en die Openbare Dienste bygewoon het.

In 1905 is die grond aan die Wes-Australiese Voetbalvereniging gebied maar die prys was te hoog.

Die Perth Ovaal moes in 1927 aanskou hoe die staatspan met 11–3 verloor het teen 'n span wat Tsjeggo-Slowakye verteenwoordig het.

Voor die herontwikkeling in 2004 was die Perth Ovaal ovaalvormig en toe Perth Glory die Nasionale Sokkerliga betree het in 1996, is tydelike pawiljoene op die speeloppervlak geplaas sodat ondersteuners nader aan die aksie kon wees. Na vier jaar van tydelike pawiljoene het dit duidelik geword dat Perth Glory hul eie reghoekige veld nodig gehad het. Nadat Glory se voorgestelde herontwikkeling van die Leederville Ovaal afgeskiet is, het die Stad Vincent die stadion in 'n reghoekige stadion omskep.

Die grootste toeskouergetal vir die stadion was 26 760 vir die plaaslike derbywedstryd tussen die Australiese Voetbalspanne van Oos-Perth en Wes-Perth op 31 Mei 1969. Die grootste getal mense wat 'n sokker wedstryd gaan kyk het was 18 067 in die 1998–99 seisoen toe Suid-Melbourne VK teen Perth Glory. Die grootste getal mense wat 'n sportwedstryd bygewoon het sedert die stadion herontwikkel is, was 19 279 vir 'n Super 14-wedstryd tussen die Western Force en die Crusaders op 24 April 2010.

Die Perth Ovaal het reeds verskeie konserte aangebied waaronder die volgende:



</doc>
<doc id="47678" url="https://af.wikipedia.org/wiki?curid=47678" title="Bate">
Bate

In Finansiële Rekeningkunde word 'n Bate as 'n ekonomiese hulpbron beskou.

Bates kan enigiets wees wat aan die volgende voldoen:

Bates kan tasbaar of ontasbaar wees. Voorbeelde van tasbare bates sluit in kontant, motorvoetuie, voorraad ens. Voorbeelde van ontasbare bates sluit in klandisiewaarde, patente ens.

Bates word tipies opgedeel tussen bedryfsbates en nie-bedryfsbates.


</doc>
<doc id="47679" url="https://af.wikipedia.org/wiki?curid=47679" title="Las">
Las

In Finansiële Rekeningkunde word 'n Las as 'n ekonomiese verpligting beskou.

'n Las word beskou as iets wat as gevolg van 'n vorige gebeurtenis, 'n huidige verpligting skep wat daartoe gevolg sal hê dat daar 'n uitvloei van ekonomiese hulpbronne van die entiteit sal vloei. Las sluit items in soos byvoorbeeld krediteure rekeninge, lenings betaalbaar, oortrokke bank ens.

Daar word tipies onderskei tussen bedryfslaste (korttermyn) en nie-bedryfslaste (langtermyn).


</doc>
<doc id="47680" url="https://af.wikipedia.org/wiki?curid=47680" title="Finansiële staat">
Finansiële staat

'n Finansiële staat word gebruik om die finansiële stand sowel as die finansiële prestasie van 'n entiteit te openbaar. Finansiële state word tipies jaarliks deur besighede opgestel en bestaan normaalweg uit 'n reeks aparte state tesame met die notas daartoe. Die opstel van finansiële state word gereguleer deur 'n verskeidenheid van wetgewing en moet gewoonlik voldoen aan spesifieke voorgeskrewe standaarde (soos byvoorbeeld IFRS).

Finansiële state bestaan tipies uit die volgende:

Finansiële state kan tipies deur van die volgende partye gebruik word, maar kan ook deur ander partye gebruik word:


</doc>
<doc id="47681" url="https://af.wikipedia.org/wiki?curid=47681" title="Balansstaat">
Balansstaat

'n Balansstaat, ook bekend as 'n "Staat van Finansiële Posisie", is 'n komponent van Finansiële State. Die Balansstaat word gebruik om die finansiële posisie van die entiteit aan te dui soos op die datum van verslagdoening. Normaalweg toon dit ook vergelykende syfers van die vorige verslagdoeningsdatum.

'n Balansstaat bestaan uit 3 hoof afdelings/komponente naamlik:

Elke hoof afdeling word dan verder opgedeel in sub-afdelings. Hierdie sub-afdelings is as volg:

Vir Bates:

Vir Ekwiteit:

Vir Laste:

'n Totaal word by elke hoof en sub-afdeling bepaal. Die totale Ekwiteit plus Laste word ook gewoonlik bereken. Hierdie totaal moet ooreenstem met die totale Bates vir die Balansstaat om te balanseer. Dit kan ook in die volgende formule uitgedruk word: Bates = Ekwiteit + Laste


</doc>
<doc id="47684" url="https://af.wikipedia.org/wiki?curid=47684" title="Pous Clemens VIII">
Pous Clemens VIII

Clemens VIII was die 231ste pous van die Rooms-Katolieke Kerk van 1592 tot 1605. Hy is veral bekend vir sy versoening met Frankryk en die uitbreiding van die Pouslike Staat. Hy het koffie toegelaat as drankie vir Christene, voor sy tyd was dit veral met Arabiere en Moslems geassosieer. Die pous moet nie verwar word met Teenpous Clemens VIII nie.

Pous Clemens VIII is gebore as Ippolito Aldobrandini op 24 Februarie 1536 in Fano, Pouslike Staat uit 'n adellike geslag van Florence. Sy pa was Silvestro Aldobrandini en sy ma Lisa Donati. Op 15 Mei 1585 word hy pouslike datarius. Op 18 Desember 1585 word hy as kardinaal-priester aangestel deur Pous Gregorius XIII. Op 12 Junie 1586 stel Pous Sixtus V hom aan as hoof van die Apostoliese Penitentiarie (een van die drie regbanke van die Vatikaan) en in 1588 stuur Sixtus hom as pouslike legaat na Pole. Hy plaas homself onder die leiding van Philip Neri, was dertig jaar lank sy biegvader was. Aldobrandini het die guns van die Habsburgs verkry deurdat hy die bevryding van Aartshertog Maximiliaan bewerkstellig het. Op 30 Januarie 1592 volg hy Pous Innocentius IX op en word gekroon op 9 Februarie in die Sistynse Kapel deur kardinaal Alfonso Gesualdo. Hy regeer tot sy dood op 3 Maart 1605 en word opgevolg deur Pous Leo XI.
Die naam ‘Clemens’ beteken 'sagmoedige'.

Na die dood van Pous Innocentius IX het 'n stormagtige konklaaf gevolg omdat die Italiaanse kardinale, wat in die minderheid was, nie die keuse van koning Philip II van Spanje wou aanvaar nie. Aldobrandini is verkies as die kandidaat vir 'n meer gebalanseerde Europese politiek. Hy neem die naam Clemens VIII aan. Die nuwe pous was 'n harde werker, oplettend en 'n goeie staatsman. Hy het daarna gestrewe om die Kerk onafhanklik van Spanje te maak.

Pous Clemens het die Kerk versoen met Frankryk deur die toedoen van kardinaal Arnaud d'Ossat. Koning Henri IV het op 25 Julie 1593 weer tot die Katolieke Kerk toegetree en op 17 September 1595 het die pous teen die uitdruklike wil van Spanje, die koning vergewe en sodoende 'n einde gemaak aan die Franse godsdiensoorlog. Frankryk word 'n bondgenoot van die pous. Toe Alfonso II, hertog van Ferrara op 27 Oktober 1597 kinderloos sterf, het die pous die gebiede van die Este familie, waaronder Ferrara by die pouslike staat ingelyf. Op 2 Mei 1598 slaag die pous daarin om Frankryk en Spanje vrede te laat sluit met die Vrede van Vervins. Ook Frankryk en Savoje het op aandrang van die pous, vrede gesluit.

In 1597 probeer hy om die geskil tussen die Dominikane en die Jesuïte oor die wisselwerking tussen genade en vrye wil, by te lê deur die stigting van 'n kongregasie wat die saak sou debatteer. Die kongregasie het die Dominikane min of meer gelyk gegee. Die pous wou nie die Jesuïte veroordeel nie omdat hulle polities te magtig was. In 1611 en weer in 1625 publiseer hy dekrete wat bespreking van die kontroversie verbied het.

Tydens die sinode van Brest in 1595 in Litoue het die Ruteniese kerk weer by Rome aangesluit. Die jaar 1600 was 'n jubileum jaar. Drie miljoen pelgrims het die heilige plekke in Rome en elders besoek.

Soos Pous Sixtus V voor hom, het Pous Clemens hard opgetree teen bandiete in die pouslike staat. Reeds in 1592 die jaar van sy verkiesing het hy verskeie adellike skurke laat teregstel. Die vernaamste was Troio Savelli, lid van 'n magtige Romeinse familie. Hy het ook nie die jeugdige Beatrice Cenci, wat haar pa vermoor het, gespaar nie. Beatrice wat deur haar vader misbruik is, het die heldin van verskeie romans geword, onder andere deur Stendhal, Moravia en Percy Bysshe Shelly.

Die pous het ook baie streng opgetree teen filosowe wat nie die Kerk se leer gevolg het nie. In 1599 het hy die meulenaar Menocchio op die brandstapel laat sterf en op 16 Februarie 1600 het die monnik Giordano Bruno dieselfde lot te beurt geval.

Pous Clemens VIII was 'n vurige anti-semiet. Hy het die Jode veral beskuldig van woeker. Op 28 Februarie 1592 vaardig hy die bul "Cum saepe accidere" uit waarin die Jode van Avignon verbied word om met nuwe goedere handel te dryf. Slegs gebruikte goedere was toegelaat. Op 25 Februarie 1593 met die bul "Caeca et Obdurata", bevestig hy die bul van Pous Paulus III wat die Jode van Rome in 'n ghetto saambring. Op 28 Februarie 1593 met die bul "Cum Hebraeorum malitia" verbied hy die lees van die Talmud.


In 1601 het die pous ook die volgende persone salig verklaar: Johannes van Sahagun, Charles Borromeo en Colette Boylet.


Pous Clemens VIII hey 53 nuwe kardinale aangestel in ses konsistories. Opmerklik is die aantal familielede van die pous.








Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="47693" url="https://af.wikipedia.org/wiki?curid=47693" title="Rian Malan">
Rian Malan

Rian Malan (gebore 1954 in Johannesburg) is 'n Suid-Afrikaanse skrywer, joernalis, dokumenteerder en liedjieskrywer van Afrikaner afkoms. Hy het bekendheid verwerf met sy outobiografiese roman "My Traitor's Heart", wat soos die meeste van sy werke oor die Suid-Afrikaanse samelewing in 'n historiese en kontemporêre perspektief handel, en wat op rasseverhoudinge fokus. As 'n joernalis het hy vir groot koerante in Suid-Afrika, Groot-Brittanje en die VSA geskryf.

Malan het in 'n middel-klas en pro-apartheid Afrikaner-gesin in 'n wit voorstad van Johannesburg grootgeword. Hy het beskryf hoe hy as tiener 'n rockgroep gestig het wat met swart kunstenaars geassosieer het en hoe hy teen die apartheid-stelsel wou rebelleer terwyl hy nog weinig interaksie met swart mense gehad het. Om diensplig te vermy, wat daai tyd vir wit mans verpligtend was, trek hy in 1977 na Los Angeles waar hy as joernalis begin werk.

Met sy terugkeer na Suid-Afrika in die 1980's skryf hy sy memoir "My Traitor's Heart" waarin hy vertel van sy kinderdae in Suid-Afrika en waarin hy rasseverhoudinge verken deur prominente moordgevalle te beskryf. Hy besin verder oor sy familie se geskiedenis, 'n vooraanstaande Afrikaner-stam wat in die 17de eeu na die Kaap gemigreer het, insluitend Daniël François Malan, die Suid-Afrikaanse Eerste Minister wat 'n groot ideologiese voorstander van apartheid was. Die boek word later 'n beste-verkoper en word in 11 tale vertaal.


</doc>
<doc id="47694" url="https://af.wikipedia.org/wiki?curid=47694" title="Friedrichstadt">
Friedrichstadt

Friedrichstadt (Deens: "Frederiksstad", Noord-Fries: "Fräärstää", Nederduits: "Friesstadt", "Frieestadt", Nederlands: "Frederikstad aan de Eider") is 'n stad en herstellingsoord in die distrik Nordfriesland van die Noord-Duitse deelstaat Sleeswyk-Holstein.

Die stad, wat tussen die Eider- en Treene-riviere geleë is, is in 1621 deur die Gottorfse hertog Frederik III gestig en tans 'n beduidende kulturele monument. Hertog Frederik III het Friedrichstadt, wat na homself vernoem is, as 'n handelstad beplan en Nederlandse burgers, waaronder veral die Remonstrante wat aan godsdienstige vervolging blootgestel was, uitgenooi om hulle in die nuwe nedersetting te vestig. Vanweë die geloofsvryheid, wat aan burgers toegestaan is, het ook aanhangers van baie ander religieuse groeperings hulle in die stad gevestig sodat Friedrichstadt as 'n "stad van verdraagsaamheid" bekend gestaan het. Tans is nog vyf godsdienstige gemeenskappe aktief.

Friedrichstadt se boukuns toon nog steeds sterk Nederlandse invloede, met talle geboue wat in die styl van die Nederlandse Baksteenrenaissance ontwerp is, asook gragte. Toerisme is 'n beduidende bron van inkomste.


</doc>
<doc id="47695" url="https://af.wikipedia.org/wiki?curid=47695" title="Kolomenskoje">
Kolomenskoje

Kolomenskoje (Russies: Коломенское) is ’n voormalige keiserlike landgoed ’n paar kilometer suidoos van Moskou, op die antieke pad na die dorp Kolomna (vandaar die naam). Die skilderagtige landskap aan die oewers van die Moskwa-rivier het in die 1960's deel van Moskou geword.

Kolomenskoje word vir die eerste keer in 1339 in die testament van Iwan Kalita genoem. Mettertyd is die dorpie ontwikkel tot ’n gunsteling-landgoed van die grootprinse van Moskowië. Die oudste gebou wat nog staan, is die Hemelvaartkerk (1532), wat met wit stene gebou is om die langverwagte geboorte van ’n troonerfgenaam, die toekomstige Iwan die Verskriklike, te vier. Die tentdak is ’n wegbreek van die Bisantynse argitektuur. Dit is sedert 1994 op die Unesco-wêrelderfenislys.

Aan die ander kant van die kloof vanaf Kolomenskoje kan die Kerk van Johannes die Doper met sy vyf tentdakke uit 1547 gesien word. Die ontstaan van die kerk is onseker, maar sy argitektuur verteenwoordig ’n oorgangsfase tussen Kolomenskoje se Hemelvaartskerk en die Sint Basilius-katedraal in Moskou.

Tsaar Aleksei van Rusland het al die houtgeboue in Kolomenskoje laat afbreek en dit vervang met ’n nuwe houtpaleis, wat bekend is vir sy feëryke dak. Die toekomstige keiserin van Rusland, Elisabeth, is in 1709 daar gebore. Nadat die Russiese hoofstad na Sint Petersburg geskuif het, het die paleis vervalle geraak en Katharina die Grote het geweier om daar te bly wanneer sy in Moskou was. Sy het die paleis in 1768 laat afbreek, maar gelukkig het ’n houtmodel daarvan oorgebly en dit word herbou.

Tydens die bestaan van die Sowjetunie is ou houtgeboue van die Verre-Noorde en ander gebiede na Kolomenskoje geskuif. Sommige daarvan dateer uit die 17de eeu.



</doc>
<doc id="47699" url="https://af.wikipedia.org/wiki?curid=47699" title="Nowodewitsji-klooster">
Nowodewitsji-klooster

Die Nowodewitsji-klooster, ook bekend as die Bogoroditse-Smolenski-klooster (Russies: Новодевичий Богородице-Смоленский женский монастырь) is moontlik die bekendste klooster in Moskou. Sy naam, wat soms vertaal word as die "Nuwemaagdeklooster", is ontwerp om te verskil van ’n oumaagdeklooster (Starodewitsji-klooster) in die Moskouse Kremlin. Anders as ander Moskouse kloosters, het dit sedert die 17de eeu feitlik onveranderd gebly. In 2004 is dit verklaar tot ’n Unesco-wêrelderfenisgebied.

Die Nowodewitsji-klooster is in 1524 gestig deur grootprins Wasili III met die herdenking van die oorwinning oor Smolensk in 1514. Dit is as ’n fort gebou in ’n draai in die Moskwa-rivier en het ’n belangrike deel geword van die suidelike verdedigingsgordel van die hoofstad, wat ook ander kloosters ingesluit het.

Baie vroue van Russiese keiserlike en bojarefamilies wat gedwing is om nonne te word, het in die klooster gebly, soos Fjodor I se vrou, Irina Godoenowa (sy was daar saam met haar broer, Boris Godoenof tot hy self ’n Russiese heerser geword het), die regent Sofia Aleksejewna (Pieter die Grote se halfsuster), Ewdoksia Lopoechina (Pieter die Grote se eerste vrou) en ander. Teen die einde van die 17de eeu het die klooster 36 dorpe en 14 489 boere besit.

In 1724 was daar ’n militêre hospitaal en ’n weeshuis vir meisies. Teen 1763 was daar 84 nonne en 78 pasiënte en lyfeienes. In 1812 het Napoleon se leër die klooster probeer opblaas, maar die nonne het dit gered.

In Leo Tolstoi se "Oorlog en Vrede" sou Pierre by die klooster tereggestel word. In nog ’n roman van hom, "Anna Karenina", ontmoet Konstantin Ljowin (die hoofkarakter) sy toekomstige vrou, Kitty, terwyl sy naby die kloostermure ysskaats. Dit was inderdaad die gewildste ysskaatsbaan in die 19de-eeuse Rusland. Tolstoi het self daar geskaats toe hy daar naby gewoon het.

In die vroeë 1900's is die katedraal deur die argitek Iwan Masjkof gerestoureer

In 1922 het die Bolsjewiste die klooster gesluit en dit in ’n museum van vrouebevryding verander. Teen 1926 is dit in ’n historiese en kunsmuseum verander en het dit deel van die Moskouse Historiese Staatsmuseum geword. Baie van die geboue is in woonstelle verander en dit het die klooster gered van sloping.

In 1944 het die klooster die Moskouse Teologiese Instituut geword. In die jaar daarna is die katedraal aan gelowiges teruggegee. In 1994 het nonne na die klooster teruggekeer en in die volgende jaar is dienste in die klooster hervat. Van die geboue val steeds onder die Historiese Staatsmuseum.

In 1898 is ’n begraafplaas op die terrein begin. Anton Tsjechof was een van die eerste bekendes wat daar begrawe is. In die Sowjettyd het dit ’n laaste rusplek vir Kommunistiese hooggeplaastes geword, met onder meer Nikita Chroesjtsjof, Sergei Prokofiëf en Boris Jeltsin wat daar begrawe is.




</doc>
<doc id="47701" url="https://af.wikipedia.org/wiki?curid=47701" title="Wit Monumente van Wladimir en Soezdal">
Wit Monumente van Wladimir en Soezdal

Die Wit Monumente van Wladimir en Soezdal (Russies: Белокаменные памятники Владимира и Суздаля) is die naam van ’n Unesco-wêrelderfenisgebied in Rusland. Dit sluit agt Middeleeuse kalksteenmonumente van Zalesje, ’n historiese Russiese streek, in:


</doc>
<doc id="47702" url="https://af.wikipedia.org/wiki?curid=47702" title="Ferapontof-klooster">
Ferapontof-klooster

Die Ferapontof-klooster (Russies: Ферапонтов монастырь) in die Wologda-oblast in Rusland is een van die beste oorblywende voorbeelde van Russiese Middeleeuse kuns, die rede wat Unesco gegee het vir die plasing van die klooster op sy wêrelderfenislys.
Die klooster is in 1398 deur Sint Ferapont gestig in die onherbergsame Russiese Noorde. Die oudste gebou is die Katedraal van die Herkoms van die Maagd (1490) en dit het die beste bewaar gebly van die drie susterkatedrale wat in die 1490's in die streek gebou is. Al die binnemure is bedek met skilderings deur die beroemde Middeleeuse skilder Dionisius. Tsaar Iwan die Verskriklike het dit self dikwels besoek.

In die Tyd van Beroeringe is dit kwaai deur die Pole beskadig, maar daar herbou en verskeie geboue is bygevoeg. Die kerktoring se klokke is vermoedelik die oudstes in Rusland.

Namate die klooster ’n al hoe minder belangrike godsdienstige instelling geword het, het dit ’n plek van verbanning vir kerklikes soos patriarg Nikon geword. Dié praktyk is in 1798 deur tsaar Paul stopgesit, dit het in 1904 weer ’n klooster geword, is 20 jaar later deur die Bolsjewiste gesluit en is in 1975 in ’n museum verander.

Die museum is sedert 1991 deel van Russiese Noorde- Nasionale Park.



</doc>
<doc id="47711" url="https://af.wikipedia.org/wiki?curid=47711" title="Ekwiteit">
Ekwiteit

Ekwiteit is die totale belang gehou deur aandeelhouers in 'n entiteit. Dit is die balanserende syfer op die Balansstaat tussen Bates en Laste. Gewoonlik is die balans van ekwiteit nie gelyk aan die waarde van die onderliggende aandele nie en indien dit gebeur is dit gewoonlik bloot per toeval. Die rede hiervoor is die effek van intern gegenereerde klandisiewaarde wat volgens rekeningkundige standaarde nie as 'n bate erken kan word nie. Die waarde van die aandele word ook deur markomstandighede, risiko's ens. beïnvloed wat nie met ekwiteit in ag geneem kan word nie.

Ekwiteit kan bereken word as volg: Ekwiteit = Bates - Laste. Dit kan dus beskou word as die netto batewaarde van die entiteit wat na die aandeelhouers toekom indien al die laste afgelos word.

Ekwiteit bestaan gewoonlik uit verdeelbare en nie-verdeelbare reserwes.




</doc>
<doc id="47712" url="https://af.wikipedia.org/wiki?curid=47712" title="Derick Hougaard">
Derick Hougaard

Derick Hougaard (gebore 4 Januarie 1983 in Citrusdal) is 'n professionele rugbyspeler wat normaalweg as losskakel speel. Hy het vir die Leicester Tigers en Saracens in Engeland asook vir die Bulls en Blou Bulle in Suid-Afrika gespeel. As internasionale speler het hy in agt toetse vir die Springbokke uitgedraf, só ook tydens die Rugbywêreldbeker 2003.

Hougaard was getroud met die Afrikaanse sangeres Karlien van Jaarsveld. Hul tweeling, Eliah en Daniël, is op 19 Desember 2013 gebore. Derick en Karlien is in 2016 geskei. 


</doc>
<doc id="47713" url="https://af.wikipedia.org/wiki?curid=47713" title="Gawes van die Heilige Gees">
Gawes van die Heilige Gees

Volgens die Bybel rus die Heilige Gees die Christelike gelowige toe met gawes. Die gawes van die Heilige Gees word saamgevat in 1 Korintiërs 12 in die Nuwe Testament. Nege gawes word aan mense afsonderlik gegee met die oog op wat nuttig is (volgens 1 Korintiërs 12:7), volgens die wil van die Heilige Gees (volgens 1 Korintiërs 12:11).



</doc>
<doc id="47714" url="https://af.wikipedia.org/wiki?curid=47714" title="Kleef">
Kleef

Kleef (Duits: "Kleve", Kleverlands: "Kleff", Nederlands: "Kleef") is 'n stad en munisipaliteit in die Duitse deelstaat Noordryn-Wesfale. Die munisipaliteit het 49 621 inwoners (2011) en beslaan 'n oppervlakte van 97,8 km². Kleef lê suidelik van die Ryn aan die grens met Nederland. Na die noordweste lê die Nederlandse munisipaliteit Millingen aan de Rijn.

Die 1. FC Kleef is 'n sokkerklub uit Kleef.

Plekke in die munisipaliteit Kleef (15):

Bimmen – Brienen – Donsbrüggen – Düffelward – Griethausen – Keeken – Kellen – Kleef (stad) – Materborn – Reichswalde – Rindern – Salmorth – Schenkenschanz – Warbeyen – Wardhausen



</doc>
<doc id="47717" url="https://af.wikipedia.org/wiki?curid=47717" title="Millingen aan de Rijn">
Millingen aan de Rijn

Millingen aan de Rijn is ’n dorp in die munisipaliteit Berg en Dal in die provinsie Gelderland in Nederland. Dit lê teen die grens met die Duitse deelstaat Noordryn-Wesfale. Die gebied het sowat 6 000 inwoners (2010) en beslaan ’n oppervlakte van 10 km². Millingen aan de Rijn lê oostelik van die stad Nijmegen en suidelik van die Ryn (eintlik die Bijlandsch Kanaal). Na die ooste lê die Duitse dorp Bimmen van die munisipaliteit Kleef.



</doc>
<doc id="47725" url="https://af.wikipedia.org/wiki?curid=47725" title="Ollie Viljoen">
Ollie Viljoen

Rudolph Petrus (Ollie) Viljoen was 'n Afrikaanse musikant, orkesleier, storieverteller, TV-regisseur en radio-omroeper. Hy was self 'n fenomenale storieverteller en het onder andere die gewilde programme "Spies en Plessis met permissie" en "Maak ’n las" geskep. Hy was ook die aanbieder van Die Boereorkes Kompetisie en omroeper van RSG se boeremusiekprogram, "Vastrap".

Hy was getroud met Estelle Viljoen, lektrise in Afrikaanse Letterkunde by onder andere TUKS en RAU (Deesdae UJ). Hulle het twee kinders, Willem en Enel. Estelle sterf tragies in 'n motorongeluk in 2000 saam met Ollie se boesemvriende Tolla van der Merwe en Koos Meyer. 

In 2007 verhuis Ollie van Johannesburg na Sandbaai in die Weskaap. In plaas van aftree begin hy al hoe meer optree vertel hy destyds met sy skerp sin vir humor. Hy bly ook besig met CD-opnames, toere, produksies en solovertonings dwarsoor die land en selfs oorsee in Londen, Argentinie en Amerika.

In 2008 is hy saam met Valiant Swart met 'n SAMA-prys vir hulle album "Vuur En Vlam" in die kategorie "Beste Afrikaanse Tradisionele Album" bekroon. In 2010 het hulle 'n tweede album, "Wild En Wakker" die lig laat sien.

In Maart 2014 is sy eerste en enigste boek, "Kitare en Snare" deur Hemel en See Uitgewers gepubliseer.

Viljoen is Sondagoggend, 31 Augustus 2014 in die ouderdom van 76 oorlede. Hy is einde Julie met hartversaking in 'n hospitaal in Hermanus opgeneem en het sodoende sy huldigingskonsert by die Oppikoppi-musiekfees misgeloop. Hy het daarna aangesterk en is intussen ontslaan, maar is sowat 'n week voor sy dood in 'n hospitaal in Kaapstad opgeneem, waar hy in sy slaap gesterf het.



Platepraatjies

Teletreffers

Kom kuier Saam

George Shearing in South Africa

Heino in South Africa

SATV Boere-Orkes kompetisie

Spies en Plessie

Saterdagjolyt Rugbykonserte in medewerking met Leon Schuster 

Liedjieboer

New years Eve Special

In Camera

So Sta’die Manne

Maak ‘n Las

Kyk-innie-pot

Sakkie Langarm

7de Laan

Villa Rosa

Kwela

Bravo

Pasella

Legendes van Afrikaans

Stoepstories konsep by alle Afrikaanse feeste insluitend KKNK, Aardklop, Innibos, Grahamstown en Ukkasie in Londen

Van Boereseun tot Brel

Klets klawers kitare

'n Inkspoor deur die lewe

1970 Wenner Nasionale Orrelkompetisie

1986 en 1987 Artes toekenning vir die beste verskeidenheidsprogram op TV : Boeremusiek Kompetisie

1988 Artes toekenning vir beste TV Program: Spies en Plessie

SAFTA toekenning vir beste Afrikaanse TV program: Maak 'n Las

1995 en 1996 SAMA toekennings vir Beste tradisionele albums, Ollie speel TV Treffers en Ollie speel Jim Muller

1999 Toekenning vir bydrae tot Afrikaanse Kultuur

2008 SAMA toekenning vir beste Afrikaanse Album Vuur en Vlam

2011 Innibos toekenning vir lewenslange bydrae tot Afrikaanse Musiek. 

2012 Tempo toekenning vir mees kopskuiwende album, Blues en Susters 

2014 Oppikoppie Legendes toekenning



</doc>
<doc id="47727" url="https://af.wikipedia.org/wiki?curid=47727" title="Subhash Kak">
Subhash Kak

Subhash Kak (* 26 Maart 1947 –) is 'n Indies-Amerikaanse rekenaarwetenskaplike en digter. Hy is 'n professor aan Oklahoma State University.

Hy is bekend vir sy werk oor inligtingsteorie en die tweelingparadoks.



</doc>
<doc id="47730" url="https://af.wikipedia.org/wiki?curid=47730" title="Pieter Naudé">
Pieter Naudé

Pieter Daniël Naudé (gebore 11 Junie 1968) is 'n Afrikaanse sanger. Sy selfgetitelde debuutalbum, "Pieter Naudé", is in 2006 deur Select-musiek uitgegee.

Naudé is op 11 Junie 1968 in Namibië gebore. Hy matrikuleer is 1986 aan die Hoërskool Windhoek. In 1995 trou hy met Ester. Saam het hulle twee dogters, Daelle en Sunita.

Sy suster, Juanita du Plessis, is ook 'n sanger in eie reg.





</doc>
<doc id="47732" url="https://af.wikipedia.org/wiki?curid=47732" title="Gila Gamliel">
Gila Gamliel

Gila Gamliel, Hebreeus: גילה גמליאל , (gebore 24 Februarie 1974 in Gedera) is 'n Israelse politikus wat aan die politieke party Likoed behoort. 

Van 2003 tot 2006 was sy 'n lid van die Knesset gewees, die volksverteenwoordiging van Israel. Sedert 2009 is sy weer 'n lid van die Knesset. Van 2005 tot 2006 was sy adjunk-minister vir landbou en platteland in die Sharon II-kabinet gewees. Van 2009 tot 2013 was sy weer adjunk-minister gewees, hierdie keer vir jeugdiges, studente en vroue in die Netanyahu II-kabinet. Sedert 2015 is sy minister van Ouere in die Netanyahu IV-kabinet (in Augustus 2015 verander in minister van Sosiale Gelykheid).

Gamliel het Midde-Oosterse geskiedenis en filosofie aan die Ben-Gurion Universiteit van die Negev gestudeer en was die voorsitter van die studenteraad gewees. Later het sy ook in die regte gestudeer aan die Ono Academic College en die Bar-Ilan Universiteit.

Gila Gamliel is vir die tweede keer getroud en woon in Tel Aviv.



</doc>
<doc id="47733" url="https://af.wikipedia.org/wiki?curid=47733" title="Vlag van Haïti">
Vlag van Haïti

Die nasionale vlag van Haïti is op 29 Maart 1987 amptelik in gebruik geneem. Die vlag vertoon twee ewe wye horisontale bane in blou (bo) en rooi (onder) met die landswapen van Haïti in ’n wit vierkant reg in die middel van die vlag.

Die Haïtane het tydens hul onafhanklikheidstryd gebruik gemaak van die Franse vlag maar in 1804 het hulle die wit baan verwyder, waardeur die blou en wit vlag ontstaan het. Die vlag is enkele kere aangepas en die huidige vlag is sedert 17 Februarie 1986 in gebruik. Tydens die Olimpiese Somerspele 1936 is toevallig opgemerk dat die vlag van Haïti dieselfde as die vlag van Liechtenstein was. Liechtenstein het daarna ’n kroon tot hulle vlag bygevoeg.

Die kleurskema word hieronder gelys:



</doc>
<doc id="47736" url="https://af.wikipedia.org/wiki?curid=47736" title="Tom Egeland">
Tom Egeland

Tom Egeland (* 8 Julie 1959 in Oslo) is 'n Noorse skrywer en joernalis. Sy boeke - hoofsaaklik rillers - is reeds in twintig tale vertaal.

Tom Egeland is in Oslo gebore en in die Kalbakken-buurt van die stadsdeel Grorud grootgemaak waar sy ouers 'n besigheid bedryf het. Hy het by Oslo se katedraalskool skoolgegaan en in 1977-1978 aan 'n uitruilprogram tussen Noorweë en die Verenigde State deelgeneem. Sy oorgrootvader Jon Flatabø, 'n volksdigter en boorling van Kvam in Hardanger, word as een van die baanbrekers van die populêre literatuur in Noorweë beskou.

Egeland was aanvanklik as joernalis by Noorweë se grootste weeklikse tydskrif vir mans, "Vi Menn", die dagblad "Aftenposten" en die Oslo-nuusredaksie van die televisiekanaal "TV 2" werksaam. Sedert 2006 is hy voltydse skrywer.
Tom Egeland het sy debuut as skrywer in 1988 met die riller "Stien mot fortiden" ("Pad na die verlede") gemaak. In dié roman vertel hy die storie van 'n paar wat skielik in die Noorse Wiking-tydperk vasgevange sit ('n heruitgawe van die boek het in 2006 onder die titel "Ragnarok" verskyn).

Maar eers met "Sirkelens ende" het die eerste groot deurbraak vir Tom Egeland gekom. Die roman handel oor 'n goue skryn wat 'n 2000 jaar oud manuskrip bevat - 'n dokument wat die tradisionele sienswyse van Jesus van Nasaret en die Christendom dramaties verander. Die hoofkarakter, Bjørn Beltø, is 'n albino-argeoloog.

Enkele jaar nadat "Sirkelens ende" in 2001 gepubliseer is, het resensente en lesers opgemerk dat die roman se storielyn groot ooreenkomste met Dan Brown se internasionale blitsverkoper "The Da Vinci Code" toon wat twee jaar later in 2003 verskyn het. In onderhoude met internasionale en Noorse media het Egeland aantygings dat Brown sy boek moontlik geplagieer het, kategories verwerp.

Met "Paktens voktere" het Egeland in 2007 die opvolger van "Sirkelens ende" opgelewer waarin die argeoloog Bjørn Beltø weer as hoofkarakter verskyn. Ook hierdie boek is in die styl van 'n misterieuse riller geskryf en handel oor historiese geheime rondom Egiptiese farao's, die teologie van die Ou Testament, Moses se boeke en die Oud-Nordiese Wiking-tydperk.

Die roman "Ulvenatten" (2005) is later as rolprent en televisiereeks deur die Sweedse regisseur Kjell Sundvall en die rolprentmaatskappy "Nordisk Film" verfilm. Die rolprent het sy première op 29 Februarie 2008. Die TV-reeks word deur die Noorse kanaal "TV 2" gebeeldsaai.

In Mei 2009 het Egeland sy nuwe riller, "Lucifers evangelium", as opvolger van "Sirkelens ende" en "Paktens voktere" bekend gestel. Die boek is deur kritici in Oslo se dagblaaie goed ontvang en later met die Noorse "Riverton"-prys bekroon. In 'n onderhoud met die dagblad "Aftenposten" het Tom Egeland onthul dat die hoofkarakter in "Sirkelens ende" en "Paktens voktere" na twee van Jon Flatebø se pseudonieme vernoem is: Bjørn Botnen en Sven Beltø.

"Lucifers evangelium" is in Maart 2010 eweneens met die "Riverton"-prys bekroon. Vir die radiodramaterisering van sy speurverhaal "Trollspeilet" (1997), wat deur die Noorse uitsaaikorporasie NRK geproduseer is, het Egeland in 2009 met die "Prix Europa" bekroon.




</doc>
<doc id="47737" url="https://af.wikipedia.org/wiki?curid=47737" title="God Save the Queen">
God Save the Queen

God Save the Queen of God Save the King (Afrikaans: "God bewaar ons Koningin") is 'n volkslied wat in 'n aantal Britse Statebond-lande in gebruik is. Die lied is die nasionale volkslied van die Verenigde Koninkryk en Nieu-Seeland, die koninklike volkslied in die volgende lande: Antigua en Barbuda, Australië, Bahamas, Barbados, Belize, Kanada, Grenada, Jamaika, St. Kitts en Nevis, Tuvalu, in die oorsese gebiede Anguilla, Bermuda, Brits-Antarktiese Gebied, Britse Indiese Oseaangebied, Britse Maagde-eilande, Falkland-eilande, Gibraltar, Kaaimanseilande, Montserrat, Pitcairneilande, Sint Helena, Ascension en Tristan da Cunha, Suid-Georgië en die Suidelike Sandwicheilande, Turks- en Caicos-eilande en in die kroongebiede Guernsey, Jersey en die Eiland Man die koninklike volkslied.

Die laaste drie van die voormalige ses verse is nie meer in gebruik nie:
Is die monarg 'n koning, word die volgende worde vervang Queen/King, she/he, her/him, her/his en die laaste twee verse verander in:


</doc>
<doc id="47740" url="https://af.wikipedia.org/wiki?curid=47740" title="Sepp Blatter">
Sepp Blatter

Joseph "Sepp" Blatter (gebore op 10 Maart 1936 in Visp, Valais, Switserland) is 'n Switserse sportbestuurder. Hy het vanaf 8 Junie 1998 tot 26 Februarie 2016 as agste president van die FIFA-wêreldsokkerbond gedien.

Blatter is in Visp in Switserland gebore en het aan die Universiteit van Lausanne studeer. Op 8 Junie 1998 is hy as FIFA se agste president verkies en volg die vorige president, die Brasiliaanse João Havelange, in die posisie op. Hy is daarna in 2002, 2007, 2011 en 2015 herverkies. Dae na sy verkiesing kondig hy op 2 Junie 2015 sy bedanking, weens korrupsie-beskuldigings teen hom, aan. Op 8 Oktober 2015 is hy saam met ander hooggeplaaste FIFA-amptenare (hangende 'n ondersoek) geskors en op 21 Desember 2015 uit FIFA verban.



</doc>
<doc id="47741" url="https://af.wikipedia.org/wiki?curid=47741" title="Sokker-Wêreldbeker">
Sokker-Wêreldbeker

Die FIFA Sokker-Wêreldbeker (Engels: "FIFA World Cup") is 'n sokkerwêreldkampioenskapstoernooi wat al om die vier jaar tussen internasionale mansspanne (wat lede van FIFA is) gespeel word. Die toernooi is gereeld al om die vier jaar aangebied sedert dit vir die eerste keer in 1930 in Uruguay gespeel is, met die uitsondering van 1942 en 1946 toe dit weens die Tweede Wêreldoorlog nie kon plaasvind nie. Die huidige verdedigende wêreldkampioen is Frankryk, wat die 2018-toernooi in Rusland gewen het.

Die huidige formaat van die kampioenskap behels 32 (vanaf 2026: 48) spanne wat om die titel meeding in stadions van die gasheerland(e) oor 'n periode van ongeveer een maand. Hierdie fase word gewoonlik die "Wêreldbekereindrondte" of "Wêreldbekerfinale" genoem. Die "kwalifiserende fase" vind oor 'n periode van twee jaar voor die afskop plaas waartydens besluit word watter spanne kwalifiseer. Die gasheerland(e) kry sedert 1938 'n outomatiese plasing; net die gasheer van die FIFA Sokker-Wêreldbekertoernooi in 1934, Italië, moes in die destydse kwalifikasiefase meeding. Die verdedigende kampioen het vanaf 1938 tot 2006 ook die reg van outomatiese kwalifisering geniet. Interessant genoeg was die verdedigende kampioen nooit die gasheer van die volgende toernooi nie, dus was daar altyd minstens twee spanne wat outomaties gekwalifiseer het.

Oor die 21 toernooie wat tot dusver aangebied is, het agt lande al die titel ingepalm. Brasilië het 'n rekord vyf keer gewen en is ook die enigste span wat tot dusver in al die toernooie meegeding het. Duitsland en Italië het vier elk keer gewen. Die ander wenners sluit in Argentinië, Frankryk en Uruguay met twee titels elk, en Engeland en Spanje met een titel elk. Ander lande wat gereeld meeding soos België, Meksiko en Nederland kon nog nie daarin slaag om die beker in te palm nie.

Die toernooie word as die sportbyeenkoms met die meeste kykers ter wêreld beskou met ongeveer 715,1 miljoen mense wat in 2006 na die eindwedstryd in Duitsland gekyk het. Die suksesvolste toernooi tot dusver was die FIFA Sokker-Wêreldbekertoernooi in 1994 in die Verenigde State met 'n bywoning van amper 69 000 toeskouers per wedstryd.

Die volgende twee wêreldbekertoernooie sal in 2022 in Katar en in 2026 gesamentlik in Kanada, Meksiko en die Verenigde State plaasvind. Met die FIFA Sokker-Wêreldbekertoernooi in 2030 mag die eeufeesviering nes die FIFA Sokker-Wêreldbekertoernooi in 1930 moontlik weer in Montevideo plaasvind.




</doc>
<doc id="47746" url="https://af.wikipedia.org/wiki?curid=47746" title="Inkomstestaat">
Inkomstestaat

'n Inkomstestaat, ook bekend as 'n "Staat van omvattende inkomste", vorm deel van 'n entiteit se Finansiële State. Hierdie staat toon hoe 'n entiteit se omset / verkope omgeskakel word na netto inkomste.

Inkomstestate behoort die historiese finansiële prestasie van 'n entiteit vir 'n gegewe tydperk aan te toon. Dit kan gebruik word om die toekomstige prestasie te voorspel en om 'n entiteit se potensiaal om kontant te genereer te bepaal.

Daar is egter verskeie beperkings tot die inligting op 'n Inkomstestaat:

'n Inkomstestaat het tipies 'n kolom vir die huidige finansiële tydperk (jaar) sowel as een of meer kolomme vir vergelykende syfers. Waar die Inkomstestaat deel uitmaak van bestuurstate, sal daar tipies ook aparte kolomme wees vir die huidige en vergelykende maande sowel as huidige en vergelykende jare.

Daar is 2 algemene formate waarvolgens 'n Inkomstestaat opgestel kan word:

Ingevolge IFRS, kan 'n "Staat van omvattende inkomste" tipies uit die volgende komponente bestaan (Van bo na onder):


</doc>
<doc id="47747" url="https://af.wikipedia.org/wiki?curid=47747" title="Subiaco Ovaal">
Subiaco Ovaal

Die Subiaco Ovaal (ook Domain-stadion weens borgskapredes), in volksmond ook bekend as Subi, is die grootste sportstadion in Perth, Wes-Australië. Dit is geleë in die voorstad Subiaco, ongeveer drie kilometer van Perth se sentrale sakegebied.

Die Subiaco Ovaal word hoofsaaklik gebruik vir Australiese Voetbalwedstryde en dit is die tuisveld van die Weskus Arende en Fremantle Voetbalklub, die twee Wes-Australiese spanne in die Australiese Voetballiga. Die stadion word ook soms gebruik vir Wes-Australiese Voetballigawedstryde. Die stadion word nie eksklusief vir voetbalwedstryde gebruik nie en ook al 'n paar eindstryde van die Nasionale Sokkerliga, internasionale rugbywedstryde (waaronder wedstryde in die Rugbywêreldbeker 2003) en Internasionale Reëls-wedstryde, en ook 'n paar musiekkonserte, aangebied. In 2006 het dit ook die tuisveld van die Super 14 span in Perth, die Western Force, geword. Die Force het in 2010 na die Perth Ovaal geskuif.

Die veld is die eerste keer gebou in 1908 op 'n plek met die naam Muellerpark. In 1969 is 'n drievlakpaviljoen aan die weseinde van die stadion gebou en in 1981 is 'n tweevlakpawiljoen voltooi. Verdere herontwikkeling het in 1995 gekom met die opening van 'n nuwe tweevlakkige "ANZ paviljoen" oorkant die vorige twee-vlakkige paviljoen. In 1997 is ligte aangebring. Die laaste herontwikkeling, waardeur paviljoene reg rondom die speelveld aangebring is, is in 1999 voltooi teen 'n koste van AU$35 miljoen.

Die drievlakpaviljoen is die Orr-Simons-Hill-paviljoen genoem ter ere van drie leidende figure in die geskiedenis van die WAFL (toe die WANFL). Dit is tot vroeg in die 1990's op die westelike aansig van die paviljoen vertoon, maar is vervang met die logo van 'n kommersiële borg. Daar is 'n klein gedenkplaat met die oorspronklike naam van die paviljoen by een van die trappe aangebring en elke vlak het 'n bord op die agtermuur; die grondvlak is die R.W. Hill-paviljoen, die tweede vlak is die W.R. Orr-paviljoen en die derde vlak is die J.J. Simons-paviljoen (Hill was kaptein van die Wes-Perth Voetbalklub in 1940 en '41 en Sekretaris van die WANFL in 1968, Orr was Sekretaris van die WANFL in 1932 en Simons was Sekretaris van die WANFL van 1904 tot 1915).

Die Subiaco Ovaal het sitplek vir 43 500 mense. Die stadion word verlig deur vier ligtorings. Daar was aanvanklik bekommernis oor die tekort aan die estetiese waarde van die ligte, maas nadat dit geïnstalleer is, is die bekommernisse laat vaar.

In terme van Australiese voetbal is die Subiaco Ovaal die langste veld in die kompetisie en besoekende spanne moet dikwels hul spelpatrone aanpas. Daar word soms na die stadion as die "House of Pain" verwys omdat baie besoekende spanne hier verloor. Meer onlangs het die Weskus Arende en die Fremantle Dockers egter op hul tuisveld begin verloor, wat die bynaam 'n oneer aandoen.

In 2003 het die telekommunikasiemaatskappy Crazy John's op kontroversiële wyse probeer om die naamregte van die stadion te koop, maar die bod is deur die raad van Subiaco geweier wat geweier het om advertensieborde buite aan die stadion aan te rig. In Mei 2005 is 'n nie-kommersiële naamsverandering oorweeg; die voorgestelde naam was "ANZAC Field" en is voorgestel deur die Wes-Australiese Voetbalkommissie. Dit is egter deur Deanne Kelly, Minister vir Veterane Sake, afgeskiet (Anzac is 'n federaal beskermde woord).

Die Subiaco Ovaal het reeds verskeie konserte aangebied waaronder die volgende:
Weens die stadion se groot ovaal vorm is dit nie 'n geskikte plek om konserte aan te bied nie en die stadion het ook 'n swak akoestiek. Dit word dikwels aangewys as die plek om konserte aan te bied omdat geen ander plekke in Perth groot genoeg is nie.



</doc>
<doc id="47748" url="https://af.wikipedia.org/wiki?curid=47748" title="Rote Armee Fraktion">
Rote Armee Fraktion

Die Rote Armee Fraktion ("Rooi Leër Faksie", kort RAF), aanvanklik deur sommige media ook "Baader-Meinhof-bende" of "Baader-Meinhof-groep" genoem, was 'n linkse terreurgroep wat tussen 1970 en 1998 in Duitsland aktief was. Dit is deur Andreas Baader, Gudrun Ensslin, Horst Mahler, Ulrike Meinhof en ander lede gestig.

Die RAF het ditself as kommunistiese, anti-imperialistiese stedelike guerilla-organisasie volgens die Suid-Amerikaanse voorbeeld van die Tupamaros in Uruguay beskou. Die RAF was verantwoordelik vir 34 moorde, talle bankrooftogte en bomaanslae. In 1998 het hulle 'n persverklaring uitgereik waarin hulle hul selfontbinding aangekondig het. Tot daardie tydstip het ook 27 lede en simpatisante van die RAF hul lewens as gevolg van polisie-optrede, selfmoord, hongerstaking of siekte verloor. 


</doc>
<doc id="47755" url="https://af.wikipedia.org/wiki?curid=47755" title="UEFA">
UEFA

Die Unie van Europese Voetbal-assosiasies (afgekort UEFA vir "Union of European Football Associations" in Engels; Frans: "Union des Associations Européennes de Football"; Duits: "Vereinigung Europäischer Fußballverbände") is die beheerliggaam vir sokker tussen Europese sokkerspanne. UEFA is een van die ses kontinentale organisasies van FIFA.

UEFA is op 15 Junie 1954 in Basel, Switserland, gestig. Die organisasie se hoofkwartier is tot en met 1959 in Parys gehuisves, waarna dit na Bern skuif. Sedert 1995 is die UEFA in Nyon, Switserland, gesetel. Die amptelike tale is Duits, Engels en Frans en sedert 2016 is Aleksander Čeferin die president van die UEFA.

Van al die kontinentale organisasies is UEFA die sterkste in terme van geld en invloed. Byna alle top-sokkerspelers ter wêreld speel in een of ander Europese kompetisie vanweë die hoë salarisse wat die ryk sokkerlande soos Duitsland, Engeland, Italië en Spanje betaal.

Baie van die sterker sokkerlande is ook in Europa geleë. Van die 32 spanne wat aan die FIFA Sokker-Wêreldbekertoernooi in 2014 deelgeneem het, kom 13 uit Europa.

UEFA se voorsitters sedert 1954:

<nowiki>*</nowiki> = neem voorlopig waar.

Die voorsitters van UEFA tree ook op as die ondervoorsitters van FIFA.

UEFA se hoofuitvoerendebeamptes sedert 1954:

<nowiki>*</nowiki> = neem voorlopig waar.

UEFA organiseer van die belangrikste sokker beker-toernooie ter wêreld. Die "Champions League" is die grootste sport-toernooi vir klubs ter wêreld. Na die FIFA Sokker-Wêreldbeker en die Olimpiese Somerspele is die Europa-beker die grootste sport-toernooi vir nasionale spanne in die wêreld.





</doc>
<doc id="47757" url="https://af.wikipedia.org/wiki?curid=47757" title="Orlandostadion">
Orlandostadion

Orlandostadion is 'n meerdoelige stadion in Soweto, 'n voorstad van Johannesburg, Suid-Afrika. Dit bied sitplek aan sowat 40 000 toeskouers. Die stadion word meestal vir sokkerwedstryde gebruik en is die tuisveld van Orlando Pirates. Die stadion is oorspronklik in 1959 teen 'n koste van £37 500 gebou, maar het toe slegs sitplek aan 24 000 toeskouers gebied.

Orlandostadion het as oefenveld vir spanne by die FIFA Sokker-Wêreldbekertoernooi in 2010 gedien nadat dit oorgebou en op 22 November 2008 heropen is.

Naas die oefenwedstryde het die openingseremonie op 10 Junie 2010 hier plaasgevind met 'n konsertskouspel waartydens onder andere internasionale musieksterre opgetree het.

Op 21 Mei 2010 is die stadion vir 'n Super 14 halfeindrondte ingespan omrede die Bulls se tuisveld, Loftus Versfeld, reeds aan FIFA oorhandig is ter voorbereiding vir die FIFA Sokker-Wêreldbekertoernooi in 2010.

Die Super 14 eindstryd het ook op 30 Mei 2010 hier tussen die Bulls en Stormers plaasgevind, tot groot vermaak van Orlando se inwoners, wat die instromende rugbytoeskouers trakteer het op enigiets van braaivleis tot yskoue bier.




</doc>
<doc id="47759" url="https://af.wikipedia.org/wiki?curid=47759" title="Vlag van Honduras">
Vlag van Honduras

Die nasionale vlag van Honduras is op 9 Januarie 1866 amptelik in gebruik geneem. Die vlag vertoon drie ewe wye horisontale bane in (van bo na onder) blou, wit en blou met vyf blou vyfpuntige sterre in die wit baan.

Honduras het van 1823 tot die burgeroorlog van 1838–1840 deel uitgemaak van die Verenigde State van Sentraal-Amerika, wat van 1825 bekend gestaan het as die Federale Republiek van Sentraal-Amerika. Net soos Costa Rica, El Salvador, Guatemala en Nicaragua het Honduras sy vlag gebaseer op die vlag van die Federale Republiek van Sentraal-Amerika.

Die twee blou bane stel die Stille- en Atlantiese Oseane voor waartussen Honduras lê. Die wit baan stel die land tussen die oseane voor en die vyf sterre simboliseer die vyf lande wat ontstaan het uit die Federale Republiek van Sentraal-Amerika.

Die huidige vorm en kleurvasstelling van die vlag is eers op 18 Januarie 1949 vasgelê. Tot hierdie datum was daar verskeie alternatiewe vlae waarin die sterre in ander pantone gerangskik is of waar die kleur van die sterre geel in plaas van blou was.

Die drie horisontale bane is elk ewe hoog en neem dus een derde van die vlag in beslag. Die blou in die boonste en onderste bane word amptelik beskryf as "azul turquesa" (donker blou).

Die vyf vyfpuntige sterre is in ’n X-patroon waarvan die middelste ster presies in die middel van die vlag is. Die middel van die twee linkerste sterre is een derde van die vlagpaalkant af en die middel van die twee regterste sterre is een derde van die wapperkant van die vlag af.

Die vlag van Honduras, soos reeds genoem, is gebaseer op die vlag van die Federale Republiek van Sentraal-Amerika, wat op sy beurt gebaseer is op die vlag van Argentinië. Hierdie vlag het uit drie horisontale bane in blou, wit en blou bestaan met die wapen van die Verenigde State in die middel van die wit baan. In die periode van die bestaan van die federasie het hierdie vlag gedien as nasionale vlag van Honduras maar ook as die deelstaatvlag. Hierdie vlag kan dus gesien word as die eerste Honduraanse vlag.

Die ander lande wat uit die federasie ontstaan het (Costa Rica, El Salvador, Guatemala en Nicaragua) het ook hul vlae op die vlag van die Federale Republiek van Sentraal-Amerika gebaseer. Die vlae van hierdie lande bestaan ook uit die kleurkombinasie van blou-wit-blou; Costa Rica het ’n rooi baan bygevoeg en die vlag van Guatemala bestaan uit drie vertikale bane.

Toe Honduras hom in 1838 onafhanklik verklaar het, het die vlag van die Federale Republiek van Sentraal-Amerika as nasionale vlag in gebruik gebly. In 1851 het Honduras saamgewerk aan die stigting van ’n nuwe Sentraal-Amerikaanse federasie. Hierdie federasie het nie lank staande gebly nie maar het wel ’n nuwe vlag gehad wat gebaseer was op die ou Sentraal-Amerikaanse vlag. Aangesien dit nie waarskynlik is dat die vlag van 1851 in ’n kort tyd wyd aanvaar is nie, is die ou vlag waarskynlik gebruik tot 16 Februarie 1866 toe die eerste egte Honduraanse vlag aanvaar is.

Daar is geen duidelikheid oor hoe die vlag van 1866 presies daar uitgesien het. Dit is wel duidelik dat die vlag, net soos sy voorgangers, uit drie horisontale bane in blou, wit en blou bestaan het en dat daar vyf blou sterre in die wit baan was. Volgens sommige bronne was die posisie dieselfde as die huidige vlag, maar na benede gepunt; ander bronne stel dit dat die sterre in ’n halfsirkel verskyn het. Die oorlogsvaandel het die toenmalige Honduraanse wapen vertoon met vyf sterre daaronder.

In 1895 het aan die lig gekom dat Honduras saam met Nicaragua en El Salvador die Republiek van Sentraal-Amerika sou stig; weer ’n poging om die Sentraal-Amerikaanse state te verenig. Aangesien die vlag van die Republiek goue sterre bevat het, is die Honduraanse vlag dikwels met goue sterre uitgebeeld sonder dat daar wetlike voorskrifte daarvoor was.

In 1933 is die ontwerpbesonderhede van die vlag effens aangepas; dieselfde het in 1949 gebeur en sedertdien is daar nog nie weer aan die vlag verander nie.



</doc>
<doc id="47760" url="https://af.wikipedia.org/wiki?curid=47760" title="Suid-Afrikaanse nasionale sokkerspan">
Suid-Afrikaanse nasionale sokkerspan

Die Suid-Afrikaanse nasionale sokkerspan of Bafana Bafana is Suid-Afrika se nasionale sokkerspan vir mans. Die span word deur die Suid-Afrikaanse Sokkerassosiasie bestuur. Hulle keer in 1992 tot die wêreldarena terug nadat hulle vir jare deur FIFA verban was. Die vroue-sokkerspan se bynaam is die Banyana-Banyana.
Die span het die 19de FIFA Sokker-Wêreldbekertoernooi in Junie 2010 aanbied nadat hulle die Konfederasiebeker suksesvol in 2009 aangebied het. Hiermee is hulle is die eerste Afrika-land wat geleentheid gegun is om die Wêreldbekertoernooi aan te bied. Bafana Bafana is egter in die groepfase uitgeskakel.

Die span behaal in Augustus 1996 die 16de plek op die FIFA-wêreldranglys, die hoogste posisie wat hulle beklee het. In Desember 1992 bereik hulle hul laagste plek met die 124de posisie op die wêreldranglys.

Die span word tans deur Stuart Baxter afgerig.

Suid-Afrika was tussen 1966–1974 uitgesluit van deelname. Tussen 1978 en 1990 was Suid-Afrika nie 'n FIFA-lid nie. In 1992 speel Suid-Afrika sy eerste Wêreldbeker kwalifikasie-wedstryd.

Suid-Afrika is een van die lande wat aan die COSAFA-beker deelneem.



</doc>
<doc id="47764" url="https://af.wikipedia.org/wiki?curid=47764" title="Benni McCarthy">
Benni McCarthy

Benedict Saul McCarthy (gebore op 12 November 1977 in Kaapstad), bynaam Benni McCarthy, is 'n voormalige professionele Suid-Afrikaanse sokkerspeler. Hy het as aanvaller vir verskeie sokkerklubs en die Suid-Afrikaanse nasionale sokkerspan gespeel. McCarthy het ook vir twee seisoene onder kontrak by AFC Ajax gespeel.

McCarthy is nie vir die finale span van 23 spelers wat op 1 Junie 2010 aangekondig is vir die 2010 Wêreldbeker-groep gekies nie omdat hy na bewering oorgewig en nie fiks was nie. Later is beweer dat hy vroue in sy hotelkamer in Sandton getrakteer het en dat die afrigter, Carlos Parreira, besluit het om hom uit die span te laat.


</doc>
<doc id="47765" url="https://af.wikipedia.org/wiki?curid=47765" title="Jungle Book Shōnen Mowgli">
Jungle Book Shōnen Mowgli

Die Japannese openings- en slottemaliedere, "GET UP ~Aio Shinjite~" en "Chikyuu no ko (地球の子- letterlik, "Kind van die Aarde"), word deur die Japannese sangers Toshiya Igarashi en Hashimoto Shiori gesing. Die Engelse openings- en slottemalied, "Look Up" en "A Child is Learning" word albei deur die Amerikaanse sangeres Suzi Marsh gesing. Hierdie Japannese anime-reeks is in Hindi oorgeklank en as "The Jungle Book" deur DD National tydens die vroeë 1990’s in Indië uitgesaai. Die Hindi-weergawe "Jungle Jungle Baat Chali Haai" "(जंगल जंगल बात चली है)" , is oorspronklike musiek deur Vishal Bharadwaj (met lirieke deur die liriekskrywer Gulzur), wat dit gedurende hierdie tydperk betreklik gewild gemaak het.



































In 1990 het Strand VCI Entertainment slegs die eerste tien episodes afsonderlik op VHS onder die benaming van "The Jungle Book" uitgereik. Dit is versprei deur Nippon Video en word nie meer vervaardig nie. Onder sy oorspronklike titel is die hele reeks as 'n aantal DVD-stelle in Japan versprei, terwyl enkele gekose episodes op vier DVD’s (twee episodes per DVD) in Australië bekend gestel is. Daar is ook 'n agt-volume DVD-stel in Indië vrygestel. Die Italiaanse weergawe het via die DVD-medium op 16 Junie 2008 op die rakke verskyn. Daar is tans geen planne om 'n DVD-vrystelling in die Verenigde State van stapel te stuur nie.

Die VHS-titels lui as volg:

Mowgli Comes To The Jungle

Mowgli Comes To The Jungle-The Adventure Continues

Alexander's Son

More Important Than The Law Of The Jungle

A New Friend

A Cold Fang

A Devil In Mind

Kichi Is Alone

A Thief In The Village

Sorry, Baloo!

Die DVD-titels wat in Australië uitgereik is:

Volume 1: Mowgli Is Born/ Mowgli Goes Hunting

Volume 2: Mowgli's Journey/ A Trip Of Adventure

Volume 3: A Cold Fang/ Sorry, Baloo!

Volume 4: Return Of The Brave/ Chilly Woods



</doc>
<doc id="47766" url="https://af.wikipedia.org/wiki?curid=47766" title="Christuskerk, Windhoek">
Christuskerk, Windhoek

Die Evangelies-Lutherse Christuskirche in Windhoek, Namibië, is op inisiatief van pastoor Wilhelm Anz in April 1896 beplan, deur die argitek Gottlieb Redecker ontwerp en tussen 1907 en 1910 opgerig. Die inwyding het op 16 Oktober 1910 plaasgevind. Die kerk is tans een van die bekendste bakens in die Namibiese hoofstad.

Die kerk is in die Neoromaanse styl met Art Nouveau-elemente ontwerp en op 'n helling in Sentraal-Windhoek, die historiese middestad, opgerig. Ná die einde van die oorloë tussen die Duitse koloniale magte en die Nama's, Herero's en Ovambo's is die kerk in 1910 as Vredeskerk ingewy.

Die kerktoring met 'n hoogte van 42 meter is net soos die res van die kerkgebou van kwartssandsteen gebou. Die enigste uitsonderings is die portaal en die altaar waarvoor Carrara-marmer gebruik is. Die sandsteen is die enigste inheemse boumateriaal wat deur die Guche-Ganus-plaas sowat 30 kilometer buite Windhoek verskaf is. Die gebrandskilderde vensters in die altaarruimte is in Neurenberg, Duitsland vervaardig en deur keiser Wilhelm II aan die gemeente geskenk. Die kerkorrel is in Ludwigsburg naby Stuttgart gebou. Die Christuskerk se drie klokke is deur Franz Schilling in die klokkegietery te Apolda, Thüringen, gegiet. Dr. Seitz het die altaarskildery in 1914 geskenk: 'n nabeelding van Rubens se Opwekking van Lasarus deur Clara Berkowski van Berlyn.



</doc>
<doc id="47767" url="https://af.wikipedia.org/wiki?curid=47767" title="Orlando Pirates FC">
Orlando Pirates FC

Orlando Pirates is 'n Suid-Afrikaanse sokkerklub in Johannesburg. Die klub word in 1937 in Orlando, Soweto gestig maar skuif later na Parktown. Hulle tuisveld is die Orlandostadion. "The Bucs" (hulle bynaam) het reeds baie kompetisies gewen, bv. agt keer die nasionale titel van Suid-Afrika (waarby vier keer vir die NPSL) en in 1995 (as enigste Suid-Afrikaanse span ooit) die CAF Kampioene-liga.

Die naam 'Pirates' is ontleen van die 1940-film "The Sea Hawk" waarin "Errol Flynn" speel.

"Pirates" ondervind strawwe mededinging van die ander spanne uit Soweto, soos Kaizer Chiefs. Die Soweto Derby tussen dié twee spanne is een van die bekendste derbies in Afrika.




</doc>
<doc id="47770" url="https://af.wikipedia.org/wiki?curid=47770" title="FIFA Sokker-Wêreldbekertoernooi in 2014">
FIFA Sokker-Wêreldbekertoernooi in 2014

Die 20ste FIFA Sokker-Wêreldbekertoernooi (Portugees: "Copa do Mundo da FIFA – Brasil 2014", [ˈkɔpɐ du ˈmũdu da ˈfifɐ bɾaˈziw ˈdojz ˈmiw i kaˈtoʁzi]; Engels: "FIFA World Cup") is vanaf 12 Junie tot 13 Julie 2014 in Brasilië aangebied. Dit was die tweede Sokker-Wêreldbekertoernooi wat in Brasilië aangebied is, ná die toernooi van 1950, en die vyfde in Suid-Amerika. Brasilië het die vyfde land geword wat die toernooi vir 'n tweede keer gehuisves het, net ná Meksiko in 1986, Italië in 1990, Frankryk in 1998 en Duitsland in 2006. Die FIFA Sokker-Konfederasiebeker in 2013 het as voorbereiding vir die gasheerland gedien.

32 nasionale sokkerspanne het aan die FIFA Sokker-Wêreldbekertoernooi in 2014 deelgeneem. Die spanne is in agt groepe verdeel, waarvan die twee beste spanne van elke groep na die agtste eindrondte deurgedring het. Duitsland wen die trofee nadat hulle Argentinië op 13 Julie in die Maracanã-stadion van Rio de Janeiro met 1–0 in ekstra tyd klop en sodoende hulle vierde wêreldbeker inpalm. Hiermee word hulle die eerste Europese span wat die toernooi in die Amerikas kon wen; dit was ook die derde agtereenvolgende toernooi wat deur Europese spanne gewen is, ná Italië in 2006 en Spanje in 2010. Met die verowering van die wêreldbekertitel het Duitsland outomaties vir die FIFA Sokker-Konfederasiebeker in 2017 in Rusland gekwalifiseer. Nederland eindig in die derde en Brasilië in die vierde plek. Die verdedigende kampioen Spanje is reeds in die groepfase uitgeskakel; dieselfde lot wat voorheen Italië in 2010, Frankryk in 2002 en Brasilië in 1966 geval het.

Die Suid-Afrikaanse nasionale sokkerspan kon nie vir die toernooi kwalifiseer nie en het dus nie deelgeneem nie. Die nasionale sokkerspan van Bosnië en Herzegowina het vir die eerste keer aan 'n Sokker-Wêreldbekertoernooi deelgeneem. Hulle het vroeër deel uitgemaak van die Joego-Slawiese nasionale sokkerspan.

Volgens FIFA se rotasiestelsel van 2003 vir die Sokker-Wêreldbekertoernooi is slegs aansoeke van Suid-Amerikaanse lande aanvaar. Brasilië is op 30 Oktober 2007 in Zürich deur FIFA gekies as die gasheer vir die FIFA Sokker-Wêreldbekertoernooi in 2014. Daar was geen ander lande wat hulself as kandidate beskikbaar gestel het nie.

Die gasheer Brasilië het outomaties vir die FIFA Sokker-Wêreldbekertoernooi in 2014 gekwalifiseer. Van die 31 oorblywende plekke is 13 vir nasionale sokkerspanne van UEFA (Europa) gereserveer, vyf vir CAF (Afrika), vier vir CONMEBOL (Suid-Amerika), vier vir AFC (Asië) en drie vir CONCACAF (Karibiese gebied, Noord- en Sentraal-Amerika). Twee plekke is tydens uitspeelwedstryde tussen AFC en CONMEBOL asook tussen CONCACAF en OFC (Oseanië) beslis.

Die volgende 32 spanne het vir die finale toernooi gekwalifiseer:

Die stadions volgens FIFA se 2007-inspeksieverslag.

Die wedstryde was in twee fases opgedeel, naamlik die groepuitdunne en die uitklopfase. Die loting is op 6 Desember 2013 in die Costa do Sauípe-oord van Salvador da Bahia gehou.

32 spanne het aan die groepuitdunne deelgeneem. Die boonste twee spanne in elke groep het deurgedring na die tweede rondte (die uitklopfase).

Na die FIFA Sokker-Wêreldbekertoernooi in 2014 het FIFA 'n verslag gepubliseer waarin al die deelnemende spanne geranglys is volgens vordering in die kompetisie, algehele resultate en kwaliteit van die meedinger. Die ranglys vir die 2014-toernooi is soos gevolg:




</doc>
<doc id="47772" url="https://af.wikipedia.org/wiki?curid=47772" title="Vlag van Jamaika">
Vlag van Jamaika

Die nasionale vlag van Jamaika is op 6 Augustus 1962 amptelik in gebruik geneem. Die vlag vertoon ’n geel Sint Joriskruis met die driehoeke aan die vlagpaal- en wapperkante in swart en die boonste en onderste driehoeke in groen.

Die vlag bestaan uit die kleure groen, goud en swart. Swart simboliseer die krag en kreatiwiteit van die Jamaikaanse volk, goud stel die sonlig en die natuurlike rykdomme van die land voor en die groen verteenwoordig die hoop vir ’n goeie toekoms asook die land se rykdomme. Die drie kleure simboliseer ook die meeste Jamaikaners se herkoms (Afrika) voor.

Die huidige ontwerp van die vlag het ontstaan uit voorstelle wat deur die publiek ingestuur is. Dit is oorspronklik ontwerp met drie horisontale bane maar die gevoel was dat dit te na aan die Tanganjikaanse vlag was. Daar is uiteindelik ’n Sint Andrieskruis ingevoeg en die huidige vlag het sy vorm aangeneem.



</doc>
<doc id="47774" url="https://af.wikipedia.org/wiki?curid=47774" title="Solowjetski-eilande">
Solowjetski-eilande

Die Solowjetski-eilande (Russies: Солове́цкие острова́, Соловки́) is in die Onegabaai van die Witsee in Rusland geleë. Die eilande word van van Archangelsk geadministreer as die Solowjetski-distrik en kan bereik word deur die Solofki-lughawe. Dit beslaan ’n gebied van 347 km en het ’n bevolking van 968 (2002-sensus).

Die eilandgroep bestaan uit ses eilande wat saam bekend is as die Solofki:

Die kus van die eilande is baie getand en bestaan uit graniet en gneis. Die eilande is heuwelagtig (die hoogste punt is 107 m) en die meeste is bedek met woude, waarvan party moerasagtig is. Daar is verskeie mere wat deur kanale verbind is.

Die eilande was histories die tuiste van die bekende Russies-Ortodokse Solowjetski-kloosterkompleks. Dit is in die eerste helfte van die 15de eeu gestig deur twee monnike van die Kirillo-Belozerski-klooster. Teen die einde van die 16de eeu was dit een van die grootste grondbesitters en invloedrykste godsdienssentrums in Rusland.

Die klooster en kerke is tydens die bewind van Iwan die Verskriklike in steen opgerig. Met die skeuring in die Russiese Kerk het die monnike gehou by die ou geloof en die tsaar se verteenwoordigers verban. Dit het gelei tot die agt jaar lange beleg van die fort deur tsaar Aleksei.

Ná die Russiese Rewolusie in 1917 het die eilande berug geraak as die terrein van die eerste Russiese strafkamp. Tot in 1921 is dit as 'n "aanhoudingskamp" geklassifiseer en in 1929 het dit ’n tronk geword. Tien jaar later, aan die vooraand van die Tweede Wêreldoorlog, is dit gesluit. Die Sowjet-regering het die strategiese belang van die eilande besef en teen die begin van die oorlog is 'n vlootbasis daar gevestig.

In 1974 het die eilande ’n historiese en argitektuurmuseum en ’n natuurlike reservaat van die Sowjetunie geword. In 1992 is hulle verklaar tot ’n Unesco-wêrelderfenisgebied. Vandag is die Solowjetski-eilande ’n groot toeriste-attraksie in die noorde van Rusland. ’n Mens kan hulle óf per skip van die dorp Kem of per vliegtuig van Archangelsk af bereik.


</doc>
<doc id="47775" url="https://af.wikipedia.org/wiki?curid=47775" title="Jaroslawl">
Jaroslawl

Jaroslawl (Russies: Ярославль) is ’n stad in Rusland sowat 250 km noordoos van Moskou. Dit is die administratiewe hoofstad van Jaroslawl-oblast. Die historiese deel van die stad, ’n Unesco-wêrelderfenisgebied, is geleë by die samevloei van die Wolga- en die Kotorosl-rivier.

Die stad het ’n bevolking van 599 169 (2013-sensus).

Die oudste gebou in die stad is die Spaso-Preobrazjenski-katedraal (Katedraal van die Verheerliking van die Verlosser) wat in 1506–1516 gebou is op die fondament van die oorspronklike kerk uit 1216–1224.

In die 16de eeu is ’n steenmuur om die klooster gebou. Dit is dié klooster van waar ’n vrywilligerleër onder Koezma Minin en prins Dmitri Pozjarski in 1612 vertrek het om Moskou te bevry tydens die Tyd van Beroeringe. In 1787 is die klooster gesluit en omskep in wonings vir biskoppe en is kloostergeboue herbou.

Nog ou kerke dateer uit die 17de eeu en is gebou in die sogenaamde "Jaroslawl-styl" (rooi stene, met helder teëls buite). Die kerke van Sint Nikolaas Nadein en Elia die Profeet het van die indrukwekkendste muurskilderings van die Goue Ring van Rusland.

Jaroslawl het bande met:



</doc>
<doc id="47776" url="https://af.wikipedia.org/wiki?curid=47776" title="Kizji">
Kizji

Kizji (Russies: Кижи) is ’n eiland in die Onegameer in die Republiek van Karelië in Rusland met ’n versameling houtgeboue. Dit is een van die gewildste toeriste-attraksies in Rusland en bevat die Kizji-pogost, ’n Unesco-wêrelderfenisgebied.

Die hele eiland is ’n museum van groot historiese belang met allerhande geboue soos kapelle, windmeulens, boothuise, saunas, huise en skure van hout. ’n Paar plaaslike boere en personeellede van die museum woon op die eiland.

Kizji is sowat 7 km lank en 0,5 km breed. Dit word omring deur 5 000 ander eilande, die meeste baie klein, en kan bereik word met ’n skeerboot van Petrozawodsk, passasiersboot of helikopter. Daar is geen oornaggeriewe nie.

Die Opelugmuseum Kizji is een van die oudstes in Rusland. Dit is in 1951 gestig en bevat tans altesaam 87 houtkonstruksies. 

Die bekendste groep geboue is die Kizji-pogost, ’n gebied binne ’n heining wat twee groot houtkerke en ’n kloktoring insluit (sien foto regs bo). Die juweel van die kompleks is die Kerk van die Verheerliking (ook bekend as die Somerkerk) met sy 22 koepels wat in 1714 gebou is. Dit is sowat 37 m hoog en een van die hoogste houtgeboue ter wêreld. Die kleiner Kerk van die Voorbidding (ook bekend as die Winterkerk) met sy 10 koepels is in 1764 gebou. Die derde struktuur binne die "pogost" is die kloktoring, wat in 1874 gebou is.

Sedert 1951 het die Sowjetunie houtgeboue van verskeie dele van Karelië hierheen vervoer. Die bekendste hiervan is die 16de-eeuse Sint Lasarus-kerk van die Moerom-klooster wat een van die oudste houtkerke in Rusland is (uit die tweede helfte van die 14de eeu), verskeie kloktorings, meer as 20 plaashuise, meulens, skure en saunas. 

Buiten die geboue bevat die museum meer as 41 000 voorwerpe, wat wissel van gereedskap tot borde en meubels. Daar is sowat duisend ikone uit die 16de tot 19de eeu wat Rusland se enigste versameling "hemele" insluit. Daar is ook kerkitems soos kruise, vroeë manuskripte uit die 17de tot 19de eeu en duisende 20ste-eeuse foto's en tekeninge.

Die museum voer ’n groot reeks wetenskaplike studies uit oor die geskiedenis, argeologie, ekologie, natuur en ander terreine wat met die eiland verband hou. Dit is op Kizji en in Petrozawodsk gebaseer en het ’n webportaal asook ’n webkamera op die eiland. Dit publiseer ook die maandelikse koerant "Kizji". In die somer is daar week lange opleidingskursusse op skool- en universiteitsvlak.




</doc>
<doc id="47777" url="https://af.wikipedia.org/wiki?curid=47777" title="Vulkane van Kamtsjatka">
Vulkane van Kamtsjatka

Die Vulkane van Kamtsjatka (Russies: Вулканы Камчатки) is ’n groot groep vulkane op die Kamtsjatka-skiereiland in Oos-Rusland. Tans is 28 van hulle aktief, van die ander het tussen 1 000 en 4 000 jaar gelede uitgebars.

Die vulkane is ’n Unesco-wêrelderfenisgebied.



</doc>
<doc id="47778" url="https://af.wikipedia.org/wiki?curid=47778" title="Sichote-Alin">
Sichote-Alin

Die Sichote-Alin (Russies: Сихотэ́-Али́нь) is ’n bergreeks in Primorski- en Chabarofsk-krai in Rusland. Dit strek sowat 900 km noordoos na die hawestad Wladiwostok aan die Stille Oseaan. Die hoogste bergspitse is Tordoki Jani (2 077 m), Ko (2 003 m) en Anik (1 933 m).

Sichote-Alin het een van die mees buitengewone gematigde klimaatstreke ter wêreld. Spesies eie aan die noordelike taiga soos die rendier en Oessoeri-bruinbeer leef hier saam met tropiese spesies soos die Amoer-luiperd, Siberiese tier en Asiatiese swartbeer. Die oudste boom in die streek is ’n 1 000 jaar oue Japannese taksisboom.

In die 1910's en 1920's is Sichote-Alin deeglik verken deur Wladimir Arsenjef (1872–1930), wat sy avonture in verskeie boeke beskryf het, veral "Dersoe Oezala" (1923), waarvan in 1975 ’n fliek gemaak is.

Op 12 Februarie 1947 het een van die grootste meteoorneerstortings in die onlangse geskiedenis hier plaasgevind. Die vallende meteoor het in die lug ontplof en tonne stukke metaal het oor sowat 1,3 km neergereën. Kraters is gevorm, waarvan die grootste 26 meter in deursnee is.

Sichote-Alin is in 2001 tot ’n Unesco-wêrelderfenisgebied verklaar weens sy belangrikheid vir die oorlewing van bedreigde spesies soos die Siberiese tier. Die erfenisgebied beslaan sowat 16 319 km.



</doc>
<doc id="47779" url="https://af.wikipedia.org/wiki?curid=47779" title="FIFA Sokker-Wêreldbekertoernooi in 2018">
FIFA Sokker-Wêreldbekertoernooi in 2018

Die 21ste FIFA Sokker-Wêreldbekertoernooi (Russies: Чемпионат мира по футболу FIFA 2018, "Tsjempionat mira po foetboloe FIFA 2018", [tɕɪmʲpʲɪɐˈnat ˈmʲirə pə fʊdˈboɫʊ ˈfiːfə dvʲɪˈtɨsʲɪtɕɪ vəsʲɪmˈnatsətʲ]; Engels: "FIFA World Cup") is vanaf 14 Junie tot 15 Julie 2018 in Rusland gehou. Dit was die eerste Sokker-Wêreldbekertoernooi wat in Rusland aangebied is en die elfde in Europa; net die stad Jekaterinburg met die Sentrale Stadion is in die Asiatiese deel van dié land (Noord-Asië en Siberië) geleë, waarmee die toernooi vir die eerste keer op twee vastelande gehuisves is: Asië en Europa. Ná die Olimpiese Winterspele 2014 in Sotsji was die FIFA Sokker-Wêreldbekertoernooi in 2018 die tweede groot sportkompetisie in Rusland. Die FIFA Sokker-Konfederasiebeker in 2017 het as voorbereiding vir die gasheerland gedien.

32 nasionale sokkerspanne het aan die FIFA Sokker-Wêreldbekertoernooi deelgeneem. Die spanne is in agt groepe verdeel, waarvan die twee beste spanne van elke groep na die agtste eindrondte deurgedring het. Frankryk wen die trofee nadat hulle Kroasië op 15 Julie in die Loezjnikistadion van Moskou, die Olimpiese stadion van die Olimpiese Somerspele 1980, met 4–2 klop. Frankryk sal outomaties vir die FIFA Sokker-Konfederasiebeker in 2021 kwalifiseer, maar net indien dié toernooi nie deur FIFA gekanselleer word nie. Gunstelinge vir die wêreldbeker voor die afskop van die toernooi was Brasilië, Duitsland, Frankryk en Spanje. Die verdedigende kampioen Duitsland is reeds in die groepfase uitgeskakel; dieselfde lot wat voorheen Spanje in 2014, Italië in 2010, Frankryk in 2002 en Brasilië in 1966 geval het, maar vir Duitsland was dit die eerste keer wat hulle nie na die uitklopfase kon deurdring nie. Dit is die vierde agtereenvolgende Sokker-Wêreldbekertoernooi wat deur 'n Europese nasionale sokkerspan gewen is, ná Italië in 2006, Spanje in 2010 en Duitsland in 2014.

Die Suid-Afrikaanse nasionale sokkerspan kon nie vir die toernooi kwalifiseer nie en het dus nie deelgeneem nie. Die nasionale sokkerspanne van Panama en Ysland het vir die eerste keer aan 'n Sokker-Wêreldbekertoernooi deelgeneem.

FIFA het op 19 Desember 2008 in Tokio beslis dat die toernooie van 2018 en 2022 gemeenskaplik toegewys sal word. Volgens FIFA se beleid mag net al om die derde toernooi in dieselfde kontinentale organisasie gehou word. Lande van CAF was dus onverkiesbaar vir 2018, omdat die FIFA Sokker-Wêreldbekertoernooi in 2010 aan Suid-Afrika toegewys was; lande van CONMEBOL was onverkiesbaar vir beide 2018 en 2022, omdat die vorige FIFA Sokker-Wêreldbekertoernooi in 2014 aan Brasilië toegewys was.

Rusland is op 2 Desember 2010 in Zürich deur die FIFA gekies as die gasheer vir die FIFA Sokker-Wêreldbekertoernooi in 2018. Ander kandidaatlande was Engeland, 'n gemeenskaplike kandidatuur deur Nederland en België asook Spanje en Portugal. Gelyktydig is die FIFA Sokker-Wêreldbekertoernooi in 2022 aan Katar toegewys.

Die stemming het as volg verloop:
Die gasheer Rusland het outomaties vir die FIFA Sokker-Wêreldbekertoernooi in 2018 gekwalifiseer. Van die 31 oorblywende plekke is 13 vir nasionale sokkerspanne van UEFA (Europa) gereserveer, vyf vir CAF (Afrika), vier vir CONMEBOL (Suid-Amerika), vier vir AFC (Asië) en drie vir CONCACAF (Karibiese gebied, Noord- en Sentraal-Amerika). Twee plekke is tydens uitspeelwedstryde tussen AFC en CONCACAF asook tussen OFC (Oseanië) en CONMEBOL beslis.

Die kontinentale kwalifiseringswedstryde is tussen 12 Maart 2015 en 15 November 2017 beslis. Noemenswaardige lande wat nie kon kwalifiseer nie sluit in die viermalige wêreldbekerwenner Italië en die derde plek van 2014, Nederland. Vier verdedigende kontinentale kampioene kon nie kwalifiseer nie: die Afrikanasiesbeker 2017-wenner Kameroen, die tweemalige Copa América- en FIFA Sokker-Konfederasiebeker in 2017-naaswenner Chili, die Oseanië Nasiesbeker 2016-wenner Nieu-Seeland en die CONCACAF se Gouebeker 2017-wenner die Verenigde State. Vir die eerste keer het drie Skandinawiese lande (Denemarke, Swede en Ysland) en vier Arabiese lande (Egipte, Marokko, Saoedi-Arabië en Tunisië) gelyktydig aan 'n Sokker-Wêreldbekertoernooi deelgeneem.

Die volgende 32 spanne het vir die finale toernooi gekwalifiseer:

Rusland het die volgende gasheerstede voorgestel: Jaroslawl, Jekaterinburg, Kaliningrad, Kazan, Krasnodar, Moskou, Nizjni Nowgorod, Rostof aan die Don, Samara, Saransk, Sint Petersburg, Sotsji en Wolgograd.

Die wedstryde was in twee fases opgedeel, naamlik die groepuitdunne en die uitklopfase. Die loting is op 1 Desember 2017 in die Moskouse Kremlin gehou.

32 spanne het aan die groepuitdunne deelgeneem. Die boonste twee spanne in elke groep het deurgedring na die tweede rondte (die uitklopfase).

Na die FIFA Sokker-Wêreldbekertoernooi in 2018 het FIFA 'n verslag gepubliseer waarin al die deelnemende spanne geranglys is volgens vordering in die kompetisie, algehele resultate en kwaliteit van die meedinger. Die ranglys vir die 2018-toernooi is soos gevolg:



</doc>
<doc id="47780" url="https://af.wikipedia.org/wiki?curid=47780" title="FIFA Sokker-Wêreldbekertoernooi in 2022">
FIFA Sokker-Wêreldbekertoernooi in 2022

Die 22ste FIFA Sokker-Wêreldbekertoernooi (Arabies: كأس العالم لكرة القدم 2022, "Kaʾs al-ʿālam li-kurat al-qadam 2022"; Engels: "FIFA World Cup") sal vanaf 21 November tot 18 Desember 2022 in Katar aangebied word. Dit sal die eerste Sokker-Wêreldbekertoernooi in die Midde-Ooste wees en die eerste in Asië sedert 2002 in Japan en Suid-Korea.

32 nasionale sokkerspanne sal aan die FIFA Sokker-Wêreldbekertoernooi in 2022 deelneem. Die spanne sal in agt groepe verdeel word, waarvan die twee beste spanne van elke groep na die agtste eindrondte sal deurdring. Dit sal die laaste toernooi met die getal van 32 nasionale sokkerspanne wees; vir die volgende FIFA Sokker-Wêreldbekertoernooi in 2026 in Noord-Amerika sal die getal tot 48 verhoog word.

Die nasionale sokkerspan van die gasheer Katar sal vir die eerste keer aan 'n Sokker-Wêreldbekertoernooi deelneem.

FIFA het op 19 Desember 2008 in Tokio beslis dat die toernooie van 2018 en 2022 gemeenskaplik toegewys sal word. Volgens FIFA se beleid mag net al om die drie toernooie in dieselfde kontinentale organisasie gehou word. Lande van CAF was dus onverkiesbaar vir 2018, omdat die FIFA Sokker-Wêreldbekertoernooi in 2010 aan Suid-Afrika toegewys is; lande van CONMEBOL was onverkiesbaar vir beide 2018 en 2022, omdat die vorige FIFA Sokker-Wêreldbekertoernooi in 2014 aan Brasilië toegewys is.

Katar is op 2 Desember 2010 in Zürich deur die FIFA gekies as die gasheer vir die FIFA Sokker-Wêreldbekertoernooi in 2022. Ander kandidaatlande was Australië, Japan, Suid-Korea en die Verenigde State. Gelyktydig is die FIFA Sokker-Wêreldbekertoernooi in 2018 aan Rusland toegewys.

Die stemming het as volg verloop:
Die tydskedulering van die byeenkoms is nog onseker, maar as gevolg van die warm klimaat in Katar is kommer uitgespreek oor die hou van die byeenkoms gedurende die tradisionele maande vir die Wêreldbekertoernooi van Junie en Julie, sedert die bod gemaak is. In Oktober 2013 is 'n taakspan die opdrag gegee om alternatiewe datums te ondersoek en verslag te doen daaroor na die 2014-sokkertoernooi in Brasilië. Die gasheer Katar ontvang ook fel kritiek as gevolg van die manier waarop baie van die konstruksie-projekte verloop; honderde werkers het gesterf sedert die toernooi toegeken is aan Katar in 2010. Verder is beskuldigings van korrupsie en omkopery gemaak met betrekking tot hoe Katar die reg om die geleentheid aan te bied bekom het. FIFA is besig met 'n voortgesette ondersoek na dié bewerings, en daar was ook al oproepe om die Wêreldbekertoernooi na 'n ander land te verskuif.

Die gasheer Katar kwalifiseer outomaties vir die FIFA Sokker-Wêreldbekertoernooi in 2022. Van die 31 oorblywende plekke is 13 vir Europese spanne gereserveer, vyf vir Afrika, vyf vir Suid-Amerika, vier vir Asië en drie vir Noord- en Sentraal-Amerika. Twee plekke sal tydens uitspeelwedstryde tussen Afrika en Noord-/Sentraal-Amerika en tussen Suid-Amerika en Oseanië beslis word.

Die volgende spanne het vir die finale toernooi gekwalifiseer (soos op 14 Junie 2018):

Wedstryde sal in die volgende stede gespeel word:

Die wedstryde sal in twee fases opgedeel word, naamlik die groepuitdunne en die uitklopfase.

32 spanne sal aan die groepuitdunne deelneem. Die boonste twee spanne in elke groep dring na die tweede rondte (die uitklopfase) deur.



</doc>
<doc id="47783" url="https://af.wikipedia.org/wiki?curid=47783" title="FIFA Sokker-Wêreldbekertoernooi in 2006">
FIFA Sokker-Wêreldbekertoernooi in 2006

Die 18de FIFA Sokker-Wêreldbekertoernooi (Duits: "Fußball-Weltmeisterschaft 2006 – Deutschland 2006"; Engels: "FIFA World Cup") is vanaf 9 Junie tot 9 Julie 2006 in Duitsland aangebied. Dit was die tweede Sokker-Wêreldbekertoernooi wat in Duitsland aangebied is, ná die toernooi van 1974, en die tiende in Europa. Duitsland het die vierde land geword wat die toernooi vir 'n tweede keer gehuisves het, net ná Meksiko in 1986, Italië in 1990 en Frankryk in 1998. Die toernooi is onder die leuse "Die Welt zu Gast bei Freunden" ("Die wêreld as 'n gas by vriende") gehuisves en weens die goeie somerweer en atmosfeer later "Sommermärchen" ("somersprokie") genoem. Die FIFA Sokker-Konfederasiebeker in 2005 het as voorbereiding vir die gasheerland gedien.

32 nasionale sokkerspanne het aan die FIFA Sokker-Wêreldbekertoernooi in 2006 deelgeneem. Die spanne is in agt groepe verdeel, waarvan die twee beste spanne van elke groep na die agtste eindrondte deurgedring het. Italië wen die kompetisie nadat hulle Frankryk in die eindstryd klop en sodoende hulle vierde wêreldbeker inpalm. Die eindtelling was Italië 1 – Frankryk 1, maar Italië wen uiteindelik 5–3 met strafdoele. Met die verowering van die wêreldbekertitel het Italië outomaties vir die FIFA Sokker-Konfederasiebeker in 2009 in Suid-Afrika gekwalifiseer. Duitsland eindig in die derde en Portugal in die vierde plek.

Die Suid-Afrikaanse nasionale sokkerspan kon nie vir die toernooi kwalifiseer nie en het dus nie deelgeneem nie. Die nasionale sokkerspanne van Angola, Ghana, Ivoorkus, Oekraïne, Serwië en Montenegro, Togo, Trinidad en Tobago en Tsjeggië het vir die eerste keer aan 'n Sokker-Wêreldbekertoernooi deelgeneem. Oekraïne het vroeër deel uitgemaak van die Sowjetse nasionale sokkerspan, Serwië en Montenegro van die Joego-Slawiese en Tsjeggië van die Tsjeggo-Slowaakse s'n; al drie was van die suksesvolste mededingers tydens Sokker-Wêreldbekertoernooie.

Duitsland is op 6 Julie 2000 in Zürich deur FIFA gekies as die gasheer vir die FIFA Sokker-Wêreldbekertoernooi in 2006. Ander kandidaatlande was Brasilië, Engeland, Marokko en Suid-Afrika, maar Brasilië het voor die stemming hulself onttrek. Suid-Afrika sal uiteindelik gasheer vir die volgende FIFA Sokker-Wêreldbekertoernooi in 2010 word.

Die stemming het as volg verloop:
Die gasheer Duitsland het outomaties vir die FIFA Sokker-Wêreldbekertoernooi in 2006 gekwalifiseer. Van die 31 oorblywende plekke is 13 vir nasionale sokkerspanne van UEFA (Europa) gereserveer, vyf vir CAF (Afrika), vier vir CONMEBOL (Suid-Amerika), vier vir AFC (Asië) en drie vir CONCACAF (Karibiese gebied, Noord- en Sentraal-Amerika). Twee plekke is tydens uitspeelwedstryde tussen AFC en CONCACAF asook tussen CONMEBOL en OFC (Oseanië) beslis.

Dit was die eerste keer dat die verdedigende kampioen, destyds Brasilië, nie outomaties vir die toernooi gekwalifiseer het nie. Verdedigende kampioene het vanaf die FIFA Sokker-Wêreldbekertoernooi in 1938 die reg van outomatiese kwalifikasie geniet.

Die volgende 32 spanne het vir die finale toernooi gekwalifiseer:

Wedstryde is in die volgende stede gespeel:

Die wedstryde was in twee fases opgedeel, naamlik die groepuitdunne en die uitklopfase. Die loting is op 9 Desember 2005 in die Handelskouterrein van Leipzig gehou.

32 spanne het aan die groepuitdunne deelgeneem. Die boonste twee spanne in elke groep dring na die tweede rondte (die uitklopfase) deur.

Na die FIFA Sokker-Wêreldbekertoernooi in 2006 het FIFA 'n verslag gepubliseer waarin al die deelnemende spanne geranglys is volgens vordering in die kompetisie, algehele resultate en kwaliteit van die meedinger. Die ranglys vir die 2006-toernooi is soos gevolg:




</doc>
<doc id="47784" url="https://af.wikipedia.org/wiki?curid=47784" title="FIFA Sokker-Wêreldbekertoernooi in 2002">
FIFA Sokker-Wêreldbekertoernooi in 2002

Die 17de FIFA Sokker-Wêreldbekertoernooi (Koreaans: 2002 FIFA 월드컵 한국/일본; Japannees: 2002 FIFAワールドカップ 韓国/日本; Engels: "FIFA World Cup") is vanaf 31 Mei tot 30 Junie in Korea en Japan aangebied. Dit is die eerste keer dat die toernooi in Asië en buite die Amerikas of Europa gehou is; asook die eerste keer wat dit deur twee lande gemeenskaplik georganiseer is. Die FIFA Sokker-Konfederasiebeker in 2001 het as voorbereiding vir die twee gasheerlande gedien.

32 nasionale sokkerspanne het aan die FIFA Sokker-Wêreldbekertoernooi in 2002 deelgeneem. Die spanne is in agt groepe verdeel, waarvan die twee beste spanne van elke groep na die agtste eindrondte deurgedring het. Brasilië wen die toernooi toe hulle Duitsland met 2–0 in die eindstryd klop en sodoende hulle vyfde wêreldbeker inpalm, 'n algehele rekord. Met die verowering van die wêreldbekertitel het Brasilië outomaties vir die FIFA Sokker-Konfederasiebeker in 2003 in Frankryk en die FIFA Sokker-Konfederasiebeker in 2005 in Duitsland gekwalifiseer. Die verrassend suksesvolle nasionale sokkerspanne van Turkye eindig in die derde en Suid-Korea in die vierde plek.

Die Suid-Afrikaanse nasionale sokkerspan kwalifiseer om aan die toernooi deel te neem, maar is reeds in die eerste rondte uitgeskakel. Die nasionale sokkerspanne van Ecuador, Senegal, Slowenië en die Volksrepubliek China het vir die eerste keer aan 'n Sokker-Wêreldbekertoernooi deelgeneem. Dit was die laaste toernooi waartydens die goue doel-reël vir die beslissing van 'n wedstryd ingespan is; die verdedigende kampioen het ook die laaste keer outomaties vir 'n Sokker-Wêreldbekertoernooi gekwalifiseer. Die destydse wêreld- en Europese kampioen Frankryk kon nie een enkele doel aanteken nie en het in hul groep in die laaste plek geëindig.

Suid-Korea en Japan is op 31 Mei 1996 in Zürich deur FIFA gekies as die gashere vir die FIFA Sokker-Wêreldbekertoernooi in 2002. Die enigste ander kandidaatland was Meksiko, maar het op 28 Februarie 1996 hulself onttrek. 'n Aansluitende gemeenskaplike kandidatuur deur die lande Japan en Suid-Korea is voorgestel en aanvaar.

Die gashere Japan en Suid-Korea en die verdedigende kampioen Frankryk het outomaties vir die FIFA Sokker-Wêreldbekertoernooi in 2002 gekwalifiseer. Van die 29 oorblywende plekke is 13 vir nasionale sokkerspanne van UEFA (Europa) gereserveer, vyf vir CAF (Afrika), vier vir CONMEBOL (Suid-Amerika), drie vir CONCACAF (Karibiese gebied, Noord- en Sentraal-Amerika) en twee vir AFC (Asië). Twee plekke is tydens uitspeelwedstryde tussen AFC en UEFA asook tussen CONMEBOL en OFC (Oseanië) beslis.

Die volgende 32 spanne het vir die finale toernooi gekwalifiseer:

Wedstryde is in die volgende stede gespeel:

Die wedstryde was in twee fases opgedeel, naamlik die groepuitdunne en die uitklopfase. Die loting is op 1 Desember 2001 in die Uitstallings- en Konvensiesentrum van Busan gehou.

32 spanne het aan die groepuitdunne deelgeneem. Die boonste twee spanne in elke groep dring na die tweede rondte (die uitklopfase) deur.

Na die FIFA Sokker-Wêreldbekertoernooi in 2002 het FIFA 'n verslag gepubliseer waarin al die deelnemende spanne geranglys is volgens vordering in die kompetisie, algehele resultate en kwaliteit van die meedinger. Die ranglys vir die 2002-toernooi is soos gevolg:



</doc>
<doc id="47786" url="https://af.wikipedia.org/wiki?curid=47786" title="FIFA Sokker-Wêreldbekertoernooi in 1998">
FIFA Sokker-Wêreldbekertoernooi in 1998

Die 16de FIFA Sokker-Wêreldbekertoernooi (Frans: "Coupe du Monde – France 98"; Engels: "FIFA World Cup") is vanaf 10 Junie tot 12 Julie 1998 in Frankryk aangebied. Dit was die tweede Sokker-Wêreldbekertoernooi wat in Frankryk aangebied is, ná die toernooi van 1938, en die negende in Europa. Frankryk het die derde land geword wat die toernooi vir 'n tweede keer gehuisves het, net ná Meksiko in 1986 en Italië in 1990.

32 nasionale sokkerspanne het aan die FIFA Sokker-Wêreldbekertoernooi in 1998 deelgeneem. Die spanne is in agt groepe verdeel, waarvan die twee beste spanne van elke groep na die agtste eindrondte deurgedring het. Frankryk wen die trofee nadat hulle Brasilië met 3–0 in die eindstryd klop en sodoende hulle eerste wêreldbeker inpalm. Frankryk het die sewende nasie geword om 'n Wêreldbekertoernooi te wen en was ook die sesde gasheer na Uruguay in 1930, Italië in 1934, Engeland in 1966, Wes-Duitsland in 1974 en Argentinië in 1978 wat die toernooi gewen het. Met die verowering van die wêreldbekertitel het Frankryk outomaties vir die FIFA Sokker-Konfederasiebeker in 2001 in Suid-Korea en Japan gekwalifiseer. Kroasië eindig in die derde en Nederland in die vierde plek.

Die Suid-Afrikaanse nasionale sokkerspan het vir die eerste keer aan die toernooi deelgeneem, maar is reeds in die groepfase uitgeskakel. Die nasionale sokkerspanne van Jamaika, Japan en Kroasië het ook vir die eerste keer aan 'n Sokker-Wêreldbekertoernooi deelgeneem. Dit was die eerste toernooi met die nuwe getal van 32 nasionale sokkerspanne, wat verhoog is van die vorige 24 deelnemers tussen die Sokker-Wêreldbekertoernooie van 1982 tot 1994.

Frankryk is op 1 Julie 1992 in Zürich deur FIFA gekies as die gasheer vir die FIFA Sokker-Wêreldbekertoernooi in 1998. Ander kandidaatlande was Marokko en Switserland, maar Switserland het voor die stemming hulself onttrek.

Die stemming het as volg verloop:
Die gasheer Frankryk en die verdedigende kampioen Brasilië het outomaties vir die FIFA Sokker-Wêreldbekertoernooi in 1998 gekwalifiseer. Van die 30 oorblywende plekke is 14 vir nasionale sokkerspanne van UEFA (Europa) gereserveer, vyf vir CAF (Afrika), vier vir CONMEBOL (Suid-Amerika), drie vir AFC (Asië) en drie vir CONCACAF (Karibiese gebied, Noord- en Sentraal-Amerika). Een plek is tydens 'n uitspeelwedstryd tussen AFC en OFC (Oseanië) beslis.

Die volgende 32 spanne het vir die finale toernooi gekwalifiseer:

Wedstryde is in die volgende stede gespeel:

Die wedstryde was in twee fases opgedeel, naamlik die groepuitdunne en die uitklopfase. Die loting is op 4 Desember 1997 in die Stade Vélodrome van Marseille gehou.

32 spanne het aan die groepuitdunne deelgeneem. Die boonste twee spanne in elke groep dring na die tweede rondte (die uitklopfase) deur.

Na die FIFA Sokker-Wêreldbekertoernooi in 1998 het FIFA 'n verslag gepubliseer waarin al die deelnemende spanne geranglys is volgens vordering in die kompetisie, algehele resultate en kwaliteit van die meedinger. Die ranglys vir die 1998-toernooi is soos gevolg:




</doc>
<doc id="47787" url="https://af.wikipedia.org/wiki?curid=47787" title="FIFA Sokker-Wêreldbekertoernooi in 1994">
FIFA Sokker-Wêreldbekertoernooi in 1994

Die 15de FIFA Sokker-Wêreldbekertoernooi (Engels: "World Cup '94") is vanaf 17 Junie tot 17 Julie 1994 in die Verenigde State aangebied. Dit was die eerste Sokker-Wêreldbekertoernooi wat in die Verenigde State aangebied is en die derde in Noord-Amerika. Dié toernooi was die finansieel suksesvolste in die Sokker-Wêreldbekertoernooi-geskiedenis; dit het die gemiddelde bywoningsrekord met amper 69 000 toeskouers per wedstryd gebreek, 'n rekord wat nog steeds geldig is.

24 nasionale sokkerspanne het aan die FIFA Sokker-Wêreldbekertoernooi in 1994 deelgeneem. Die spanne is in ses groepe verdeel, waarvan die twee beste spanne van elke groep en die vier beste derde plek spanne na die agtste eindrondte deurgedring het. Brasilië wen die trofee nadat Roberto Baggio van Italië die laaste strafskop in die eindstryd van Pasadena naby Los Angeles, Kalifornië, mis en sodoende hulle vierde wêreldbeker inpalm, die eerste nasie wat daarin geslaag het. Dit was die eerste eindstryd van 'n Sokker-Wêreldbekertoernooi wat deur strafskoppe beslis is. Met die verowering van die wêreldbekertitel het Brasilië outomaties vir die FIFA Sokker-Konfederasiebeker in 1997 in Saoedi-Arabië gekwalifiseer. Swede eindig in die derde en Bulgarye in die vierde plek.

Die Suid-Afrikaanse nasionale sokkerspan kon nie vir die toernooi kwalifiseer nie en het dus nie deelgeneem nie. Die nasionale sokkerspanne van Griekeland, Nigerië en Saoedi-Arabië het vir die eerste keer aan 'n Sokker-Wêreldbekertoernooi deelgeneem. As gevolg van die Ontbinding van die Sowjetunie in 1991 het Rusland ook vir die eerste keer aan die toernooi deelgeneem. Dit was die laaste toernooi met die getal van 24 nasionale sokkerspanne; vir die volgende FIFA Sokker-Wêreldbekertoernooi in 1998 in Frankryk is die getal tot 32 verhoog.

Die Verenigde State is op 4 Julie 1988 in Zürich deur FIFA gekies as die gasheer vir die FIFA Sokker-Wêreldbekertoernooi in 1994. Ander kandidaatlande was Brasilië en Marokko.

Die stemming het as volg verloop:
Die gasheer die Verenigde State en die verdedigende kampioen Duitsland het outomaties vir die FIFA Sokker-Wêreldbekertoernooi in 1994 gekwalifiseer. Van die 22 oorblywende plekke is twaalf vir nasionale sokkerspanne van UEFA (Europa) gereserveer, drie vir CAF (Afrika), drie vir CONMEBOL (Suid-Amerika), twee vir AFC (Asië) en een vir CONCACAF (Karibiese gebied, Noord- en Sentraal-Amerika). Net een plek is tydens twee uitspeelwedstryde tussen CONCACAF en OFC (Oseanië) en aansluitend tussen die oorwinnende span en CONMEBOL beslis.

Die volgende 24 spanne het vir die finale toernooi gekwalifiseer

Wedstryde is in die volgende stede gespeel:

Die wedstryde was in twee fases opgedeel, naamlik die groepuitdunne en die uitklopfase. Die loting is op 19 Desember 1993 in die Konferensiesentrum van Las Vegas gehou.

24 spanne het aan die groepuitdunne deelgeneem. Die boonste twee spanne in elke groep en die vier beste spanne van die ses derde plekke dring na die tweede rondte (die uitklopfase) deur.

Na die FIFA Sokker-Wêreldbekertoernooi in 1994 het FIFA 'n verslag gepubliseer waarin al die deelnemende spanne geranglys is volgens vordering in die kompetisie, algehele resultate en kwaliteit van die meedinger. Die ranglys vir die 1994-toernooi is soos gevolg:




</doc>
<doc id="47793" url="https://af.wikipedia.org/wiki?curid=47793" title="Odi-stadion">
Odi-stadion

Odi-stadion is 'n meerdoelige stadion in Mabopane, Suid-Afrika. Die stadion word meestal vir sokkerwedstryde gebruik en is die tuisveld van die Garankuwa United-sokkerspan. Dit bied sitplek aan 60 000 mense.

Odi-stadion is noord van Pretoria in Mabopane, binne die jurisdiksie van die Tshwane-metroraad geleë.




</doc>
<doc id="47794" url="https://af.wikipedia.org/wiki?curid=47794" title="Mabopane">
Mabopane

Mabopane is 'n nedersetting in Suid-Afrika. Dit is in die noorde van die Gauteng-provinsie geleë en is onder beheer van die Stad Tshwane Metroraad. Mabopane het ongeveer 85 000 inwoners.

Die Odi-stadion is in Mabopane. Die Morula Sun-kasino en Nooitgedachtdam kan ook in die omgewing gevind word.



</doc>
<doc id="47795" url="https://af.wikipedia.org/wiki?curid=47795" title="Garankuwa United">
Garankuwa United

Garankuwa United is 'n Suid-Afrikaanse sokkerklub in Garankuwa naby Pretoria wat aan die Vodacom-liga deelneem. Hulle is na die derde-vlak van Suid-Afrikaanse sokker afgeskuif na hulle 2007/08 seisoen.




</doc>
<doc id="47798" url="https://af.wikipedia.org/wiki?curid=47798" title="John Ajvide Lindqvist">
John Ajvide Lindqvist

John Ajvide Lindqvist (* 2 Desember 1968 in Stockholm-Blackeberg) is 'n Sweedse skrywer, illusionis en skerpskertser.

Lindqvist is in die Stockholmse stadsdeel Blackeberg gebore en het ook daar grootgeword. Voordat hy met die skryf van gruwelromans begin het, het hy sy brood twaalf jaar lank as grapmaker en skerpskertser verdien.

Reeds met sy debuutroman oor 'n vampier-meisie, "Låt den rätte komma in" ("Laat die regte een binnekom"), wat hom in die vroeë 1980's in sy geboorteplek afspeel, het vir Lindqvist in 2004 die deurbraak gekom. Die roman het in elf lande verskyn, waaronder die Verenigde Koninkryk, Duitsland en die VSA. Sy tweede werk, die zombie-roman "Hanteringen av odöda" ("Die hantering van ondooies", 2005), is in agt lande gepubliseer.

Sy derde werk, "Pappersväggar" (2006), is 'n versameling novelles. Lindqvist se vierde en laaste werk tot dusver, "Människohamn", is in die somer van 2008 vrygestel.

Naas romans het Lindqvist ook die draaiboeke vir die Sweedse uitsaaikorporasie SVT se dramareeks "Kommissionen" en groot dele van die televisiereeks "Reuter & Skoog" geskryf, net soos die draaiboek vir die verfilming van "Låt den rätte komma in" (internasionale Engelse titel: "Let the Right One In"). Ook Lindqvist se tweede boek, "Hanteringen av odöda", is deur die rolprentmaatskappy "Tre Vänner", wat die regte gekoop het, verfilm.





</doc>
<doc id="47799" url="https://af.wikipedia.org/wiki?curid=47799" title="Mbombela-stadion">
Mbombela-stadion

Mbombela-stadion is 'n nuutgeboude 43 500-sitplek stadion en was een van die tien stadions wat tydens die FIFA Sokker-Wêreldbekertoernooi in 2010 vir wedstryde gebruik is. Dit is ses kilometers wes van Nelspruit in Mpumalanga, Suid-Afrika geleë.

Die stadion is na die stad vernoem, wie se amptelike naam deur die Suid-Afrikaanse regering in Oktober 2009 in Mbombela verander is. Maar FIFA se 2010 Wêreldbeker-sokkertoernooi-webwerf het na die stad as Nelspruit verwys.

Die stadion is die middelpunt van 'n voorgestelde wyer sportsgebied met atletiek en krieket sowel as ander sportsoorte.

Die R1 050 miljoen se sportfasiliteite was gereed vir gebruik voor begin van die Wêreldbeker-sokkertoernooi in Junie 2010. Die stadion is moontlik gemaak deur befondsing van belastingbetalers.

Die Springbokke het op 21 Junie 2014 'n rugbytoetswedstryd hier teen Wallis gespeel, wat hulle naelskraap met 31 - 30 gewen het.




</doc>
<doc id="47800" url="https://af.wikipedia.org/wiki?curid=47800" title="Royal Bafokeng-stadion">
Royal Bafokeng-stadion

Die Royal Bafokeng Sports Palace is 'n rugby-, sokker- en atletiekstadion in Phokeng naby Rustenburg, Suid-Afrika. Die stadion word besit deur die Royal Bafokeng-nasie, vandaar die naam. Dit is in 2000 gebou en het groter bekendheid verwerf gedurende die FIFA Sokker-Wêreldbekertoernooi in 2010.
Primêr gebou as 'n sokkerstadion, was dit die eerste stadion in 'n tradisionele Afrikastad, waarin die Nelson Mandela Sokkeruitdaging, die FIFA Konfederasiebeker en die FIFA Wêreldbeker gespeel is, gemaak het. Klein aanpassings is vir die FIFA Sokker-Wêreldbekertoernooi in 2010 aangebring en die kapasiteit is tot 40 000 toeskouers verhoog. Vandag word die stadion vir gemeenskapsametrekke van die Bafokengstam ingespan, sowel as vir atletiekbyeenkomste. Die professionele sokkerspan Platinum Stars speel hul tuiswedstryde in die Premier Sokkerliga in hierdie stadion.

Die stadion is die enigste groot (40 000+) stadion waar die Springbokke 'n 100% wenrekord geniet.




</doc>
<doc id="47801" url="https://af.wikipedia.org/wiki?curid=47801" title="Phokeng">
Phokeng

Phokeng is 'n dorp in die Noordwes-provinsie van Suid-Afrika. Dit is die hoofstad van die Royal Bafokeng-nasie en is naby Rustenburg geleë.

Phokeng se naam is afgelei vanuit die Setswana woord vir dou, "Phoka", daarom die "Plek van Dou". Daar word geglo dat die gebied eers in laat 1600's bewoon is.

Die inwoners van Phokeng is deel van die Batswana-stam en hulle totem is 'n krokodil. Hulle verwys na mekaar as "kwena" of "mokwena" (wat krokodil beteken).

Die Royal Bafokeng-stadion is tydens die FIFA Sokker-Konfederasiebeker in 2009 en FIFA Sokker-Wêreldbekertoernooi in 2010 gebruik. Engeland se nasionale sokkerspan was in Phokeng vir die duur van die toernooi gesetel gewees.



</doc>
<doc id="47804" url="https://af.wikipedia.org/wiki?curid=47804" title="Royal Bafokeng-nasie">
Royal Bafokeng-nasie

Die Royal Bafokeng-nasie is die etniese tuisland van die Fokeng-mense (Sotho: "Bafokeng", letterlik "mense van die dou" of "mense van die gras"), 'n Tswana-sprekende tradisionele gemeenskap in die Noordwes-provinsie van Suid-Afrika. Dié nasie se hoofstad is Phokeng en konings of leiers staan as Kgosi bekend. Tydens die FIFA Sokker-Wêreldbekertoernooi in 2010 het die Royal Bafokeng-nasie veral as eienaar van die Royal Bafokeng-stadion, waar ses wedstryde gespeel is, bekend geword.






</doc>
<doc id="47808" url="https://af.wikipedia.org/wiki?curid=47808" title="Kazanse Kremlin">
Kazanse Kremlin

Die Kazanse Kremlin (Russies: Казанский Кремль, "Kazanski Kreml"; Tataars: Казан кирмәне, "Qazan kirmäne") is die belangrikste historiese vesting van Tatarstan. Dit is op bevel van Iwan die Verskriklike gebou op die ruïnes van vorige kasteel van die khans van Kazan. Dit is sedert 2000 ’n Unesco-wêrelderfenisgebied.

Daar is talle ou geboue in die Kazanse Kremlin, waarvan die Mariaboodskap-katedraal (1554-'62) die oudste is. Soos baie Kazanse geboue uit dié tydperk is dit van plaaslike sandsteen gebou in plaas van stene. Die katedraal is ná die Russiese Rewolusie van 1917 van die Ortodokse Christene weggeneem. Die kloktoring is in vyf vlakke gebou om soos die Iwan die Grote-kloktoring in Moskou te lyk, maar is in 1930 deur die Kommuniste afgebreek.

Die katedraal is ’n paar jaar gelede gerestoureer. Op 21 Julie 2005, op die feesdag van die heilige ikoon Ons Dame van Kazan, is ’n replika van die langverlore ikoon in die teenwoordigheid van 10 000 pelgrims in die pas gerestoureerde katedraal geplaas.

Die opvallendste baken van die kremlin is die skewe Söyembikä-toring, wat moontlik uit die tyd van Pieter die Grote dateer.

Nog ’n maklik herkenbare baken is die Spasskaja-toring, die hoofingang tot die kompleks. Die toring is genoem na die Spasski-klooster wat daarnaby geleë was. Van die klooster se kerke was die Kerk van Sint Nikolaas (1560's) en die Katedraal van die Verheerliking van die Verlosser (1590's), wat albei tydens Josef Stalin se bewind deur die Kommuniste verwoes is.

Ook van belang is die sneeuwit torings en mure wat in die 16de en 17de eeu gebou maar later gerestoureer is; die Qol-Şärif-moskee wat onlangs in die kremlin herbou is; en die Goewermentshuis (1843-'53) wat nou die Paleis van die President van Tatarstan is. Laasgenoemde staan vermoedelik op die terrein van die eertydse paleis van die khans. Tussen die paleis en Söyembikä-toring is die paleiskerk wat op die fondament van ’n Middeleeuse moskee gebou is.

Die Qol-Şärif-moskee, die grootste moskee in Europa, is op 24 Junie 2005 ingewy. Sowat 17 000 mense, onder andere afgevaardigdes van 40 lande, het dit bygewoon.

Aan die noordemuur van die Kremlin is nog ’n toring met ’n ingang – die Geheime Toring. Dit word so genoem omdat dit voorheen ’n geheime watertoevoerput gehuisves het. Dit bied ook aan voetgangers toegang tot die Kremlin.



</doc>
<doc id="47811" url="https://af.wikipedia.org/wiki?curid=47811" title="Goue Berge van Altai">
Goue Berge van Altai

Die Goue Berge van Altai (Russies: Золотые горы Алтая) is die naam van ’n Unesco-wêrelderfenisgebied in Rusland. Dit bestaan uit die Altai- en die Katoen-natuurreservaat, Teletskoje-meer, Beloecha-berg en Oekok-plato.

Volgens Unesco verteenwoordig die gebied "die volledigste reeks bergplantegroeisones in Sentraal-Siberië – van steppe, woudsteppe en gemengde woude tot subalpynse en alpynse plantegroei".

Die streek se belangrikheid is ook genoem in die bewaring van wêreldwyd bedreigde soogdierspesies, soos die sneeuluiperd en Altaïese argali. Die gebied is sowat 16 175 km groot.



</doc>
<doc id="47812" url="https://af.wikipedia.org/wiki?curid=47812" title="Altaïese argali">
Altaïese argali

Die Altaïese argali ("Ovis ammon ammon") is ’n tradisionele subspesie van argali, ’n wildeskaap wat op die hoë dele van die Altai-gebergte hou. Dit is die grootste van alle skaapspesies met die swaarste horings: dié van volwasse mannetjies kan tot 35 kg weeg. Dit word deur die IUBN geklassifiseer as 'n kwesbare spesie.


</doc>
<doc id="47816" url="https://af.wikipedia.org/wiki?curid=47816" title="Sneeuluiperd">
Sneeuluiperd

Die sneeuluiperd of sneeupanter (Uncia uncia) is ’n kat van middelmatige grootte wat in die berge van Sentraal- en Suid-Asië hou. Die klassifikasie van dié spesie kan verander nadat verdere deeglike studies gedoen is.

Sneeuluiperds hou tussen 3 000 en 5 500 meter bo die seevlak in die rotsagtige berge van Asië. Hulle is baie geheimsinnig en dit is onseker hoeveel van hulle oor is, hoewel dit geskat word op tussen 3 500 en 7 000 in die natuur en tussen 600 en 700 in dieretuine wêreldwyd.

Sneeuluiperds is kleiner as ander groot katte, maar wissel nes hulle van grootte, tussen 27 en 54 kg. Die lengte van die lyf wissel tussen 75 en 130 cm, met ’n stert van 75 tot 90 persent van die dier se lengte. Hulle het ’n lang, dik pels wat wissel van rokerig grys tot gelerig. Anders as ander katsoorte is hul oë dofgroen of grys.

Hulle het sekere eienskappe om hulle in die koue te help oorleef. Hulle is fris gebou met ’n dik pels en klein, ronde ore. Hul breë pote help hulle oor die sneeu loop en hul lang sterte help hulle hul balans hou in die bergagtige dele en die diep klowe waaroor hulle spring. Hulle gebruik ook hul sterte om hul gesigte warm te hou.

In die verlede is die sneeuluiperd in die genus "Panthera" geplaas saam met die ander groter oorlewende Felidae, maar hy is later in sy eie genus, "Uncia", geplaas. Daar is gemeen hy is nie na verwant aan die luiperd ("Panthera pardus") nie. ’n Onlangse studie het hom egter reg in die genus "Panthera" geplaas, met sy naaste verwant die tier ("Panthera tigris"), hoewel sy presiese posisie steeds onduidelik is. Talle bronne beskou dit steeds as "Uncia" totdat verdere studies gedoen is.



</doc>
<doc id="47819" url="https://af.wikipedia.org/wiki?curid=47819" title="Pous Leo XI">
Pous Leo XI

Leo XI was die 232ste pous van die Rooms-Katolieke Kerk van 1 April tot 27 April 1605. Weens sy kort pontifikaat word hy die "blitspous" ("Papa lampo") genoem.

Pous Leo XI is gebore as Alessandro Ottaviano de' Medici op 2 Junie 1535 in Florence, Italië. Hy was die seun van Ottaviano de' Medici. Sy ouma was Lucrezia de' Medici en sy ma Francesca Salviati die niggie van Pous Leo X. Op 22 Julie 1567 word hy priester. Sy oom, Cosimo I de' Medici, groothertog van Toskane, stuur hom as ambassadeur na die pouslike hof van Pous Pius V op 10 Junie 1569. Hy studeer onder leiding van die heilige Philip Neri. Pous Gregorius XIII benoem hom op 9 Maart 1573 tot biskop van Pistoia. Op 15 Januarie 1574 word Alessandro aartsbiskop van Florence. Op 12 Desember 1583 stel Pous Gregorius XIII hom aan as kardinaal. Alessandro was 'n baie godsdienstige mens. Hy is opgevoed deur die Dominikane. In sy bisdom het hy die teen-reformasie gesteun en die besluite van die konsilie van Trente deurgevoer. Op 3 April 1596 stel Pous Clemens VIII hom aan as gesant na Frankryk. Hy het gehelp om Frankryk en Spanje te versoen met die vrede van Vervins en het die invloed van die Hugenote aan die Franse hof help beperk. Op 21 Februarie 1600 stel Pous Clemens VIII hom aan as kardinaal van Trastevere en biskop van Albano op 30 Augustus 1600. Op 17 Junie 1602 word biskop van Palestrina. Op 1 April 1605 volg hy Pous Clemens VIII op en word gekroon op paasfees 10 April 1605 deur kardinaal Francesco Sforza. Hy regeer tot sy dood op 27 April 1605 en word opgevolg deur Pous Paulus V.
Die naam ‘Leo’ beteken 'leeu'.

Alessandro de' Medici word verkies op die konklaaf na die dood van Pous Clemens VIII met die steun van die Franse en Italiaanse kardinale en teen die sin van die Spaanse kardinale. Daar word beweer dat koning Henri IV van Frankryk 300 000 ecu's uitgegee het om Alessandro verkies te kry. Hy neem die naam Pous Leo XI aan ter nagedagtenis aan sy oom Pous Leo X. Kort na sy verkiesing word hy siek, waarskynlik aan longontsteking en beswyk na 27 dae.
Leo was sterk gekant teen nepotisme, sodanig dat hy selfs op sy sterfbed geweier het om sy nefie as kardinaal aan te stel. Op sy graf staan geskrywe "Magis ostensus, quam datus", (baie beplan, min gedoen).



Saamgestel en vertaal uit die , , en wikipedia en aangevul uit ander bronne soos aangedui.

Basis URL: .


</doc>
<doc id="47822" url="https://af.wikipedia.org/wiki?curid=47822" title="Andrew Wakefield">
Andrew Wakefield

Andrew Wakefield (gebore 1957) is 'n voormalige Engelse snydokter en navorser wat hoofsaaklik bekend is vir sy gediskrediteerde werk rakende die MMR-entstof vir masels, pampoentjies en Duitse masels en 'n beweerde verband met outisme en inflammatoriese dermsiekte. Wakefield was ook die hoofouteur in 'n 1998-studie wat in die gerespekteerde mediese joernaal "The Lancet" verskyn het, waarin die outeurs dermsimptome rapporteer in twaalf kinders met verskeie outistiese aandoenings. Die outeurs het op 'n moontlike verband met die MMR-entstof gedui. Alhoewel hulle gemeld het dat "ons kon nie 'n verband tussen die entstof vir masels, pampoentjies en Duitse masels en die beskrewe sindroom bewys nie", het die studie ouers se bewerings gelys en hierdie bewerings as feite aangeneem vir die berekening van 'n verband tussen die ontvangs van die entstof en die eerste verskyning van sogenaamde "gedragsimptome". 

Tydens 'n persverklaring wat saam met die publikasie van die studie gehou is, het Wakefield aanbeveel dat die verskillende komponente van die inentings in drie aparte fases gegee word, met 'n tussenpose van ten minste een jaar tussenin. Die studie, persverklaring en gevolglike mediadekking het tot 'n skerp daling van inentings onder jong kinders in onder ander Brittanje, die V.S.A. en Suid-Afrika gelei, en groot maselsuitbrekings is ervaar, met enkele sterfgevalle.

Verdere ondersoek het nie daarin geslaag om Wakefield se bevindinge te bevestig of te herhaal nie. Die bevindings van die 1998-studie is later deur tien van die oorspronklike dertien outeurs teruggetrek.

In 2004 het 'n ondersoek deur die joernalis Brian Deer van die Britse "Sunday Times" voorheen ongemelde strydende belange aan die lig gebring: Wakefield is voor die studie van fondse (tot £55 000) voorsien om 'n wetenskaplike skakel tussen outisme en die entstof te ontdek. Hy het self ook vóór die studie 'n patent vir 'n enkele entstof vir masels geregistreer. Die redakteur van die "Lancet" het in 2004 gesê dat die studie nooit gepubliseer sou wees indien hierdie feite vooraf bekend was nie. 

In Maart 2004 het die Britse "General Medical Council" (GMC) aangekondig dat hulle 'n ondersoek gaan instel na Deer se bewerings van Wakefield en twee ander kollegas se wangedrag. Die ondersoek het op verskeie aantygings gefokus, soos bewerings dat beide outistiese en nie-outistiese kinders aan onnodige mediese prosedures onderwerp is, soos kolonoskopies en lumbale punksies, sonder die vereiste etiese goedkeuring van 'n inspeksieraad. Wakefield se verhoor het in Julie 2007 begin en op 28 Januarie 2010 het die GMC hom aan verskeie aantygings skuldig bevind, onder andere vier gevalle van oneerlikheid en 12 gevalle met betrekking tot die mishandeling van ontwikkelingsgestremde kinders. Die raad het gevind dat Wakefield "gefaal het in sy verpligtinge as 'n verantwoordelike konsultant", dat sy dade teen die belang van sy pasiënte ingedruis het en dat hy "oneerlik en onverantwoordelik" gehandel het. Die "Lancet" het die 1998-publikasie op 2 Februarie 2010 ingetrek.

Wakefield het nie 'n dokterslisensie in die V.S.A. nie en in Mei 2010 is sy naam uit die mediese register van die Verenigde Koninkryk verwyder.


</doc>
<doc id="47823" url="https://af.wikipedia.org/wiki?curid=47823" title="MMR-entstof">
MMR-entstof

Die MMR-entstof is 'n entstof wat gebruik word om kinders teen pampoentjies, masels en Duitse masels in te ent. (Die gebruiklike afkorting MMR staan in Engels vir "measles, mumps and rubella".)

Alhoewel hierdie besmetlike siektes deur die meeste mense as onskuldige kindersiektes beskou word, kan 'n baie klein deel van die gevalle op 'n lang termyn vir ernstige komplikasies sorg, soms selfs 'n lewenslange gestremdheid. Duitse masels kan by swanger vroue ook groot skade aan die ongebore kind veroorsaak, soms selfs 'n spontane aborsie. Pampoentjies kan in seldsame gevalle tot breinvliesontsteking lei of onvrugbaarheid by mans. 

Meeste lande bied hierdie drie-in-een inenting, aangesien dit as veiliger as drie aparte inentings beskou word. In Suid-Afrika kry kinders slegs 'n maselsinenting van die staat, terwyl MMR meestal in die privaatsektor toegedien word.

Die individuele komponent-virale stamme van die MMR-entstof is ontwikkel deur voortplanting in diere en menslike selle. Die lewende virusse vereis dierlike of menslike selle as 'n gasheer vir die produksie van meer virusse.

Byvoorbeeld, in die geval van pampoentjies en maselvirusse, is die virusstamme gekweek in geëmbrioneerde-hoendereiers en kuikenembrio-selkulture. Dit het virusse gevorm wat aangepas was vir die hoendereiers en minder geskik is vir menslike selle. Dus word hierdie stamme gedempte stamme genoem. Daar word soms na hulle verwys as neurogedempte stamme omdat hierdie stamme minder virulent is vir menslike neurone in vergelyking met die wilde stamme.

Die Rubella-komponent, Meruvax, is in 1967 ontwikkel deur middel van voortplanting met behulp van die menslike embrionale longsel-lyn WI-38 (vernoem na die Wistar Instituut) wat 6 jaar vroeër in 1961 afgelei is.

MMR II word gevriesdroog verskaf, en bevat lewende virusse. Voor inspuiting word dit deur die gesondheidswerker saamgestel met die verskafde oplosmiddel.

Die MMR-entstof word toegedien deur 'n subkutane inspuiting. Die tweede dosis kan so vroeg as een maand na die eerste dosis gegee word. Die tweede dosis is 'n dosis om immuniteit te produseer in die klein aantal persone (2-5%) wat nie na die eerste dosis maselsimmuniteit ontwikkel nie. In die VSA word dit voor toegang tot kleuterskool gedoen omdat dit 'n gerieflike tyd is.




</doc>
<doc id="47825" url="https://af.wikipedia.org/wiki?curid=47825" title="Tintenpalast">
Tintenpalast

Die Tintenpalast in Windhoek is die setel van die Nasionale Vergadering of parlement van Namibië. Die Nasionale Raad van Namibië het in 2002 'n nuwe administratiewe blok oos van die historiese gebou betrek.

Die gebou, wat in Windhoek-Sentraal aan die bokant van Robert Mugabe-laan geleë is, is deur die argitek Gottlieb Redecker as administrawiewe setel van die owerheid in Duits-Suidwes-Afrika ontwerp en in 1912–1913 deur die boumaatskappy "Sander & Kock" uit plaaslike materiaal gebou. Dit is op 1 November 1913 amptelik ingewy.

Die Tintenpalast word as 'n tipiese voorbeeld van Duitse koloniale boukuns beskou. Die gebou het sy spottende Duitse bynaam (letterlik "inkpaleis") verwerf vanweë die amptenare wat daar gesetel was en hul beweerde hoë inkverbruik. Die paleis word deur 'n uitgestrekte tuin - die sogenaamde "Parlementstuin" - omring wat by die plaaslike bevolking as ontspanplek gewild geraak het.

Die boubedrywighede vir die tuin, wat volgens planne van George Kerby en Karl Zirkler ontstaan het, het in 1931 begin. In 1934 is olyfbome aangeplant wat intussen verwyder is. Vandag is die tuin 'n groen long te midde van Namibië se besige hoofstad.

Bronliteratuur


</doc>
<doc id="47829" url="https://af.wikipedia.org/wiki?curid=47829" title="Charleroi">
Charleroi

Charleroi (Wallonies "Chålerwè" of "Tchålerwè") is 'n Franssprekende stad in België. Dit is in die provinsie Hainaut van die gewes Wallonië aan die Sambrerivier geleë. Sy inwoners word in Frans "Carolorégiens" (kort "Carolos") genoem.

Charleroi, met 'n bevolking van sowat 205 000 (soos op 1 Januarie 2014) die grootste stad in Wallonië en die derde grootste in België volgens inwonertal, dien ook as administratiewe setel van die gelyknamige arrondissement (distrik). Die agglomerasie van Charleroi, wat vanuit Thuin tot by Sambreville strek, is die vyfde grootste in België met 'n bevolking van 425 000. Voordat 'n aantal nedersettings in 1976 met Charleroi saamgesmelt is, was die naamgewende stad se bevolking 21 307. 

Charleroi is in die sentrum van 'n uitgestrekte steenkoolbekken, die sogenaamde "Pays noir" ("Swart land") geleë, tog is die plaaslike mynboubedrywighede, wat van Charleroi een van die leidende stede van die nywerheidsomwenteling in België gemaak het, intussen gestaak. Tans is staal- en glasvervaardiging, chemiese en elektriese nywerhede die vernaamste bedrywe, terwyl onderwys 'n belangrike rol vir die dienstesektor speel. As een van België se groot metropole is Charleroi 'n belangrike knooppunt vir pad- en spoorwegvervoer. 


</doc>
<doc id="47832" url="https://af.wikipedia.org/wiki?curid=47832" title="NO (dubbelsinnig)">
NO (dubbelsinnig)

Die term NO of no kan onder andere verwys na:



</doc>
<doc id="47833" url="https://af.wikipedia.org/wiki?curid=47833" title="Navorsing en Ontwikkeling">
Navorsing en Ontwikkeling

Die term Navorsing en Ontwikkeling (Engels: "Research and Development" of "R&D", soms "R and D") volgens die Organisasie vir Ekonomiese Samewerking en Ontwikkeling verwys na “kreatiewe werk op 'n sistematiese wyse onderneem om die voorraad kennis te vermeerder, wat die kennis van die mens, kultuur en samelewing insluit, en die gebruik van hierdie kennisvoorraad om nuwe toepassings te bedink”.


</doc>
<doc id="47837" url="https://af.wikipedia.org/wiki?curid=47837" title="Montagupas">
Montagupas

Die Montagupas is 'n bergpas in die provinsie Wes-Kaap. Dit verbind die dorp George in die Suid-Kaap en sy omliggende kusgebied met die binneland wes van die Outeniekwaberge. Teenswoordig is hierdie skilderagtige pas van groot toerismebelang.

In die eerste helfte van die agttiende eeu was die behoefte aan begaanbare paaie en 'n bergpas uiters noodsaaklik vir die togryers en boere op die platteland aangesien hulle heelwat probleme ervaar het met die vervoer van hul produkte. Dit was veral boere in die Klein Karoo en die Langkloof vir wie die deurgang na die see belangrik was omdat hulle andersins hul produkte na Port Elizabeth moes vervoer om uitgevoer te word.

Vir boere van die binneland was die uiters swak paaie of algehele afwesigheid van paaie 'n bron van groot kommer aangesien die gebruik van die Attakwaskloof en Cradockpas groot eise aan hul waens en osse gestel het. Juis daarom het die wamakersbedryf 'n opbloei beleef.

Die hoofroete tussen Kaapstad en Port Elizabeth het tot 1847 via die Cradockpas (gebou in 1812) geloop. Met die toename in verkeer het 'n nuwe pas oor die Outeniekwaberge dringend nodig geword.

Toe John Montagu in 1843 koloniale sekretaris in die Kaapkolonie word, is 'n era van padbouery ingelui. Hy het besef dat padbou die sleutel tot ekonomiese vooruitgang was. Handelaars en boere gesteun deur die landmeter-generaal Michell het druk uitgeoefen op Montagu om toestemming te gee vir die bou van 'n nuwe roete wat minder steil sou wees. Na 'n inspeksiereis na die bergpasse, paaie en driwwe in die kolonie besef Montagu dat 'n behoorlike pas in die George-omgewing nodig is. Dit sou die afstand van die binneland na die kus boonop verkort. Om leiding te gee aan die padbouprogram stig hy die Sentrale Padraad en dien self as voorsitter.

So 1 km wes van die Cradockpas was 'n vallei waarop besluit is. Die pad sou eers laag in die kloof loop en eers ná die rivier oorgesteek is, sou dit aan die oostekant begin styg.

H.A. Farrall is in 1844 aangestel om die leiding te neem met die pasbouery. Toe dit kort daarna blyk dat hy nie opgewasse vir die taak was nie, is hy vervang deur Henry Fancourt White.

Betaalde wekers sowel as 250 bandiete is ingespan. Vir gerief moes die arbeiders so na as moontlik aan die konstruksieterrein woon. Een kamp, genaamd Noordstasie, is ingerig waar die nuwe pas by die Cradockpas aansluit. By Suidstasie is ook alle boumateriaal geberg.

Agt kilometer soliede rots is weggeskiet om die nuwe weg te baan. Die besonder hoë bedrag wat aan buskruit uitgegee is, bewys die baie skietwerk wat gedoen is.

In Desember 1847 is die pas voltooi. Die totale koste verbonde aan die bou was ₤35 799. Voedselvoorsiening aan die bandiete het £21 322 beloop. Aan huurarbeid is £8 058 pond bestee. Gereedskap is aangekoop ten bedrae van £4 666.

Al die bronne noem dat koloniale sekretaris John Montagu self die pas wat na hom genoem is, geopen het. Slegs Charles Sayers meld dat mev. E. van der Bergh, die vrou van die plaaslike landdros, op 19 Januarie 1848 die plegtigheid waargeneem het.

Vanaf George via Witfontein tot by die brug oor die Keurrivier is die pad redelik gelyk. Daarna begin die nou gruispad styg, soms selfs met 'n helling van 1 in 8. Die draaie is dikwels skerp. Wanneer daar land in gery word is die berghang met inheemse plantegroei aan die regterkant en die klipmuur aan die valleikant aan die linkerkant. Daar is 'n pragtige uitsig oor die berge en die Outeniekwapas. Die hoogste punt is 745 m bo seespieël. Daarna daal die pad geleidelik na Herold en Kamferstasie. 'n Enkele span osse met 'n ossewa kon die oortog oor die pas binne slegs 3 ure voltooi. Met die ou die Cradockpas het dit drie dae geduur en dan moes 'n dubbele span osse ingespan word.

'n Tolhuis is by die suidelike ingang van die pas voor die Keurrivierbrug gebou. In 1855 is dit na 'n brand herbou. Aanvanklik was die tolgeld 1 pennie per os en 1 pennie per wiel. Tolgeld is aangewend vir die deurlopende instandhouding. 'n Brit, John Kirk Smith, was die eerste tolgaarder. Charles Searle was ook 'n vroeë tolgaarder daar en later 'n bekende sakeman in hierdie gebied. Nageslagte van beide Smith en Searle sou ook later bekende sakelui in die omgewing word.

Deur die loop van jare het die baie draaie en stilhouplekke deur die ervarings aldaar deur die togryers kleurryke name ontwikkel. Die roete boontoe was Suidstasie, Die Rus, die tolhuis, die Keurrivier se brug, die Noute, Moertjiesklip, Boshoff se draai, Haarkantdraai, Remskoendraai, Regoptrek, Grogdraai, Witkop se draai, Stinkhoutdraai, Amanda se graf en Noordstasie. Hierdie name word nou langs die roete aangedui. Suidstasie is vandag die dorp Blanco. Tussen Boshoff se draai en Noordstasie was die smidswinkel. Dit was altyd baie besig weens die skade aan die waens op die druk roete. Nadat die pas voltooi is, is by Noordstasie 'n hotel ingerig. Later is dit gebruik as winkel, poskantoor en polisiepos. Tans is dit 'n woonhuis.

Voorheen het boere uit die Klein Karoo en Langkloof hul produkte na Grahamstad en Port Elizabeth gestuur om die gevaar van die Cradockpas te vermy. Nou is hul ware na George en Mosselbaai gestuur. Die stigting van Oudtshoorn en Calitzdorp en die ontwikkeling van die boerdery in die Klein Karoo het meer mense na die streek gelok. Handel het toegeneem en die hawe van Mosselbaai het al belangriker geraak. Dit was maar 130 km via die Montagupas.

Plaasprodukte het George binnegestroom met die gevolg dat dit o.a. brood goedkoper gemaak het en die boere het boonop meer wins gemaak. Hout uit die inheemse woude is nou makliker na die binneland vervoer. Boere het arbeid en herstelkoste aan hul waens gespaar. Plaaslike wamakers het groot bestellings vir verewaens ontvang nadat die pas geopen is.

Verkeer vanaf Kaapstad oor land na die oostelike deel van die kolonie volg nou die Montagupas en nie meer die Attaquaskloof nie. Die pas het tot 'n lewensnoodsaaklike verbinding tussen die westelike en oostelike distrikte van die Kaapkolonie ontwikkel.

Die hoofpad het nou wes van George verbygeloop. Togryers het dus met hul waens vanaf die binneland na Mosselbaai en terug deur Blanco (voorheen Suidstasie) gery. Winkels het langs Blanco se strate verskyn en reisigers het eerder daar as in George sake gedoen.

Die pas is vandag van besondere belang vir toerisme. Die Montagupas, Keurrivier se brug sowel as die tolhuis is verklaarde nasionale gedenkwaardighede. Toeriste met 'n belangstelling in fynbos, mooi berglandskappe, fotografie en 'n goeie wandeling word sterk aangeraai om die pas te besoek. Die pad en spoorlyn loop dikwels baie naby mekaar. Dikwels loop die spoor met 'n brug teen die berghang oor die pad of die spoor met 'n tonnel onder die pad deur. Bergfietsryers ry ook heen en weer oor die pas en die pas word dikwels gebruik vir bergfietsrenne bv. "The Cape Epic" en "The Great Outeniqua Tour".

Die koms van motorvoertuie het veroorsaak dat die Montagupas nie meer aan die eise van die tyd voldoen het nie. Hierdie roete was te gevaarlik, te steil en veral te stadig vir die motor. Dit is immers ontwerp vir verkeer van ossewaens en perdekarre. Tot en met die opening van die Outeniekwapas in 1951, dus vir net meer as 'n eeu, was die Montagupas die poort na die binneland en veral die oostelike dele van die Kaapkolonie.




</doc>
<doc id="47840" url="https://af.wikipedia.org/wiki?curid=47840" title="Karl Friedrich Schinkel">
Karl Friedrich Schinkel

Karl Friedrich Schinkel (* 13 Maart 1781 in Neuruppin; † 9 Oktober 1841 in Berlyn) was 'n Pruisiese argitek, stadsbeplanner, skilder, grafiese kunstenaar en dekorontwerper wat 'n vormende invloed op die Klassisistiese kuns in Pruise gehad het. 

As leier van die "Oberbaudeputation" het hy toesig oor byna alle openbare bouprojekte in die Koninkryk Pruise uitgeoefen en hulle ten opsigte van hulle ekonomiese, funksionele en estetiese waarde geëvalueer. Schinkel het as Pruisiese hoofboudirekteur en koninklike argitek gefungeer. Sy bouwerke oorheers nog steeds die historiese middestad van Berlyn. Die Schinkelskool - meerdere generasies van argitekte wat onder sy stylvormende invloed gestaan het - is na hom vernoem.


</doc>
<doc id="47844" url="https://af.wikipedia.org/wiki?curid=47844" title="Ludwig Persius">
Ludwig Persius

Ludwig Persius (* 15 Februarie 1803 in Potsdam; † 12 Julie 1845 in Potsdam) was 'n Pruisiese argitek en leerling van Karl Friedrich Schinkel.

Persius het Schinkel onder meer by die bou van die kasteel Charlottenhof en die Romeinse Baddens in die Sanssouci-park in Potsdam geassisteer. Hy was daarnaas ook betrokke by die bou van die Groot Fontein voor die kasteel Sanssouci, die Vredeskerk, die Orangerie-kasteel en die Normandiese Toring op die Ruïneberg teenoor die kasteel Sanssouci.

Ná sy sekondêre skoolopleiding by die Potsdamse gimnasium (hoërskool) het Persius privaat onderwys in wiskunde en tekenkunde en vervolgens nog 'n beroepsopleiding as timmerman in Potsdam ontvang voordat hy in 1819 sy akademiese studies aan die Berlynse Bouakademie en Universiteit begin het. Hier het hy in 1821 die landopmeter- en in 1826 die boumeestereksamen afgelê.

In 1827 het Persius met Pauline Sello (1808–1883) getrou, die suster van hoftuinier Hermann Ludwig Sello. Die Sellos, 'n gesiene familie, het drie generasies lank koninklike Pruisiese hoftuiniers voortgebring. Uit die huwelik is ses kinders gebore.

Reeds gedurende sy studentetyd was hy vir die befaamde Pruisiese argitek en stadsbeplanner Karl Friedrich Schinkel werksaam vir wie hy bouprojekte in opdrag van Pruisiese prinse in Glienicke en Babelsberg uitgevoer het. Vanaf 1826 het hy in opdrag van die Pruisiese kroonprins die kasteel Charlottenhof, die Tuiniersvilla en die Romeinse Baddens en uiteindelik, tussen 1830 en 1837, ook die Nikolaikerk te Potsdam ontwerp en gebou.

Vyf jaar ná sy benoeming as bou-inspekteur in 1829 is Persius in 1834 bevorder tot koninklike hof-bouinspekteur. Weens sy swak gesondheidstoestand kon Schinkel in sy laaste lewensjare nog nouliks projekte behartig, en so is in 1840 ná die troonbestyging van Friedrich Wilhelm IV die hele Potsdamse bouwese aan Persius oorgedra. Twee jaar later is hy tot bou-amptenaar, lid van die hoogste boudeputasie en uiteindelik "koninklike boumeester" benoem. 

In dié hoedanigheid het Persius van sy belangrikste bouprojekte uitgevoer. Hierdie laaste en betreklik korte werkperiode is slegs onderbreek deur enkele reise in Duitsland (onder meer in 1844 na Muskau waar hy die plaaslike Orangerie ontwerp het, al word dit nog nie amptelik as sy werk erken nie), na Parys (in 1841), Nederland (in 1844) en Italië (tussen Januarie en Mei 1845). Twee maande ná sy terugkeer is Persius in die ouderdom van slegs 42 jaar aan tifus oorlede.

In 'n tyd, toe die Romantiese Historisme in die Duitse boukuns hoogty gevier het (al het Schinkel en sy studente 'n selfstandige Berlyns-Potsdamse weergawe van dié styl ontwikkel), het Persius saam met die tuin- en landskapsargitek Peter Joseph Lenné (1789–1866) die Pruisiese koning se konsep verwesenlik waarvolgens die Potsdamse kultuurlandskap in 'n algehele, Italiaans-geïnspireerde kunswerk omskep is. Die dagboekinskrywings, waarin Persius die besprekings met die koning gedokumenteer het, getuig van die monarg se beslissende invloed by die ontwerp van geboue. Blykbaar het die heerser selfs aan kleinste besonderhede aandag geskenk.

Die sogenaamde Italiaanse Villastyl, wat aan eenvoudige 15de eeuse Toskaanse plaashuis-argitektuur ontleen is, het sentraal gestaan by alle ontwerpe. Die verskillende dele van 'n gebou is volgens hul hoogtes gerangskik, ritmies gegroepeer en volledig ingepas in hul onmiddellike omgewing. Omstreeks 1835 het Persius sy eie basiese vorme van abstrakte kubiese geboue ontwikkel, waarby hy asimmetriese elemente op 'n meesterlike manier saamgesmelt het tot 'n besonder gebalanseerde en aangename geheel.

Twee villa's, wat Persius vir welvarende Potsdamse burgers ontwerp het, het as argitektoniese bloudruk vir sy latere werk gedien - die toringvilla Jacobs, met elemente wat skynbaar in voortdurende beweging is (1835), en die streng kubiese Villa Persius (1836–1837). Die laasgenoemde is gedurende die Tweede Wêreldoorlog vernietig en tussen 2012 en 2014 gerekonstrueer.

Die Villastyl is ook toegepas op vroeë nywerheidsgeboue en stoorhuise wat langs die oewer van die Havelrivier ontstaan het. Kantele en konsoles het aan dié soort geboue, wat Potsdam se stadsilhoeët oorheers het, 'n kasteelagtige voorkoms gegee, soos in die geval van die "Moorse" pomphuis wat stoommasjiene gehuisves het.

Dieselfde styl het Persius vir godsdienstige geboue gekies. As voorbeeld het vroeg-Christelike basilieke met Italiaans-Romaanse campaniles (kloktorings) gedien wat saam met hul omgewing tot 'n romantiese toneel versmelt het soos die Verlosserkerk in Sacrow. Neogotiese stylelemente bly in Persius se werk beperk tot ontwerpe wat oorspronklik deur Schinkel begin is en net voltooi moes word soos geboue in Babelsberg en die Jagterspoort ("Jägertor") in Glienicke.

Naby die suidelike rand van die Sanssouci-kasteelpark het 'n reeks elegante villa's bewaar gebly soos hulle deur Persius beplan is. Terwyl die Vredeskerk, wat deur hom begin is, ná sy ontydige afsterwe deur ander boumeesters - Stüler, Hesse en Von Arnim - volgens sy planne voltooi is, is sy monumentele, maar onvolledige ontwerpe vir die noordelike heuwelketting òf nie meer verwesenlik nie òf herbeplan.


</doc>
<doc id="47845" url="https://af.wikipedia.org/wiki?curid=47845" title="Peter Joseph Lenné">
Peter Joseph Lenné

Peter Joseph Lenné (* 29 September 1789 in Bonn; † 23 Januarie 1866 in Potsdam) was 'n Pruisiese tuinboukunstenaar en landskapsargitek. Hy word as een van die beduidendste persoonlikhede van die Duitse Klassisisme beskou en het byna 'n halfeeu lank sy stempel op die tuinboukuns in Pruise afgedruk.

Lenné het uitgestrekte parke volgens die voorbeeld van Engelse landskapstuine ontwerp en hom in sy laat lewensperiode veral op die sosiaal verdraagsame stadsbeplanning van Berlyn toegespits waar hy groen ontspanningsgebiede vir die stadsbevolking geskep het. Sy werke is meredendeels in die gebied van Berlyn en Potsdam verwesenlik, tog was hy ook in baie ander dele van Duitsland werksaam.

'n Tipiese kenmerk van sy landskapstuine was die veelvuldige siglyne waardeur hy veral in Potsdam die verskillende tuine opties met mekaar verbind en hul geboue in die kollig geplaas het. Die siglyne is as uitgangspunt vir die aanlê van kronkelende paaie en tuinareas gebruik waarby die laasgenoemdes met eksotiese plante geaksentueer is.

Lenné se werk as landskapsargitek vorm 'n belangrike deel van die Berlyns-Potsdamse kultuurlandskap wat vanuit die Poue-eiland ("Pfaueninsel") tot by die stad Werder aan die Havelrivier strek. Die hele landskap is in 1990 deur Unesco tot wêrelderfenisgebied verklaar.


</doc>
<doc id="47846" url="https://af.wikipedia.org/wiki?curid=47846" title="Outeniquapas">
Outeniquapas

Outeniquapas, soms ook Outeniekwapas, is 'n bergpas op die N12 nasionale pad. Dit is een van die twee hoofroetes oor die Outeniekwaberge wat Outeniekwaland verbind met Oudtshoorn in die Klein-Karoo, Uniondale in die Langkloof en die binneland. Die pas is 14,5 km lank.

Weens die groei van beide George en Oudtshoorn en die ontwikkeling in die landelike gebiede rondom beide dorpe sowel as die gevolglike toename in gemotoriseerde verkeer het die Montagupas nie meer aan die eise voldoen nie.

Die nuwe pas is ontwerp deur ingenieur Pieter Agricola de Villiers, toevallig 'n boorling van George en gebou deur sy werkgewer, die Nasionale Padraad. De Villiers het voorheen ook die Du Toitskloofpas tussen Worcester en die Paarl op die N1 ontwerp.

Waarskynlik het die beskikbaarheid van Italiaanse krygsgevangenes wat besig gehou moes word, die owerhede aangepor om uiteindelik met die konstruksie van die pas te begin. In 1942 is die woonkwartiere vir die Italianers opgerig. Die bronne verskil in die aantal Italianers wat hier werksaam was. Een bron noem 'n getal van 80 en twee ander 800. In 1943 het die konstruksiewerk daadwerklik begin. Aanvanklik is slegs handearbeid gebruik. 

Weens die hardheid van die rots was die vordering baie stadig. Dikwels is 25 boorpunte gebruik om 'n gat van 'n meter te boor. Etlike kilometers soliede rots is van die berghange afgeskiet en klowe opgevul.

Aan die begin van die oorlog toe die Spilmoondhede nog aan die wenkant was, het die krygsgevangenes nog baie hard gewerk. Soos die gety in die oorlog teen Italië gedraai het, het die krygsgevangenes se entoesiasme getaan. Teen die einde van die Tweede Wêreldoorlog toe nog maar slegs 10% van die werk afgehandel is, is die Italianers gerepatrieer. Hulle plek is ingeneem deur 'n groep van 170 swart arbeiders. Tegniese en administratiewe personeel was nagenoeg 70.

Voltooiing van die pas het teen die einde begin sloer. Op groot skaal is nou gebruik gemaak van moderne padboumasjinerie. En die siviele ingenieursfirma Clifford Harris is opgedra om die noordelike gedeelte by Waboomskraal af te handel.

Die totale koste aan die konstruksie van die twaalf en 'n halwe kilometer lange pas was 50 000 pond. Met 'n gemiddelde padwydte van 10m en 'n maksimum helling van 1 in 16 kon die motors van die middel van die vorige eeu die hoogste punt van die pas op 800m bo seevlak maklik bereik.

Op 20 September 1951 het die minister van vervoer, Paul Sauer, die pas geopen. Dit is destyds beskryf as een van die mooiste passe in die land en een van die grootste oorwinnings van die mens oor 'n geografiese hindernis in die pad van vooruitgang.

In die middel van die 1990's is verdere ingrypende verbeteringe aan die pas aangebring. Op verskeie dele is dubbelbane en stilhouplekke voorsien.

Vanaf die oostelike helling van die pas kry die motoris 'n mooi uitsig oor George en omgewing sowel as op die Cradock-, Montagu- en spoorwegpasse oor die berg. Aan die Klein-Karoo-kant gaan die pas deur Waboomskraal, 'n vallei teenswoordig veral bekend vir die hopsboerdery.




</doc>
<doc id="47853" url="https://af.wikipedia.org/wiki?curid=47853" title="Kernavė">
Kernavė

Kernavė is 'n Litause dorp aan die Neris-rivier, sowat 35 kilometer noordwes van die hoofstad, Vilnius, in die ooste van die land geleë. Alhoewel die dorp deesdae minder as 300 inwoners het, het dit 'n belangrike rol in die Litause geskiedenis gespeel. Kernavė is die oudste bekende hoofstad van Litaue, tog strek sy geskiedenis veel verder terug. Argeologiese opgrawings het vondste blootgelê wat 'n verhaal van mense vertel wat hierdie gebied oor 'n tydperk van 11 000 jaar ononderbroke bewoon het.

Die Lyflandse kroniek uit die jaar 1279 bevat die oudste historiese verwysing na Kernavė se vyf versterkte heuwels – dit word as die setel van grootvors Traidenis beskryf sodat Kernavė nog voor Trakai en Vilnius as die oudste hoofstad van Litaue beskou word. Die grootste van hierdie heuwels, die "Troon van Mindaugas", was volgens oorlewerings die setel van die legendariese koning Mindaugas wat hier op 6 Julie 1253 gekroon is, terwyl die heidense Litauers op die "Offerberg" hul offerrituele gehou het.

Nadat die Baltiese volke eers in die 13de eeu met geweld gekersten is, het die laaste heidense opperpriester die "Berg van Lizdeika" as toevlugsoord vir die "heilige jonkvroue" en die "heilige vuur" gebruik. "Lizdeika" was die bynaam van Litause opperpriesters. Tussen die heuwels is oorblyfsels van 'n nedersetting opgegrawe wat tussen die 3de en 4de eeu n.C. ontstaan het.

Gedurende die Middeleeue was Kernavė 'n belangrike feodale nedersetting. Die laer geleë dele daarvan is in die laat 14de eeu deur kruisridders van die Duitse Orde vernietig, en die bewoners het hulle vervolgens na die heuwelvestings teruggetrek.

Die argeologiese terrein van Kernavė met 'n oppervlakte van 194,4 hektaar behels die dorp, vestings, 'n aantal onversterkte nedersettings, begraafplase en ander argeologiese, geskiedkundige en kulturele monumente uit 'n periode wat van die laat Steentydperk tot die Middeleeue strek. Die kultuurreservaat van Kernavė, waarin die oorblyfsels van vyf indrukwekkende heuwelvestings as deel van 'n vroeë verdedigingstelsel bewaar gebly het, is in 2004 deur Unesco tot wêrelderfenisgebied verklaar. Alle argeologiese vondste word in die plaaslike museum bewaar.

Na aanleiding van argeologiese opgrawings en navorsing het wetenskaplikes die vestiging van Kernavė se vroegste bewoners in die periode tussen die 9de en 8ste millennium v.C. gedateer. Vanaf hierdie tydperk tot in die vroeë Middeleeue was die gebied deurgaans bewoon.

Groter nedersettings het in die eerste eeue n.C. in die Pajauta-vallei ontstaan, net soos die heuwelvestings wat as verdedigingstelsel gedien het. Ofskoon die aantal heuwelvestings in Litaue op sowat eenduisend beraam word, is Kernavė die enigste bekende kompleks met vyf sulke vestings in die hele Oosseegebied. Heuwelvestings het vanaf die Bronstydperk tot die laat 14de eeu as menslike nedersettings in Litaue gedien.

Kernavė het in die loop van die 13de eeu tot 'n feodale nedersetting van ambagsmanne en handelaars ontwikkel, waarby die dorpsgebied in die Pajauta-vallei, dus tussen die oewer van die Neris en die heuwelvestings geleë was. Die sentrale vesting, wat ook as Aukuro-vesting bekend staan, het as woning van die grootvors gedien, terwyl die vier ander vir verdedigingsdoeleindes gebruik is. Historiese dokumente soos die Lyflandse Kroniek en die Herman Vartberg-kronieke verwys na Kernavė as die setel van Traidenis, grootvors van Litaue (1269–1282). In hierdie periode – Kernavė se bloeitydperk – was die kompleks die ekonomiese en politieke sentrum van Litaue en word sodoende as sy eerste hoofstad beskou. Die bevolking teen die middel van die 14de eeu word op sowat 3 000 beraam.

Gedurende 'n aanval deur ridders van die Duitse Orde is Kernavė in 1390 aan die brand gesteek. Die nedersetting en versterkings, wat almal van hout gebou was, is nooit weer heropgebou nie. Die bewoners het die Pajauta-vallei blykbaar verlaat om hulle op 'n hoër geleë terras – die huidige dorpsgebied van Kernavė – te vestig. Die oorblyfsels van die ou nedersetting is mettertyd deur alluviale afsettings bedek en het sodoende vanaf die einde van die 14de eeu tot hede grotendeels bewaar gebly.

Die publiek het teen die middel van die 19de eeu weer wyer belangstelling vir die kompleks getoon nadat 'n Poolse romantiese skrywer, Feliks Bernatowicz (1786–1836), dit in sy roman "Pojata, córka Lizdejki" ("Pojata, dogter van Lizdejki", Warskou 1826) behandel het. Die argeologiese opgrawings, wat deur die gebroeders Tyszkiewicz begin is, is in 1859 deur Władysław Syrokomla voortgesit. Ná die Tweede Wêreldoorlog is die opgrawings in 1979 deur die Universiteit van Vilnius en tussen 1980 en 1983 deur die Litause Instituut vir Geskiedenis hervat. Die Kulturele Staatsreservaat Kernavė is in 2003 geskep.

Folklore-feeste en ander feesvierings – soos die Midsomerfees op 23/24 Junie – word elke somer in Kernavė gehou. Gedurende die "Dae van lewendige argeologie" tree kunstenaars en ambagsmanne in historiese kleredrag op. Besoekers kan historiese geregte proe, potte bak, munte met 'n hamer slaan, na argaïese musiek luister of op 'n perdewa ry.



</doc>
<doc id="47855" url="https://af.wikipedia.org/wiki?curid=47855" title="Hermafrodiet">
Hermafrodiet

In biologie is 'n hermafrodiet is 'n dier of plant wat tweeslagtig is en oor beide manlike en vroulike geslagsorgane beskik (of kan beskik). Daar word onderskei tussen gelyktydige en afwisselende hermafrodiete. Gelyktydige hermafrodiete het op dieselfde tydstip beide geslagte, terwyl afwisselende hermafrodiete eenslagtig is, maar van geslag kan verander.

In die "planteryk" is hermafroditisme die reël eerder as 'n uitsondering: 94% van alle plantsoorte is hermafrodities en slegs 6% van 'n totaal van 250 000 plantsoorte het aparte vroulike en manlike individue. Blomme het byvoorbeeld meeldrade (manlik) sowel as 'n stamper (vroulik).

In die "diereryk" geld presies die omgekeerde en aparte manlike en vroulike individue is die reël. Slegs 5% - 6% van die 1,2 miljoen diersoorte is hermafrodities. Dit kom neer op ongeveer 65 000 soorte. Voorbeelde hiervan is slakke en die reënwurm.

'n Persoon wat 'n hermafrodiet is sal beide eierstokke en testikels hê. Dit is egter 'n baie seldsame toestand by mense. Die probleem ontstaan reeds voor geboorte deur 'n chromosomale afwyking of 'n hormonale afwyking.


</doc>
<doc id="47857" url="https://af.wikipedia.org/wiki?curid=47857" title="TLU SA">
TLU SA

TLU SA is 'n landbou-organisasie met takke dwarsoor Suid-Afrika. Voor die jaar 2000 het die organisasie as die Transvaalse Landbou-unie bekend gestaan en slegs die Transvaalse boere bedien.

Die TLU SA is tans die oudste landbou-organisasie in Suid-Afrika, wat steeds voortgaan soos wat hy gestig is.

Die Transvaalse Landbou-Unie is in 1897 in die ou Transvaal gestig. Die unie het die Tweede Vryheidsoorlog (Anglo-Boereoorlog) oorleef, en was na die oorlog instrumenteel in die stigting van die Suid-Afrikaanse Landbou-unie (SALU) wat 'n oorkoepelende landbou-organisasie geword het waar ander provinsiale landbou-unies ook in verteenwoordig kon word.

Dwarsdeur al die verwikkelinge wat die geskiedenis opgelewer het, het TLU SA staande gebly en die belang van sy lede, die landbouers, bly beskerm: deur die Rebellie van 1914, deur die twee wêreldoorloë, ten spyte van verskeie regeringsveranderings in Suid-Afrika en die politieke turbulensie wat dikwels daarmee gepaard gegaan het.

Die grootste toets vir TLU het egter gekom in 1994 en die tydperk direk daarna. Na die inwerkingstelling van die nuwe bedeling het die nuwe maghebbers die land in nuwe provinsies opgedeel. Feitlik dadelik het 'n hele aantal regerings- en nie-regeringsinstellings hulle strukture aangepas om aan te pas by die regering se provinsies. Die het vir TLU 'n groot probleem geskep, aangesien TLU die verteenwoordiger vir die ou Transvaal was binne SALU.

SALU het ook aangepas. Sy naam is verander na Agri SA, en het die nuwe provinsies erken, en daarop aangedring dat TLU moet verbrokkel om die nuwe streke te akkommodeer. Inderdaad het 'n afskilfering plaasgevind wat gelei het tot die stigting van Agri Noordwes, Agri Limpopo en Agri Mpumalanga. Die groot gros lede van TLU wou egter by TLU bly, wat dus 'n afstigting onwenslik gemaak het.

Intussen het beleid en operasionele verskille tussen Agri SA en TLU al groter geword en gedreig om volskaalse verdeeldheid in Suid-Afrikaanse landbou tot gevolg te hê. Die gevolg was dat TLU besluit het om sy dekadelange verbintenis met Agri SA te beëindig.

Verskeie boere en boereverenigings van dwarsoor die land het TLU genader met die oog op samewerking. Die Transvaalse landbou-Unie het toe besluit om landwyd te vestig, en met die oog daarop is die naam amptelike verander na TLU SA. TLU SA is sedertdien 'n landwye organisasie vir hoofsaaklik kommersiële boere, en opereer dus langs Agri SA.

Die twee nasionale landbou-organisasies het steeds verskille, maar as gevolg van die toenemende druk op boere op velerlei terreine, is daar weer 'n nouer samewerking op gemeenskaplike terreine, met erkenning van elkeen se identiteit en karakter.

TLU SA het tans kantore in sy verskeie streke, naamlik Sentraal (Gauteng), Oos (Mpumalanga), Wes (Noordwes), Noord (Limpopo), Vrystaat, Noord-Kaap, Oos-Kaap, KwaZulu-Natal en Wes-Kaap.

'n Nasionale kongres vind jaarliks plaas waartydens 'n president en adjunkpresident verkies word. Die streke verkies hulle eie streekvoorsitters wat dan die uitvoerende komitee vorm. Die Algemene Raad van TLU SA is die hoogste gesag as die kongres nie in sitting is nie.

TLU SA het regdeur sy geskiedenis die belang van sy lede, die boere of landbouers voorop gestel. Dit het daartoe gelei dat hy heelhartig kon saamwerk met regerings wat landbou-vriendelik was, maar ook soms in hewige meningsverskil gewikkel geraak het met regerings wat nie landbou-vriendelik is nie.

TLU SA staan sterk op vryemark beginsels en bepleit dat ekonomiese realiteite bo politieke doelwitte in ag geneem word as besin word oor landbou in Suid-Afrika.



</doc>
<doc id="47861" url="https://af.wikipedia.org/wiki?curid=47861" title="Agri SA">
Agri SA

Agri SA is 'n federale landbou-organisasie wat in 1904 as die Suid-Afrikaanse Landbou-unie (SALU) gestig is. Hulle bedien tans sowat 70 000 groot- en kleinskaalse kommersiële boerelede. Hulle missie is om namens hul lede die volhoubare winsgewendheid en stabiliteit van kommersiële landbouprodusente en -besighede te bevorder deur hul betrokkenheid en insette op nasionale en internasionale vlak. 




</doc>
<doc id="47865" url="https://af.wikipedia.org/wiki?curid=47865" title="Rodzimy Kościół Polski">
Rodzimy Kościół Polski

Die Rodzimy Kościół Polski, kort RKP, letterlik "Inheemse Poolse Kerk", is 'n Nieu-Heidense godsdiens in Pole. Sy leerstellings baseer op gerekonstrueerde Slawies-Heidense tradisies.

Die RKP is in Maart 1995 by die Poolse Departement van Binnelandse Sake se registrasiekantoor vir denominasies en kerke geregistreer. Die akteur en toneeldirekteur Lech Emfazy Stefański het as die RKP se eerste Hoofofferaar gefungeer.

Die RKP se religieuse oortuigings is hoofsaaklik henoteïsties, met elemente van panteïsme en politeïsme. Volgens die kerk is daar 'n kosmiese Krag (wat deur baie godsdienste "God" genoem word), met inkarnasies wat as laer godhede beskou word. Lede van die RKP beskou Svetovid as die inheemse, voor-Christelike vorm van God in Pole en maak in hul ikonografie dikwels gebruik van die Zbruch-standbeeld. Lidmaatskap in die kerk staan op vir elkeen, ongeag ras, nasionaliteit of geslag.

In 2002 is 'n tempel van die RKP in Montreal, Kanada ingewy.




</doc>
<doc id="47868" url="https://af.wikipedia.org/wiki?curid=47868" title="Noc Kupały">
Noc Kupały

Die Noc Kupały (Pools) of "Nag van Kupala" word tradisioneel in die nag van 21 en 22 Junie as Slawiese fees van die somerstilstand of Midsomerfees gevier. Die fees het heidense tradisies en word met vrugbaarheid, water en selfreiniging verbind. Die naam van die fees is dan ook afgelei van die Slawiese werkwoord "kupat" ("baai", Pools "kąpać"). 

In Pole word die fees deesdae dikwels met Christelike tradisies verbind en op 24 Junie as "Noc Świętojańska" ("Nag van Sint Johannes die Doper") gevier. Dieselfde geld vir Ortodokse Slawiese gebiede (soos byvoorbeeld Wit-Rusland, Oekraïne en Rusland) waar die fees volgens die Gregoriaanse kalender op 7 Julie gevier word. Hier het die Ortodokse kerk die Slawies-heidense vrugbaarheidsrites aanvaar en met die Christelike figuur van Sint Johannes (Slawies "Ivan") verbind. Die Russiese naam van die fees, "Iwan Koepala", verwys na hom.

Gewoonlik word kampvure aangesteek, liedjies gesing en gedans, maar ook pogings aangewend om die toekoms te voorspel. So laat jong vroue hul selfgevlegte blomkranse, wat met kerse versier is, in riviere (by voorkeur die Wisła-rivier) te water. Die manier, waarop die kranse in die water dryf, voorspel vir hulle die toekoms. Indien 'n jong man die krans vind, sal hy met die meisie trou. Maar sou die krans in vlamme opgaan of na die grond sink, sal die meisie, wat dit gemaak het, tot die volgende Midsomerfees ongetroud bly. 'n Poolse bynaam vir die fees, "Wianki" ("kransie"), verwys na hierdie tradisie. Daarnaas spring jong pare ook oor die kampvuur om hul toekoms te ken.

Volgens die tradisionele Baltiese en Slawiese volksgeloof is die nag van Kupala ook die enigste tyd van die jaar wanneer die varingblom (Pools "kwiat paproci") verskyn en oop gaan. Baie mense stap in hierdie nag deur die bosse om bloeiende magiese varings op te spoor. Vir mense wat daarin slaag om een te vind word 'n voorspoedige toekoms voorspel.


Media - Feesvierings van die Inheemse Poolse Kerk


</doc>
<doc id="47869" url="https://af.wikipedia.org/wiki?curid=47869" title="Ronaldo Luiz Nazario da Lima">
Ronaldo Luiz Nazario da Lima

Ronaldo Luís Nazário de Lima (Rio de Janeiro, 22 September 1976), beter bekend as Ronaldo, is 'n voormalige Brasiliaanse sokkerspeler. Hy speel onder meer vir Cruzeiro, PSV, FC Barcelona, Internazionale, Real Madrid, AC Milan en die Brasiliaanse nasionale sokkerspan. Hy is 'n veelvuldige speler en word as een van die beste skoppers van alle tye gereken. Hy staan ook bekend onder die bynaam "Die Fenomeen".

Vir die Brasiliaanse nasionale sokkerspan:



</doc>
<doc id="47871" url="https://af.wikipedia.org/wiki?curid=47871" title="Bandkopgans">
Bandkopgans

Die bandkopgans is 'n gans wat naby mere in die bergagtige streke van Sentraal-Asië voorkom.

Hierdie ganse word noord van die Himalajas, Indië, Pakistan, Kasjmir, Pandjab en Assam aangetref.

Mannetjies en vroutjies se veredosse is identies: wit vere met 'n donker vlek bo die dye, op die agterstert, voor en agter op die nek en twee kenmerkende donker bande wat van die agterkop oor die gesig strek. Bandkopganse is oor die algemeen nie aggressiewe voëls nie en kan in groepe van gemengde watervoëls aangehou word.

Bandkopganse vreet hoofsaaklik snags en hul dieet bestaan veral uit waterplante en gras. Hulle sal ook die lêkorrels van hoenders en eende vreet.

Hierdie ganse broei tussen Oktober en Januarie. Hulle bou hul nes tussen lang gras of plante en voer dit dan met dons uit. Die wyfie lê drie tot ses roomwit eiers wat na 30 dae uitbroei. Die kuikens is self na twee tot drie jaar broeigereed.




</doc>
<doc id="47875" url="https://af.wikipedia.org/wiki?curid=47875" title="Just Fontaine">
Just Fontaine

Just Fontaine (Marrakesj, 18 Augustus 1933) is 'n voormalige Franse sokkerspeler. Hy hou die rekord vir die meeste doelpunte tydens een Sokker-Wêreldbeker met die 13 doelpunte wat hy tydens die FIFA Sokker-Wêreldbekertoernooi in 1958 aangeteken het. Vier van die doelskoppe was is in 'n enkele wedstryd teen Wes-Duitsland aangeteken. Just Fontaine speel vir US Casablanca, OGC Nice en Stade de Reims en draf ook vir die Franse nasionale sokkerspan uit. Hy word vereer in FIFA se lys van die 100 beste spelers van alle tye.

Vir die Franse nasionale sokkerspan:


</doc>
<doc id="47878" url="https://af.wikipedia.org/wiki?curid=47878" title="Hawaiiese gans">
Hawaiiese gans

Die Hawaiiese gans ("Branta sandvicensis"), ook bekend onder sy plaaslike naam, Néné, is 'n gans wat slegs op die Hawaiise eilande Maui, Kauai en Hawaii voorkom.

Die Hawaiiese gans het in die middel van die 20ste eeu byna uitgesterf: in 1950 was daar maar 'n geskatte 30-50 ganse in die hele wêreld. 'n Intensiewe broeiprogram het die voëls van uitwissing gered en, alhoewel bevolkings vandag geensins volop is nie, het navorsing in 2006 op meer as 1 600 individue gedui. Dit word deur die IUBN geklassifiseer as 'n kwesbare spesie.

Die mannetjies- en wyfiegans het identiese veredosse: lig- en donkerbruin gestreepte lywe met 'n kenmerkende donker ring aan die ondernek. Die nek self is lig gekleurd, met 'n donker streep op die agternek wat van onder na bo loop tot by die kop. Die gesig is ook donker gekleurd.

Hawaiiese ganse is baie astrant, veral teenoor mense. Hul dieet bestaan hoofsaaklik uit gras, saad en bessies, maar hulle sal ook die lêkorrels van hoenders en eende vreet.

Die ganse broei tussen Mei en September. Hulle bou 'n nes op die grond wat die wyfie dan met dou uitvoer. Sy lê drie tot ses roomwit eieres wat na 30 dae uitbroei. Die kuikens is self na twee jaar broeigereed.



</doc>
<doc id="47882" url="https://af.wikipedia.org/wiki?curid=47882" title="Alaotra-dobbertjie">
Alaotra-dobbertjie

Die Alaotra-dobbertjie ("Tachybaptus rufolavatus") was 'n Malagassiese dobbertjie wat op die Alaotra-meer in Madagaskar en ook die omliggende mere voorgekom het. Die voël is vir die laaste keer in 1985 gesien en is in Mei 2010 as uitgesterf verklaar. Die bevolkings van die Alaotra-dobbertjie het gedurende die 20ste eeu afgeneem, hoofsaaklik te wyte aan stroping, habitatvernietiging en roofdiere.

Hierdie dobbertjies was middelgrootte voëls met klein vlerke - die vlerke was so klein dat daar geglo word dat hulle nie ver kon vlieg nie, wat moontlik tot hul klein verspreidingsgebied bygedra het.

In Desember 1982 is twaalf Alaotra-dobbertjies op die Alaotra-meer gesien en twee ander weer in September 1985. Voëls wat as Alaotra-dobbertjies beskryf is, is ook in 1985, 1986 en 1988 gesien, maar daar word geglo dat hierdie voëls basters was wat met 'n ander dobbertjiespesies gekruis was. Ondersoeke in 1999 en 2000 kon geen ander individue vind nie en die voëls is sedertdien as waarskynlik uitgesterf beskou. Met 'n opdatering van die IUBN se Rooi Lys van Bedreigde Spesies is die voël op 26 Mei 2010 amptelik as uitgesterf verklaar.

Vissersnette was moontlik die laaste knou vir die Alaotra-dobbertjiebevolking, maar reeds voor die ingebruikneming van hierdie nette het geïntroduseerde roofvisse en ander soogdiere, visse en plante ook tot die kwyning van die voëls bygedra, deur predasie op die dobbertjies self of op hul voedselbronne. Stroping het ook 'n rol in die uitwissing van die spesie gespeel.

Aangesien uitgebreide navorsing nodig is om die bedreigingstatus van 'n spesie vas te stel, word meeste spesies eers jare na hulle verdwyning as amptelik uitgesterf verklaar.




</doc>
<doc id="47883" url="https://af.wikipedia.org/wiki?curid=47883" title="Marrakesj">
Marrakesj

Marrakesj (مراكش) is 'n stad in die weste van Marokko en is die hoofstad van die gelyknamige provinsie. Die stad het 1 036 500 inwoners in 2006 gehad en het 'n oppervlakte van 62 km². Marrakesj een van die vier koningsstede van Marokko, saam met Fez, Meknes en Rabat. Die stad is op die vrugbare "Haouzvlakte" aan die voet van die "Hoë Atlas" geleë. Die Medina van Marrakesj is in 1985 deur UNESCO as wêrelderfenisgebied gelys.

Junie, Julie en Augustus is die warmste maande in Marrakesh, met temperature wat bedags tot in die veertigs kan styg. Na sononder is die temperature meer gematig en kan mens buitentoe gaan. Die winter bring gematigde temperature, met dagtemperature tussen 15 en 25 grade.



</doc>
<doc id="47885" url="https://af.wikipedia.org/wiki?curid=47885" title="Outisme">
Outisme

Outisme is ’n neuro-biologiese ontwikkelingsteuring wat deur die volgende eienskappe gekenmerk kan word, maar nie noodwendig nie:

Outisme beïnvloed inligtingsprosessering in die brein deur die manier te verander waarop senuselle en senuselbrûe verbind en georganiseer word. Dit is nog nie heeltemal duidelik hoe dit gebeur of ontstaan nie. Dit is een van drie steurings wat volgens die nuutste uitgawe van die Diagnostiese en Statistiese Handleiding van Geestesteurings (DSM) onder die outismespektrum val; die ander twee is Aspergersindroom en ontwykende-ontwikkelingsteuring.



</doc>
<doc id="47890" url="https://af.wikipedia.org/wiki?curid=47890" title="Vlag van Kuba">
Vlag van Kuba

Die nasionale vlag van Kuba is op 20 Mei 1902 amptelik in gebruik geneem. Die vlag vertoon ’n rooi gelykbenige driehoek aan die vlagpaalkant met ’n vyfpuntige wit ster in die middel van die driehoek en vyf horisontale bane in blou en wit afwisselend op die wapperkant.

Die drie blou bane verwys na die drie historiese provinsies van Kuba: Sentraal, Westelik ("Occidental") en Oostelik ("Oriental"). Die blou verwys ook na die seë om Kuba terwyl die wit Kuba se onafhanklikheid simboliseer. Die driehoek aan die vlagpaalkant is ’n vrymesselaarsimbool vir vryheid, gelykheid en broederskap en die rooi kleur van die driehoek verwys na die bloed wat gevloei het vir die Kubaanse onafhanklikheid. Die wit ster is die simbool vir die eenheid van die volk.

Die vlag van Kuba is geïnspireer deur die vlag van die Verenigde State (die "Stars and Stripes"). Volgens sommige bronne was dit die bedoeling dat die "La Estrella Solitaria" toegevoeg sou word by die Amerikaanse vlag vanweë die verlange in die 19e eeu dat Kuba by die VSA ingelyf moet word. Dit is egter nie seker of hierdie beweging ooit baie steun in Kuba geniet het nie.

Die Kubaanse vlag het ’n wydte-breedteverhouding van 1:2. Die vyf horisontale bane is ewe wyd en neem elk dus een vyfde van die wydte van die vlag in beslag. Die drie sye van die driehoek is gelyk aan mekaar en dus gelyk aan die wydte van die vlag. Die regterpunt van die driehoek is reg in die middel van die middelste blou baan en op 14/31 van die vlagpaalkant af. Die middelpunt van die wit ster is presies in die middel van die driehoek. Die afstand van die middel van die ster na elk van die vyf punte is gelyk aan 3/20 van die wydte van die vlag.

Die oorsprong van die Kubaanse vlag lê in 1848 toe die verskillende bewegings wat Kuba van die Spanjaarde wou bevry opgeskiet het, veral onder bannelinge in die Verenigde State. Anti-Spaanse Kubaanse bannelinge onder leiding van die Venezolaan Narciso López het op aanbeveling van die digter Miguel Teurbe Tolón ’n vlag aanvaar met drie blou bane as verwysing na die seë om Kuba, twee wit bane as simbool van die suiwerheid van die patriotiese saak en ’n rooi driehoek as verwysing na die bloed wat gevloei het vir onafhanklikheid met ’n wit ster as simbool van onafhanklikheid. López het hierdie vlag gebruik tydens die Slag van Cárdenas in 1850 en weer ’n jaar later tydens die Slag van Playitas. Hoewel López albei veldslae verloor het, was hierdie twee die eerste geleenthede waarby die huidige Kubaanse vlag gebruik is.

In die onafhanklikheidstryd is ’n ander vlag ook gebruik: die "vlag van Yara" (of "vlag van La Demajagua") wat gebruik is deur opstandelinge onder Carlos Miguel de Cespedes. Hierdie vlag is, afgesien van die omgedraaide rooi en blou, dieselfde as die vlag van Chili (). Deesdae word hierdie vlag in die Nasionale Vergadering langs die nasionale vlag gebruik asook op ander plekke waar die volksverteenwoordigers vergader. Die vlag van Yara word ook, soos reeds genoem, gebruik as geus.

Toe die Verenigde State Kuba tydens die Spaans-Amerikaanse Oorlog van 1898 verower het, het die "Stars and Stripes" op die eiland gewapper. Nadat Kuba in 1902 onafhanklikheid verkry het, is die huidige vlag aanvaar as simbool van die Kubaanse onafhanklikheid en soewereiniteit, wat effens sinies is aangesien Kuba in werklikheid slegs ’n vasalstaat van die Verenigde State geword het.

Die vlag is sedertdien steeds in gebruik, ook na die Kubaanse rewolusie onder Fidel Castro.



</doc>
<doc id="47891" url="https://af.wikipedia.org/wiki?curid=47891" title="FIFA Sokker-Wêreldbekertoernooi in 1990">
FIFA Sokker-Wêreldbekertoernooi in 1990

Die 14de FIFA Sokker-Wêreldbekertoernooi (Italiaans: "Coppa del Mondo FIFA – Italia '90"; Engels: "FIFA World Cup") is vanaf 8 Junie tot 8 Julie 1990 in Italië aangebied. Dit was die tweede Sokker-Wêreldbekertoernooi wat in Italië aangebied is, ná die toernooi van 1934, en die agtste in Europa. Italië het die tweede land geword wat die toernooi vir 'n tweede keer gehuisves het, net ná Meksiko in 1986.

24 nasionale sokkerspanne het aan die FIFA Sokker-Wêreldbekertoernooi in 1990 deelgeneem. Die spanne is in ses groepe verdeel, waarvan die twee beste spanne van elke groep en die vier beste derde plek spanne na die agtste eindrondte deurgedring het. Wes-Duitsland wen die trofee nadat hulle Argentinië met 1–0 in die eindstryd klop en sodoende hulle derde wêreldbeker inpalm. Italië eindig in die derde en Engeland in die vierde plek.

Die Suid-Afrikaanse nasionale sokkerspan het nie aan die toernooi deelgeneem nie omrede hulle nie 'n lid van FIFA was nie. Die nasionale sokkerspanne van Costa Rica, die Republiek Ierland en die Verenigde Arabiese Emirate het vir die eerste keer aan 'n Sokker-Wêreldbekertoernooi deelgeneem. Dit was die laaste toernooi tydens die Koue Oorlog en sterk mededingende lande soos die Sowjetunie en Tsjeggo-Slowakye het by die FIFA Sokker-Wêreldbekertoernooi in 1990 hul laaste verskynings gemaak. Die wêreldkampioen Wes-Duitsland het ook vir die laaste keer opgetree, nadat Duitsland later die jaar herenig is. Om presies te wees het die FIFA Sokker-Wêreldbekertoernooi in 1990 vir Duitsland tussen die val van die Berlynse Muur op 9 November 1989 en die Duitse Hereniging op 3 Oktober 1990 plaasgevind.

Italië is op 19 Mei 1984 in Zürich deur FIFA gekies as die gasheer vir die FIFA Sokker-Wêreldbekertoernooi in 1990. Ander kandidaatlande was Engeland, Griekeland en die Sowjetunie, maar Engeland en Griekeland het voor die stemming hulleself onttrek.

Die stemming het as volg verloop:
Die gasheer Italië en die verdedigende kampioen Argentinië het outomaties vir die FIFA Sokker-Wêreldbekertoernooi in 1990 gekwalifiseer. Van die 22 oorblywende plekke is 13 vir nasionale sokkerspanne van UEFA (Europa) gereserveer, twee elk vir CONMEBOL (Suid-Amerika), CAF (Afrika), CONCACAF (Karibiese gebied, Noord- en Sentraal-Amerika) en AFC (Asië). Een plek is tydens 'n uitspeelwedstryd tussen CONMEBOL en OFC (Oseanië) beslis.

Die volgende 24 spanne het vir die finale toernooi gekwalifiseer:

Wedstryde is in die volgende stede gespeel:

Die wedstryde was in twee fases opgedeel, naamlik die groepuitdunne en die uitklopfase. Die loting is op 9 Desember 1989 in die Palazzetto dello Sport van Rome gehou.

24 spanne het aan die groepuitdunne deelgeneem. Die boonste twee spanne in elke groep en die vier beste spanne van die ses derde plekke dring na die tweede rondte (die uitklopfase) deur.

Na die FIFA Sokker-Wêreldbekertoernooi in 1990 het FIFA 'n verslag gepubliseer waarin al die deelnemende spanne geranglys is volgens vordering in die kompetisie, algehele resultate en kwaliteit van die meedinger. Die ranglys vir die 1990-toernooi is soos gevolg:




</doc>
<doc id="47893" url="https://af.wikipedia.org/wiki?curid=47893" title="FIFA Sokker-Wêreldbekertoernooi in 1986">
FIFA Sokker-Wêreldbekertoernooi in 1986

Die 13de FIFA Sokker-Wêreldbekertoernooi (Spaans: "Copa Mundial de Fútbol – México '86"; Engels: "FIFA World Cup") is vanaf 31 Mei tot 29 Junie 1986 in Meksiko aangebied. Dit was die tweede Sokker-Wêreldbekertoernooi wat in Meksiko en Noord-Amerika gehou is, ná die toernooi van 1970. Meksiko het die eerste land geword wat die toernooi vir 'n tweede keer gehuisves het. Daarbenewens was dit die derde agtereenvolgende Sokker-Wêreldbekertoernooi wat in 'n Spaanstalige land beslis is, ná die toernooie van 1978 in Argentinië en 1982 in Spanje.

24 nasionale sokkerspanne het aan die FIFA Sokker-Wêreldbekertoernooi in 1986 deelgeneem. Die spanne is in ses groepe verdeel, waarvan die twee beste spanne van elke groep en die vier beste derde plek spanne na die agtste eindrondte deurgedring het. Argentinië wen die trofee nadat hulle Wes-Duitsland met 3–2 in die eindstryd klop en sodoende hulle tweede wêreldbeker inpalm. Diego Maradona is as die beste speler van die toernooi aangewys en word veral vir sy "hand van god" en "doel van die eeu" tydens die kwarteindrondte teen Engeland onthou; Maradona het altesaam vyf doele vir Argentinië aangeteken en 'n verdere vyf vir sy spanmaats voorberei. Frankryk eindig in die derde en België in die vierde plek.

Die Suid-Afrikaanse nasionale sokkerspan het nie aan die toernooi deelgeneem nie omrede hulle nie 'n lid van FIFA was nie. Die nasionale sokkerspanne van Denemarke, Irak en Kanada het vir die eerste keer aan 'n Sokker-Wêreldbekertoernooi deelgeneem. Die FIFA Sokker-Wêreldbekertoernooi in 1986 word ook vir die "Meksikaanse golf" ("la ola", "die golf") onthou wat deur ondersteuners tydens dié toernooi uitgevind is en in wêreldwye sokker gewild geraak het.

Oorspronklik is Colombia op 9 Junie 1974 in Frankfurt am Main, net voor die FIFA Sokker-Wêreldbekertoernooi in 1974 in Wes-Duitsland, as gasheerland aangewys, maar nadat die getal spanne van 16 tot 24 verhoog is, was dié land nie meer in staat om die toernooi te organiseer nie. Op 5 November 1982 het Colombia amptelik onttrek. FIFA het op 20 Mei 1983 in Stockholm Meksiko as gasheerland aangewys. Daarmee het dit die eerste land geword, wat die Sokker-Wêreldbekertoernooi die tweede keer aangebied het. Ander kandidaatlande was Kanada en die Verenigde State.

Die gasheer Meksiko en die verdedigende kampioen Italië het outomaties vir die FIFA Sokker-Wêreldbekertoernooi in 1986 gekwalifiseer. Van die 22 oorblywende plekke is twaalf vir nasionale sokkerspanne van UEFA (Europa) gereserveer, vier vir CONMEBOL (Suid-Amerika), twee elk vir CAF (Afrika) en AFC (Asië) asook een vir CONCACAF (Karibiese gebied, Noord- en Sentraal-Amerika). Een plek is tydens 'n uitspeelwedstryd tussen UEFA en OFC (Oseanië) beslis.

Die volgende 24 spanne het vir die finale toernooi gekwalifiseer:

Wedstryde is in die volgende stede gespeel:

Die wedstryde was in twee fases opgedeel, naamlik die groepuitdunne en die uitklopfase. Die loting is op 15 Desember 1985 in die Televisa San Ángel van Meksikostad gehou.

24 spanne het aan die groepuitdunne deelgeneem. Die boonste twee spanne in elke groep en die vier beste spanne van die ses derde plekke dring na die tweede rondte (die uitklopfase) deur.

In 1986 het FIFA 'n verslag gepubliseer waarin al die deelnemende spanne van elke Sokker-Wêreldbekertoernooi insluitende die destydse FIFA Sokker-Wêreldbekertoernooi in 1986 geranglys is volgens vordering in die kompetisie, algehele resultate en kwaliteit van die meedinger. Die ranglys vir die 1986-toernooi is soos gevolg:




</doc>
<doc id="47895" url="https://af.wikipedia.org/wiki?curid=47895" title="FIFA Sokker-Wêreldbekertoernooi in 1982">
FIFA Sokker-Wêreldbekertoernooi in 1982

Die 12de FIFA Sokker-Wêreldbekertoernooi (Spaans: "Copa Mundial de Fútbol – España 82"; Engels: "FIFA World Cup") is vanaf 13 Junie tot 11 Julie 1982 in Spanje aangebied. Dit was die eerste Sokker-Wêreldbekertoernooi wat in Spanje aangebied is en die sewende in Europa.

24 nasionale sokkerspanne het aan die FIFA Sokker-Wêreldbekertoernooi in 1982 deelgeneem. Die spanne is in ses groepe verdeel, waarvan die twee beste spanne van elke groep na die tweede rondte deurgedring het. Die boonste spanne van die vier groepe het die halfeindrondte beslis. Italië wen die trofee nadat hulle Wes-Duitsland met 3–1 in die eindstryd klop en sodoende hulle derde wêreldbeker inpalm. Pole eindig in die derde en Frankryk in die vierde plek. Tydens die halfeindstryd tussen Wes-Duitsland en Frankryk is vir die eerste keer strafskoppe ingespan om 'n wedstryd te beslis; Wes-Duitsland het met 5–4 strafskoppe gewen en sodoende die eindstryd bereik.

Die Suid-Afrikaanse nasionale sokkerspan het nie aan die toernooi deelgeneem nie omrede hulle nie 'n lid van FIFA was nie. Die nasionale sokkerspanne van Algerië, Honduras, Kameroen, Koeweit en Nieu-Seeland het vir die eerste keer aan 'n Sokker-Wêreldbekertoernooi deelgeneem. Dit was die eerste toernooi met die nuwe getal van 24 nasionale sokkerspanne, wat verhoog is van die oorspronklike 16 deelnemers tussen die Sokker-Wêreldbekertoernooie van 1930 tot 1978.

Spanje is op 6 Julie 1966 in Londen, net voor die FIFA Sokker-Wêreldbekertoernooi in 1966 in Engeland, deur FIFA gekies as die gasheer vir die FIFA Sokker-Wêreldbekertoernooi in 1982. Die enigste ander kandidaatland was Wes-Duitsland, maar nadat dié land die FIFA Sokker-Wêreldbekertoernooi in 1974 toegewys is, het Wes-Duitsland voor die stemming hulself onttrek. Gelyktydig is die FIFA Sokker-Wêreldbekertoernooi in 1978 aan Argentinië toegewys.

Die gasheer Spanje en die verdedigende kampioen Argentinië het outomaties vir die FIFA Sokker-Wêreldbekertoernooi in 1982 gekwalifiseer. Van die 22 oorblywende plekke is 13 vir nasionale sokkerspanne van UEFA (Europa) gereserveer, drie vir CONMEBOL (Suid-Amerika), twee elk vir CAF (Afrika) en CONCACAF (Karibiese gebied, Noord- en Sentraal-Amerika) asook een elk vir AFC (Asië) en OFC (Oseanië).

Die volgende 24 spanne het vir die finale toernooi gekwalifiseer

Wedstryde is in die volgende stede gespeel:

Die wedstryde was in twee fases opgedeel, naamlik die eerste groepuitdunne en die tweede groepuitdunne met die aansluitende uitklopfase. Die loting is op 16 Januarie 1982 in die Palacio de Congresos van Madrid gehou.

24 spanne het aan die eerste groepuitdunne deelgeneem. Die boonste twee spanne in elke groep dring na die tweede rondte (die tweede groepuitdunne) deur. In die tweede groepuitdunne dring net die boonste span van die vier groepe in die halfeindstryd deur.

In 1986 het FIFA 'n verslag gepubliseer waarin al die deelnemende spanne van elke Sokker-Wêreldbekertoernooi insluitende die destydse FIFA Sokker-Wêreldbekertoernooi in 1986 geranglys is volgens vordering in die kompetisie, algehele resultate en kwaliteit van die meedinger. Die ranglys vir die 1982-toernooi is soos gevolg:



</doc>
<doc id="47897" url="https://af.wikipedia.org/wiki?curid=47897" title="Roberto Baggio">
Roberto Baggio

Roberto Baggio (gebore 18 Februarie 1967 in Caldogno) is 'n voormalige Italiaanse professionele sokkerspeler. Hy was 'n aanvaller met 'n uitstekende trap-tegniek. Tydens die FIFA Sokker-Wêreldbekertoernooi in 1994 verloor hy die toernooi vir sy land nadat hy die laaste strafskop in die eindstryd mis.

Vir die Italiaanse nasionale sokkerspan:



</doc>
<doc id="47898" url="https://af.wikipedia.org/wiki?curid=47898" title="Cradockpas">
Cradockpas

Die Cradockpas is 'n bergpas oor die Outeniquaberge. Die pas het in die eerste helfte van die negentiende eeu George en omgewing met die Klein Karoo, Langkloof en die binneland verbind.

Toe George op 23 April 1811 gestig is, was die enigste goeie verbinding die roete weswaarts na Swellendam en Kaapstad. Ooswaarts en noordooswaarts het die verbinding oor land gestuit teen die Outeniquaberge, riviere en inheemse woude. Tot kort na 1811 het reisigers wat oos gemik het, die berge probeer omseil. Hulle het via Saasveld (toe Pampoenkraal, nou die George-kampus van die NMMU) gery, die Kaaimansrivier gekruis, oor die heuwels na Bergplaas en Kleinplaat en by Duiwelskop die berge oor. Dit het hoë eise aan mens en dier gestel. Tereg is die roete gevrees.

Dit het gebiedend noodsaaklik vir die nuwe dorp geword om goeie kontak te hê met die boere in die huidige Oudtshoorn-omgewing, Langkloof en die oostelike distrikte van die Kaapkolonie. Die eerste landdros van George, A.G. van Kervel, was van mening dat 'n alternatiewe en ook beter roete oor die berge direk noord van George beskikbaar was. Dus lê hy sy planne aan die goewerneur, sir John Cradock, voor. Die koloniale sekretaris besluit om 5 000 riksdaalders vir die projek beskikbaar te stel en dat die bouwerk in Februarie 1812 'n aanvang sal neem. Blykbaar was die Cradockpas al binne twee maande gereed vir gebruik. Destyds is passe gemaak deur waens die veld in te stuur. Beperkte grondverskuiwingswerk is gedoen. Dit het gou geblyk een van die moeilikste en gevaarlikste passe aan die ooskus van die kolonie te wees. Op die hoogste punt is die pas 982m bo seevlak en dit is vir die soort verkeer wat dit moes dra te steil.

Die lewensduurte van so 'n pas was maar kort. Sodra 'n pad tot onder die grondvlak deur die osse, waens en ruiters se gebruik uitgeslyt het, is dit deur verdere gebruik en erosie byna onbegaanbaar gemaak. In so 'n geval het die waens koers gekry net langs die onbruikbare roete. Onderhoud in die vroeë negentienhonderds was beperk tot die opvul van gate en die verwydering van groot klippe uit die spore.

By die boonste nek was altyd die grootste probleem. Die bruikbare deel van die pas daar was so nou dat dit slegs eenrigtingverkeer toegelaat het. En toe dit onbegaanbaar raak, het stemme begin opgaan vir 'n nuwe bergoorgang.

Verslae uit die tyd stel die vraag of die Cradockpas wel 'n verbetering op die Duiwelskop-oorgang was. Mense en diere was altyd in doodsgevaar. Dertig osse en ses man met rieme was nodig om die wa oor die berg te sleep. En veral om te keer dat die wa met sy span osse en sy vrag nie teen die rotse afstort nie. Op reëndae was die gevaar op sy ergste. Kort-kort moes waens af- en opgelaai word. Om die 9 km oor die berg af te lê het dus soms 3 dae geneem. Te perd was dit so 3½ uur. Maar selde het 'n wa sonder enige skade bo uitgekom. Net oorkant die nek was 'n geskikte plek om as uitspanning te gebruik. Daar kon die togryers en osse uitrus en die waens herstel word voor die reis na die binneland voortgesit is. Teen 1838 het ene Jan van der Over selfs daar 'n winkeltjie bedryf.

Weens die Grensoorlog van 1835 en die begin van die Groot Trek kort daarna het die verkeer op hierdie roete toegeneem en die toestand daarvan verder laat agteruitgaan. Toe landmeter-generaal Charles Michell die pas daarna inspekteer, besef hy dat 'n nuwe roete oor die berg noodsaaklik geword het. Hy waarsku dat as 'n nuwe pad nie gebou word nie, sal die dorpie George vinnig kwyn. Dit het gelei tot die bou van die Montagupas.

Teenswoordig is die pas slegs van toeristiese belang as voetslaanpad. Die roete is afgebaken met witgekalkte klipstapels wat onderhou word deur die Voortrekkerlaer van George. Vanaf die uitsigpunt in die Outeniquapas kan die bakens duidelik gesien word.




</doc>
<doc id="47899" url="https://af.wikipedia.org/wiki?curid=47899" title="Kilogram">
Kilogram

Die kilogram (simbool: kg) is die basiseenheid van massa in die internasionale eenheidstelsel (genoem SI-stelsel vanaf die Franse frase, "Le Système International d'Unités")) deel van die moderne standaard soos gebruik in die metrieke stelsel. Tot en met 19 Mei 2019, word die kilogram gedefinieer as gelykstaande aan die massa van die "Internasionale Prototipe Kilogram" (IPK). 

Die kilogram is oorspronklik in 1795 gedefineer as die massa van een liter (1000 kubieke centimeter) water by die vriespunt van ys. Aangesien dit onprakties is vir akkurate metings, is 'n platinumsilinder in 1889 gemaak, en sedertdien as die definisie van die kilogram gebruik. Die massa van hierdie prototipe het egter oor tyd gewissel in vergelyking met replikas wat daarvan gemaak is, wat daartoe gelei het dat die CGPM in 2011 beslis het dat die kilogram toekomstig in terme van die Konstante van Planck gedefinieer moet word. Omdat die tegnologiese middele nog nie gereed was nie, is die finale besluit eers tot 2014 uitgestel, en toe weer tot 2018. Op 16 November 2018 is die verandering goedgekeur, en die nuwe definisies het op 20 Mei 2019 in werking getree. 

Die nuwe definisie van die SI-basiseenhede spruit uit 'n herdefinisie van Planck se konstante as presies , sodat die kilogram in terme van die sekonde, die meter en Planck se konstante gedefinieer word.

Dit is die enigste SI-basiseenheid met 'n SI-voorvoegsel as deel van die naam. Dit is ook die enigste SI-eenheid wat steeds gedefinieer word as 'n kunsproduk eerder as 'n fundamentele fisiese eienskap wat gereproduseer kan word in verskillende laboratoriums. 


</doc>
<doc id="47900" url="https://af.wikipedia.org/wiki?curid=47900" title="Nelson Mandela-universiteit">
Nelson Mandela-universiteit

Die Nelson Mandela-universiteit (NMU) is 'n tersiêre opleidingsinstansie in Suid-Afrika wat grotendeels in Port Elizabeth gesetel is. Die universiteit het vanaf sy stigting tot in 2005 as die Universiteit van Port Elizabeth (UPE) bekendgestaan, daarna as die Nelson Mandela Metropolitaanse Universiteit en van 23 Junie 2016 eenvoudig as die Nelson Mandela-universiteit.


Die Suidkampus is 'n reuse kompleks van omtrent 830 hektaar wat voorheen deur die Stadsraad van Port Elizabeth geskenk is. In 1983 word die gebied tot natuurreservaat verklaar.

Die universiteit bestaan tans uit die volgende kampusse:


</doc>
<doc id="47906" url="https://af.wikipedia.org/wiki?curid=47906" title="Platinum">
Platinum

Platinum is 'n chemiese element met die chemiese simbool Pt en 'n atoomgetal van 78. Die naam van die element is afgelei vanaf die Spaanse term "platina del Pinto", wat letterlik vertaal word na “kleine silwer van die Pintorivier”. Dit is deel van die Groep 10 elemente in die periodieke tabel van elemente. Platinum is redelik dig, pletbaar, smeebaar, 'n edelmetaal, en 'n oorgangsmetaal. Die kleur daarvan is gryswit, dit is korrosiebestand en word gevind in sommige nikkel- en koperertse saam met vrye elemente. Platinum word gebruik in juweliersware, laboratoriumtoerusting, elektriese kontakpunte en elektrodes, platinum weerstandtermometers, tandartse se toerusting en katalitiese omsetters.


</doc>
<doc id="47910" url="https://af.wikipedia.org/wiki?curid=47910" title="Radionuklied">
Radionuklied

'n Radionuklied, ook genoem 'n radioaktiewe isotoop of 'n radioïsotoop deur chemici en fisici, is 'n atoom met 'n onstabiele kern. Hierdie kern word gekenmerk deur oortollige energie wat oordraagbaar is na 'n nuutgevormde stralingsdeeltjie binne die kern, of na 'n atomiese elektron. Die radionukliede ondergaan radioaktiewe verval deur hierdie proses, en straal gammastrale uit en/of subatomiese deeltjies. Hierdie deeltjies konstitueer ioniserende uitstraling. Radionukliedes mag natuurlik voorkom, maar kan ook kunsmatig geproduseer word.

Dit speel 'n belangrike rol in die tegnologieë wat ons van voedsel, water en goeie gesondheid voorsien.


</doc>
<doc id="47918" url="https://af.wikipedia.org/wiki?curid=47918" title="Vuvuzela">
Vuvuzela

Die Vuvuzela of sokkerhoring is 'n Suid-Afrikaanse blaasinstrument wat van hout of plastiek gemaak word en 'n monotone noot produseer as dit geblaas word. Deur die spanning op die lippe te verander kan hoër note ook voorgebring word. Vuvuzelas is ongeveer een meter lank en kan 'n klank van tot 130 desibel voortbring. Dit klink soos 'n diep sirene of 'n olifant se trompetter. Die instrument word hoofsaaklik deur toeskouers tydens sokkerwedstryde geblaas.

Die gebruik van Vuvuzelas is omstrede en kan spelers en afrigters se aandag aftrek. Tydens die 2009 Sokker-Konfederasiebeker kla kommentators en omroepers dat vuvuzelas te veel lawaai maak. Ondanks die protes van kommentators en die Spaanse sokkerspeler Xabi Alonso het FIFA besluit om nie vuvuzelas tydens die FIFA Sokker-Wêreldbekertoernooi in 2010 te verbied nie.

Op 12 Junie 2010, op die tweede dag van die toernooi, spreek Ronaldo ook sy teenkanting teen die instrument uit omdat dit spelers se konsentrasie op die veld beïnvloed.



</doc>
<doc id="47919" url="https://af.wikipedia.org/wiki?curid=47919" title="Xabi Alonso">
Xabi Alonso

Xabier Alonso Olano, kortweg Xabi Alonso (gebore op 25 November 1981 in Tolosa) is 'n Spaanse sokkerspeler wat in die Baskeland gebore is. Hy speel sedert 2014 as sentrale midvelder vir FC Bayern München. Xabi Alonso is die seun van Miguel Ángel Alonso en die jongste broer van Mikel Alonso, wat beide op hul tyd professionele sokkerspelers was.

Xabi Alonso het protes aangeteken teen die gebruik van Vuvuzelas en gevra dat dit verban moet word. Die versoek het egter op dowe ore geval en FIFA het besluit om dit wel tydens die FIFA Sokker-Wêreldbekertoernooi in 2010 toe te laat.


</doc>
<doc id="47921" url="https://af.wikipedia.org/wiki?curid=47921" title="FIFA Sokker-Wêreldbekertoernooi in 1942">
FIFA Sokker-Wêreldbekertoernooi in 1942

Die 4de FIFA Sokker-Wêreldbekertoernooi (Engels: "FIFA World Cup") is oorspronklik vir 1942 beplan, maar is weens die uitbreek van die Tweede Wêreldoorlog afgelas.

Op 13 Augustus 1936 stel Nazi-Duitsland hulself as kandidaat beskikbaar om die toernooi aan te bied tydens FIFA se 23ste kongres in Berlyn. Aansluitend het Brasilië hulself beskikbaar gestel. Die toernooi is egter afgelas voordat dit aan een van die twee lande toegewys is. In Junie 1939 stel Argentinië hulself ook beskikbaar.

As gevolg van die oorlog is daar ook nie 'n toernooi in 1946 aangebied nie. Die volgende FIFA Sokker-Wêreldbekertoernooi is in 1950 in Brasilië aangebied.



</doc>
<doc id="47923" url="https://af.wikipedia.org/wiki?curid=47923" title="FIFA Sokker-Wêreldbekertoernooi in 1978">
FIFA Sokker-Wêreldbekertoernooi in 1978

Die 11de FIFA Sokker-Wêreldbekertoernooi (Spaans: "Copa Mundial de Fútbol – Argentina '78"; Engels: "FIFA World Cup") is vanaf 1 tot 25 Junie 1978 in Argentinië aangebied. Dit was die eerste Sokker-Wêreldbekertoernooi wat in Argentinië aangebied is en die vierde in Suid-Amerika.

16 nasionale sokkerspanne het aan die FIFA Sokker-Wêreldbekertoernooi in 1978 deelgeneem. Die spanne is in vier groepe verdeel, waarvan die twee beste spanne van elke groep na die tweede rondte deurgedring het. Die boonste spanne van albei groepe het in die eindstryd ontmoet, terwyl die tweede spanne in die klein finale gespeel het. Argentinië wen die trofee nadat hulle Nederland met 3–1 in die eindstryd klop en sodoende hulle eerste wêreldbeker inpalm. Argentinië was ook die vyfde gasheer na Uruguay in 1930, Italië in 1934, Engeland in 1966 en Wes-Duitsland in 1974 wat die toernooi gewen het. Brasilië eindig in die derde en Italië in die vierde plek.

Die FIFA Sokker-Wêreldbekertoernooi in 1978 is tydens die militêre diktatuur wat in 1976 tydens 'n staatsgreep aan bewind gekom het beslis. Dié regse militêre diktatorskap is vir die ontvoering en verdwyning van sowat 30 000 mense tydens 'n soort burgeroorlog teen linkse guerillas en intellektuele verantwoordelik. Die destydse Argentynse bewind het die toernooi vir die tentoonstelling van 'n "suiwer Argentinië" misbruik en na die titelverowering net 'n kort gewildheid onder Argentyne beleef.

Die Suid-Afrikaanse nasionale sokkerspan het nie aan die toernooi deelgeneem nie omrede hulle nie 'n lid van FIFA was nie. Die nasionale sokkerspanne van Iran en Tunisië het vir die eerste keer aan 'n Sokker-Wêreldbekertoernooi deelgeneem. Dit was die laaste toernooi met die oorspronklike getal van 16 nasionale sokkerspanne; vir die volgende FIFA Sokker-Wêreldbekertoernooi in 1982 in Spanje is die getal tot 24 verhoog.

Argentinië is op 6 Julie 1966 in Londen, net voor die FIFA Sokker-Wêreldbekertoernooi in 1966 in Engeland, deur FIFA gekies as die gasheer vir die FIFA Sokker-Wêreldbekertoernooi in 1978. Die enigste ander kandidaatland was Meksiko, maar nadat dié land die FIFA Sokker-Wêreldbekertoernooi in 1970 toegewys is, het Meksiko voor die stemming hulself onttrek. Gelyktydig is die FIFA Sokker-Wêreldbekertoernooi in 1974 aan Wes-Duitsland toegewys en die FIFA Sokker-Wêreldbekertoernooi in 1982 aan Spanje.

Die gasheer Argentinië en die verdedigende kampioen Wes-Duitsland het outomaties vir die FIFA Sokker-Wêreldbekertoernooi in 1978 gekwalifiseer. Van die 14 oorblywende plekke is ag vir nasionale sokkerspanne van UEFA (Europa) gereserveer, drie vir CONMEBOL (Suid-Amerika), een elk vir CAF (Afrika) en CONCACAF (Karibiese gebied, Noord- en Sentraal-Amerika) asook een gedeelte vir AFC (Asië) en OFC (Oseanië). Een plek is tydens 'n uitspeelwedstryd tussen UEFA en CONMEBOL beslis.

Die volgende 16 spanne het vir die finale toernooi gekwalifiseer

Wedstryde is in die volgende stede gespeel:

Die wedstryde was in twee fases opgedeel, naamlik die eerste groepuitdunne en die tweede groepuitdunne met die aansluitende eindstryd. Die loting is op 14 Januarie 1978 in die Centro Cultural General San Martín van Buenos Aires gehou.

16 spanne het aan die eerste groepuitdunne deelgeneem. Die boonste twee spanne in elke groep dring na die tweede rondte (die tweede groepuitdunne) deur. In die tweede groepuitdunne dring net die boonste span van albei groepe in die eindstryd deur en die tweede span van albei groepe in die klein finale vir die derde plek.

In 1986 het FIFA 'n verslag gepubliseer waarin al die deelnemende spanne van elke Sokker-Wêreldbekertoernooi insluitende die destydse FIFA Sokker-Wêreldbekertoernooi in 1986 geranglys is volgens vordering in die kompetisie, algehele resultate en kwaliteit van die meedinger. Die ranglys vir die 1978-toernooi is soos gevolg:



</doc>
<doc id="47930" url="https://af.wikipedia.org/wiki?curid=47930" title="Skuifmodulus">
Skuifmodulus

In materiaalkunde en sterkteleer, word die skuifmodulus gedefinieer as die verhouding tussen skuifspanning en trekspanning, aangedui deur "G", soms "S" of "μ".

waar

Die skuifmodulus word gewoonlik in gigapascal (GPa) uitgedruk.


</doc>
<doc id="47931" url="https://af.wikipedia.org/wiki?curid=47931" title="Massamodulus">
Massamodulus

Die massamodulus ("K") van 'n stof meet die stof se weerstand tot uniforme samepersing. Dit word gedefinieer deur die toename in druk wat nodig is om 'n gegewe relatiewe afname in volume te veroorsaak. Die basiseenheid hiervan is die pascal.
Byvoorbeeld, gestel 'n yster kanonbal met 'n massamodulus van 160 GPa moet 0,5% in volume verminder word. Dit benodig dan 'n druk vermeerdering van 0,005 × 160 GPa = 0,8 GPa.


</doc>
<doc id="47932" url="https://af.wikipedia.org/wiki?curid=47932" title="Poisson se verhouding">
Poisson se verhouding

Poisson se verhouding (ν), vernoem na Siméon Poisson, is die verhouding, wanneer 'n voorwerp gestrek word, van die sametrekking of transversale spanning (loodreg tot die toegepaste lading) tot die uitstrekking of aksiale spanning (in die rigting van die toegepaste lading).

Wanneer 'n kubus van 'n sekere materiaal in 'n rigting gestrek word, sal dit neig om te krimp (in uitsonderlike gevalle uitset) na die ander twee rigtings loodreg tot die rigting van die strekkrag. In teenstelling, indien 'n kubus van 'n sekere materiaal saamgepers word in 'n rigting, sal dit neig om uit te sit (in uitsonderlike gevalle krimp) in die ander twee rigtings. Hierdie verskynsel word die Poisson effek genoem. Die Poisson verhouding of Poisson se verhouding, "ν" (nu) is die peil van die Poisson effek.

Die Poisson-verhouding van 'n stabiele, isotropiese, lineêr elastiese materiaal kan nie minder as -1,0 of groter as 0,5 wees nie, weens die vereiste dat die elastiese modulus, die skuifmodulus en massamodulus positiewe waardes beskik. Die meeste materiale se Poisson-verhouding strek van 0,0 en 0,5. 'n Perfekte, onsaampersbare materiaal wat vervorm by klein spannings sal 'n Poisson-verhouding van presies 0,5 gee. Stale en rigiede polimere soos gebruik binne hul ontwerpsgrense (dit is voor die punt waar die materiaal onder druk ingee of vervorm) sal gewoonlik 'n waardes gee vanaf omtrent 0,3 wat toeneem tot 0,5 na vervorming. Dit gebeur teen 'n konstante volume. Rubber het 'n Poisson-verhouding van nagenoeg 0,5. Kurk se Poisson-verhouding is naby 0, wat baie min samepersing toon onder druk. Sommige materiale, merendeels polimeer skuime, het 'n negatiewe Poisson-verhouding – hulle word dikker in die loodregte rigtings. Anisotropiese materiale kan selfs Poisson-verhoudings bo 0,5 toon in somme rigtings.

Met die aanname dat 'n materiaal saamgepers word in die aksiale rigting, sal:

waar


</doc>
<doc id="47935" url="https://af.wikipedia.org/wiki?curid=47935" title="Vickers hardheidstoets">
Vickers hardheidstoets

Die Vickers hardheidstoets is in 1924 ontwikkel deur Smith en Sandland by die Vickers Beperk as 'n alternatief vir die Brinell metode om die hardheid van materiale te meet. Die Vickerstoets is gewoonlik makliker om te gebruik teenoor ander hardheidstoetse, omdat die berekeninge onafhanklik van die inkeper is, en die inkeper kan gebruik word vir alle materiale ongeag die hardheid. Die beginsel hier is, soos met alle gewone peilings van hardheid, dat die materiaal se vermoë om plastiese vervorming te weerstaan vanaf 'n standaardbron waargeneem word. Die Vickerstoets kan gebruik word vir alle metale, en het ook een van die mees veelomvattende skale tussen hardheidstoetse. Die eenheid vir hardheid soos gegee deur die toets staan bekend as die Vickers Piramidegetal (HV) of die Diamant Piramidehardheid (DPH) en kan uit die diagonale se lengtes bereken word met:

In de meeste gevalle is die tophoek 136°; die uitdrukking word hierdeur:


Die eenhede wat gewoonlik vir HV gebruik word is in kgf/mm. Dit is nie in oorstemming met die SI-stelsel se eenhede nie. Dit kan na SI-eenhede soos MPa of GPa omgeskakel word met:

Hoewel die SI-eenheid pascal is, moet dit nie verwar word met druk wat ook in pascal gemeet word nie. Die hardheidsgetal word bepaal deur die lading wat 'n area dra, of die inkeping, en nie die area loodreg tot die krag nie. Dit is daarom nie 'n druk nie.

Die hardheidsgetal is ook nie werklik 'n ware eienskap van die materiaal nie, maar eerder 'n empiriese waarde wat gesien moet word in verband met die eksperimentele metodes en die hardheidskaal soos gebruik. Wanneer die hardheidstoets gedoen word, moet die afstand tussen die inkepings meer as 2,5 diameters weg wees sodat interaksie tussen die werksverharde streke vermy word.

Die ingee-sterkte van die materiaal kan soos volg beraam word:
waar "c" 'n konstante is soos bepaal deur geometriese faktore wat strek tussen 2 en 4.


</doc>
<doc id="47941" url="https://af.wikipedia.org/wiki?curid=47941" title="Brinell-skaal">
Brinell-skaal

Die Brinell-skaal word gekenmerk aan die inkepingshardheid van materiale deur die penetrasievermoë van 'n inkeper wat gelaai word op 'n materiaal toetsstuk. Dit is een van verskeie definisies vir hardheid in materiaalkunde en sterkteleer.

Hierdie metode is oorspronklik voorgestel deur 'n Sweedse ingenieur Johan August Brinell in 1900, en was die eerste algemene hardheidstoets wat gebruik is in metallurgie en ingenieurswese. Die grootte van die inkeping en moontlike skade aan die toetsstuk beperk die nut van hierdie toets.

Die tipiese toets gebruik 'n 10 mm diameter staalbal vir 'n inkeper met 'n 29 000 N krag. Vir sagter materiale word 'n kleiner krag gebruik, en vir harder materiale 'n wolframkarbiedbal pleks van 'n staalbal. Die inkeping word gemeet en die hardheid bereken soos volg:

waar:

Die BHG kan omgeskakel word na die breekkrag — die verhouding is afhanklik van die materiaal se eienskappe en word dus empiries bereken. Die verhouding word gebaseer op Meyer se indeks ("n") soos beskryf deur Meyer se Wet. Indien Meyer se Wet minder as 2,2 is sal die verhouding van die breekkrag tot die BHG 0,36 wees. Indien Meyer se indeks groter is, sal die verhouding toeneem. 

Die BHG word voorgeskryf deur die mees algemene toetsstandaarde (ASTM E10-08 en ISO 6506-1:2005) bo die HBW ("H" vir hardheid, "B" vir Brinell en "W" vir die materiaal van die inkeper, wolframkarbied). In vorige standaarde was HB en HBS gebruik om te verwys na die metings verkry met staal inkepers.

HBW word bereken vir beide standaarde deur die SI-eenhede te gebruik, soos volg:

waar:

Die Brinell-inkeping is dikwels moeilik om op te meet en daarom is daar party ander metodes met inkepers met ander vorme ontwikkel. Die bekendste is die Vickerstoets.


</doc>
<doc id="47942" url="https://af.wikipedia.org/wiki?curid=47942" title="Pascal">
Pascal

Pascal of PASCAL mag na die volgende verwys:



</doc>
<doc id="47949" url="https://af.wikipedia.org/wiki?curid=47949" title="Pascal (eenheid)">
Pascal (eenheid)

Die pascal (simbool: Pa) is die SI afgeleide eenheid van druk. Interne druk, spanning, Young se modulus, en breekkrag word almal in pascal gemeet. Dit word gemeet in krag per eenheid area, gedefinieer as een newton per meter kwadraat. In alledaagse lewe word die pascal waarskynlik die beste geken vanaf die meteorologiese gebruik daarvan in barometriese verslae, waar dit voorkom in die vorm van hektopascal (1 hPa = 100  Pa) of kilopascal (1 kPa = 1 000 Pa). 'n Ander algemene gebruik daarvan is by fietsbande se etikette. Een kilopascal stem ooreen met ongeveer 1% atmosferiese druk by seespieël. Een hektopascal is ekwivalent aan 1 millibar; een atmosfeer is presies gelyk aan 101,325 kPa.

Druk = Krag per area

In terme van eenheidsimbole:



</doc>
<doc id="47951" url="https://af.wikipedia.org/wiki?curid=47951" title="Newton (dubbelsinnig)">
Newton (dubbelsinnig)

Newton mag verwys na:



</doc>
<doc id="47952" url="https://af.wikipedia.org/wiki?curid=47952" title="Rassisme">
Rassisme

Rassisme of rassediskriminasie dui op die sosiale, ekonomiese of politiese diskriminasie teenoor 'n persoon (of groep persone) gebaseer op ras en/of velkleur. Dit dui nie noodwendig op die haat van een ras teenoor 'n ander nie, maar ook die uitsluiting of weiering van sekere regte en voorregte, soos destyds toegepas deur die apartheidsregering van Suid-Afrika.



</doc>
<doc id="47954" url="https://af.wikipedia.org/wiki?curid=47954" title="Digital Audio Broadcasting">
Digital Audio Broadcasting

Digital Audio Broadcasting (kort DAB) is 'n digitale uitsaaistandaard vir die terrestriële ontvangs van radioprogramme. Dit is geskik vir die frekwensieband tussen 30 MHz en 3 GHz en sluit sodoende ook satelliet- en kabelverspreiding in.

DAB is in die tydperk tussen 1987 en 2000 deur die Europese Unie se Eureka-147-projek ontwikkel. 'n Meer gesofistikeerde standaard, wat 'n merkbaar hoër oudiokompressie sonder degradering van die gehalte behels, is onder die naam DAB+ bekend gestel. Danksy DAB+ kan meer digitale radioprogramme via dieselfde kanaal versprei word. DAB en DAB+ word vir die publiek ook as "Digital Radio" bemark.

Vir die digitale kodering en kompressie van gewone DAB-radioprogramme word die standaarde MPEG-1 Laag 2 of MPEG-2 Laag 2 gebruik (die sogenaamde "Musicam"-metode). DAB+ maak gebruik van die MPEG-4 HE AAC V2-standaard (kort AAC+).

Radioprogramme in die DAB-standaard word tans orals in Duitsland, Switserland, Suid-Tirol, België, Denemarke en die Verenigde Koninkryk uitgesaai. In Frankryk bly die ontvangs van DAB+ beperk tot enkele stedelike gebiede soos Parys, Marseille en Nice (sedert 2014), en Lille, Lyon en Straatsburg (sedert 2018). In Nederland word die nuwe standaard net streeksgewys aangebied. In Italië het privaat uitsaaiers die inisiatief geneem om DAB-gebaseerde radioprogramme in die metropolitaanse gebiede van Noord-Italië te versprei. In Kanada kon DAB-programme in enkele metropolitaanse gebiede in Ontario, Quebec en Brits-Columbië tot 2011 ontvang word, terwyl Oostenryk tussen 2000 en 2008 toetse op die DAB-uitsaaivermoë gedoen het. Hierdie toetsprogramme is intussen gestaak. DAB-programme is in altesaam 40 lande wêreldwyd beskikbaar en kan deur 'n beraamde 500 miljoen luisteraars ontvang word.

In Switserland, die Verenigde Koninkryk en die Italiaanse gewes Suid-Tirol is baie FM-dienste reeds na DAB oorgeskakel. Noorweë was die eerste Europese land waar alle radiostasies, wat landswyd ontvang kan word, vroeg in 2017 na die DAB-uitsaaistandaard oorgeskakel het. Noorweë se DAB-netwerk word as die mees uitgebreide ter wêreld beskou, terwyl sowat 85 persent van Noorse huishoudings reeds oor digitale DAB- of DAB+ radiotoestelle beskik. Plaaslike radiostasies sal nog tot in 2022 Programme volgens die FM-standaard uitsaai.

Suid-Afrika was die eerste Afrikaland waar DAB-toetsdienste in die Band III en die L-Band vanaf 1997 in Johannesburg uitgesaai is. Hierdie toetsprogramme is in November 1999 deur DAB-weergawes van sewe gereëlde FM- en AM-radioprogramme vervang wat oor lisensies vir Gauteng beskik. Die digitale radiokanale word deur openbare en privaat uitsaaiers versprei en bied 'n verskeidenheid programme soos geselsradio, popmusiek, kwaito en klassieke musiek. Een van die programme het vanaf Mei 2000 ook bykomende dienste soos eksperimentele PAD-skyfievertoning en dinamiese etiketdienste aangebied. Danksy die huidige Band III Enkelfrekwensie-netwerk met twee uitsenders, wat in 2001 ingestel is, kan DAB-radioprogramme teoreties deur sowat 18 persent van die Suid-Afrikaanse bevolking ontvang word.

DAB+-toetsprogramme word tans deur die Suid-Afrikaanse Uitsaaikorporasie in samewerking met die Nasionale Vereniging van Uitsaaiers in Johannesburg en Pretoria uitgesaai. Die DAB+ lisensie vir Johannesburg en Pretoria is in Januarie 2019 verleng vir 'n verdere periode van agt maande.





</doc>
<doc id="47958" url="https://af.wikipedia.org/wiki?curid=47958" title="Prestasieverbetering">
Prestasieverbetering

Prestasieverbetering is 'n konsep wat dui op die meting van 'n spesifieke proses se uitsette ten einde die effektiwiteit van die proses te verbeter. Prestasieverbetering kan toegepas word op die prestasie van prosesse ("bv. vervaardigingsprosesse"), individue ("bv. atlete"), spanne ("bv. sportspanne, besigheidspanne") of organisasies ("bv. ondernemings, nywerhede").

Met betrekking tot besigheidsontwikkeling, dui prestasieverbetering op die besigheidsverandering wat te weë gebring word as die bestuur van 'n onderneming die huidige prestasie meet en dan stappe doen om die prestasievlakke van die onderneming te verbeter ten einde hoër uitsette, laer koste en beter effektiwiteit te bereik. Bestuurstappe wat geneem kan word sluit die volgende in: sosiale- en kultuurveranderings, infrastruktuurveranderings asook ekonomiese- en finansiële veranderings.

Prestasie kan deur die volgende twee definisies beskryf word:

Prestasieverbetering kan op verskeie vlakke geskied:

Besigheidsprosesbestuur- en verbetering is 'n sikliese toepassing van:


</doc>
<doc id="47962" url="https://af.wikipedia.org/wiki?curid=47962" title="Wilhelm Busch">
Wilhelm Busch

Heinrich Christian Wilhelm Busch (* 15 April 1832 in Wiedensahl naby Hannover; † 9 Januarie 1908 in Mechtshausen) was een van die invloedrykste humoristiese digters en grafiese kunstenaars in Duitsland. Hy word deur sommige deskundiges as een van die baanbrekers van die moderne strokiesverhaal beskou.

Ná sy opleiding in Düsseldorf, Antwerpen en München het hy vir die tydskrif "Fliegende Blätter" vanaf 1858 talle humoristiese beeldverhale geteken en van berymde tekste voorsien. Sy lewendige teken- en skryfstyl en sy treffend gesketste karakters uit die kleinburgerlike wêreld, soos "Max und Moritz" (1856), "Die fromme Helene" (1872) en "Hans Huckebein" (1872), het by die publiek baie gewild geraak. Teen die 1870's was Busch reeds een van die bekendste persoonlikhede in Duitsland. Toe hy in 1908 oorlede is, is hy by die klassieke meesterskrywers van die Duitse humoristiese literatuur gereken.

Baie van Busch se tweereël-strofes en -spreuke (soos "Vater werden ist nicht schwer, Vater sein dagegen sehr" - "Dit is nie moeilik om 'n pa te word nie, maar baie moeilik om een te wees") het in Duits tot dikwels gebruikte uitdrukkings ontwikkel. Met sy satiriese tekste het Busch dikwels die kenmerke van spesifieke maatskaplike groepe bespot. So lewer hy in sy beeldverhale kritiek op die selftevredenheid en twyfelagtige morele opvattings van kleinburgers en die bigotterie van burgerlike en geestelike persoonlikhede.

Opvallend was die diskrepansie tussen die humoristiese werk van Busch en sy eie persoonlikheid. Hy was 'n ernstige mens wat hom na binne gekeer en oor baie jare 'n teruggetrokke lewe op die platteland gevoer het. Aan sy suksesvolle beeldverhale het hy self min waarde geheg. Aanvanklik was hulle vir Busch net 'n kans om sy brood te verdien - nadat hy sy kunsstudies nie voltooi het nie, het hy in geldnood verkeer en was in finansiële opsig jare lank van sy ouers afhanklik.

Busch het pogings onderneem om homself as skilder te bekwaam, maar het nooit daarin geslaag om aan sy eie streng maatstaf te voldoen nie. Hy het die meeste van sy skilderye self vernietig, en dié wat bewaar gebly het lyk dikwels op improvisasies of vlugtige kleursketse. Hulle kan ook nie maklik by een van die bekende kunsrigtings gereken word nie, ofskoon hy blykbaar met sy landskapstonele en skilderye van figure sekere elemente van die klassieke Vlaamse en Hollandse skilderkuns (veral dié van Frans Hals en Adriaen Brouwer) op 'n realistiese manier verder ontwikkel het.

Sy liriese werke en sy prosa, wat sterk deur Heinrich Heine beïnvloed is, het by die breë leserspubliek, wat sy naam steeds met beeldverhale verbind het, geen aanklank gevind nie. Die afskaal van verwagtinge as kunstenaar en mens is dan ook motiewe wat sowel in sy beeldverhale asook sy literêre werke voorkom.

Die grootste deel van sy nalatenskap word tans in die Wilhelm-Busch-museum in Hannover bewaar.


</doc>
<doc id="47965" url="https://af.wikipedia.org/wiki?curid=47965" title="Ekonomiese materialisme">
Ekonomiese materialisme

Ekonomiese materialisme, ook stofaanbidding, verwys na die manier hoe 'n persoon of groep verkies om hul hulpbronne, veral geld en tyd, aan te wend. 
'n Materialis is die benaming vir iemand wat aardse besittings hoog op prys stel. 
In die algemene gebruik verwys die begrip meer spesifiek na 'n persoon wat hoofsaaklik rykdom en weelde najaag. Partykeer sal so ’n persoon as ’n “opsigtelike verbruiker” (Engels: "conspicuous consumer") uitstaan.

Vanuit baie oorde, onder andere geloof, omgewingsbewaring en maatskaplike aktivisme, word ekonomiese materialisme teengestaan.

Baie gelowe is gekant teen materialisme, omrede dit ’n wig indryf tussen die mens en sy geestelike lewe óf omrede dit tot ’n sedelose leefstyl lei. 
Heelparty sosiale aktiviste voer aan dat materialisme dikwels op maatskaplike euwels uitloop, soos oorlog, misdaad, armoede, onderdrukking en volkslagting. Daarby bied materialisme dikwels geen sin vir die menslike bestaan nie.
Omgewingsbewustes reken materialisme as onvolhoubaar, veral as dit saam met bevolkingsgroei gepaard gaan, vanweë dit omgewingsagteruitgang vererger.


</doc>
<doc id="47966" url="https://af.wikipedia.org/wiki?curid=47966" title="2002 Super 12-seisoen">
2002 Super 12-seisoen

Die 2002 Super 12-seisoen het in Februarie 2002 afgeskop met voorseisoenwedstryde wat van middel Januarie gespeel is. Dit het op 25 Mei ten einde geloop. Die skedule was oor ’n tydperk van 3½ maande met 69 wedstryde waarvan elke span een keer teen elk van die elf ander spanne gespeel het (in ’n rondomtalietoernooi) plus twee halfeindrondes en een eindronde. Elke span het een loslootjie oor die twaalf rondes gekry.









</doc>
<doc id="47967" url="https://af.wikipedia.org/wiki?curid=47967" title="Deepwater Horizon-oliestorting">
Deepwater Horizon-oliestorting

Die Deepwater Horizon-oliestorting is 'n katastrofiese oliestorting in die Golf van Meksiko en word as die grootste oliestorting in die VSA se geskiedenis beskou. Die olie kom uit die seebodem uit 'n boorgat wat oopgebreek het na 'n ontploffing op die Deepwater Horizon olieboorplatform op 20 April 2010. Die ontploffing het die dood van 11 werkers op die platform veroorsaak en 'n verdere 17 werkers is beseer. 98 Mense het die ongeluk oorleef sonder enige ernstige beserings.

Die olielek is sowat 1500 meter onder die seevlak. Beramings van die hoeveelheid olie wat gestort word wissel van BP se huidige beraming van 5000 vate per dag tot soveel as 100 000 vate ru-olie per dag. Die presiese vloeitempo is onseker – deels omdat BP geweier het om onafhanklike wetenskaplikes toe te laat om akkurate metings te neem – en is steeds 'n omstrede besprekingspunt. Die oliekol op die oppervlak beslaan 'n gebied van 6500 vierkante kilometer met die omvang daarvan wat daagliks wissel afhangende van die weerstoestande. Wetenskaplikes het ook enorme onderwater oliepluime ontdek wat nie vanaf die oppervlak sigbaar is nie.

BP (voorheen British Petroleum) is die operateur en hoofontwikkelaar van die Macondo Prospect olieveld, wat na raming sowat 50 miljoen vate ru-olie bevat. BP met 'n 65% aandeel is die hoof aandeelhouer. Anadarko Petroleum Corporation en 'n filiaal van Mitsui is ook noemenswaardige aandeelhouers. BP het die Deepwater Horizon boorplatform gehuur van die maatskappy Transocean.

Die V.S.A regering het BP as die verantwoordelike party vir die insident uitgewys en amptenare het aangedui dat hulle die maatskappy verantwoordelik gaan hou vir al die skoonmaakkostes wat spruit uit die oliestorting. BP het verantwoordelikheid aanvaar vir die oliestorting en skoonmaakkostes maar het aangedui dat hulle nie blaam dra vir die ongeluk nie aangesien die platform deur Transocean personeel bedryf is. Hierdie insident is die derde ernstige ongeluk by 'n BP-bestuurde aanleg in die V.S.A die afgelope vyf jaar. Dit volg op die Texas City Raffinadery-ontploffing in 2005 en die Prudhoe Bay-oliestorting in 2006. Hierdie vorige insidente is toegeskryf aan swak veiligheids- en bestuursmaatreëls en het daartoe bygedra dat BP se aansien en markwaarde aansienlike skade gely het.

Op 12 Julie 2010 het 'n onderwaterrobot 'n nuwe kap oor die lekkende oliebron geplaas. Die kap se kleppe is oor 'n paar dae gesluit, die laaste op Donderdag, 15 Julie. In die eerste 48 uur na die sluiting blyk dit asof geen olie meer uit die bron (of elders) ontsnap nie.


</doc>
<doc id="47969" url="https://af.wikipedia.org/wiki?curid=47969" title="Clive Derby-Lewis">
Clive Derby-Lewis

Clive John Derby-Lewis (Kaapstad, 22 Januarie 1936 – 3 November 2016) was 'n voormalige Suid-Afrikaanse parlementslid, eers vir die Nasionale Party en toe vir die Konserwatiewe Party. Hy is tot lewenslange tronkstraf gevonnis vir sy aandeel in die sluipmoord op die SAKP-leier Chris Hani. Hy het die vuurwapen waarmee die misdaad gepleeg is aan Janusz Waluś verskaf. Derby-Lewis het in sy getuienis verklaar dat hy nie geweet het dat Waluś die wapen wou gebruik om Hani te skiet nie. Beide het aanvanklik die doodstraf ontvang, maar dit is na lewenslange tronkstraf verander toe die doodstraf afgeskaf is.

Derby-Lewis is in 2008 vir gewone parool en daarna vir mediese parool aanbeveel, maar die owerhede het volstrek geweier om dit uit te voer. Derby-Lewis het die hof herhaaldelik genader om die onregmatige weiering van sy parool te betwis. Op 29 Mei 2015 het regter Selby Baqwa beveel dat die gevangenisdiens, die Minister van Korrektiewe dienste, en die Mediese paroolraad Derby-Lewis se paroolvoorwaardes teen 5 Junie moet vasstel. Die staat is ook gelas om sy regskoste te betaal.

Hy het 21 jaar tronkstraf uitgedien en is begin November 2016 in die Eugène Marais-hospitaal in Pretoria aan gevorderde longkanker oorlede.

Derby-Lewis, wat in Kaapstad gebore is, was 'n Afrikaner van Duitse en Skotse afkoms. Hy het in Kimberley grootgeword en sy opleiding aan die destydse "Christian Brothers"-kollege ontvang. Hy het sy klerkskap as 'n geoktrooieerde rekenmeester voltooi en by 'n rekeningkundige sowel as 'n olie-maatskappy gewerk. Hy was ook 'n buitengewone leraar van die "Holy Communion at Blessed Sacrament Church" in Johannesburg voordat hy die Rooms-Katolieke Kerk in die vroeë 1980's verlaat het. Hy het later by die Afrikaanse Protestantse Kerk aangesluit en was destyds 'n stoere ondersteuner van Apartheid.

Hy het negentien jaar as 'n vrywilliger in die Suid-Afrikaanse Burgermag gedien en was die jongste bevelvoerder van die Witwatersrand se "Rifles Regiment". Hy het later die John Chard-medalje vir lang en voortreflike diens ontvang.

Derby-Lewis het by die Nasionale Party aangesluit en was 'n stadsraadslid vir Bedfordview (1972–1977), die onderburgemeester (1973–1974) en uiteindelik die burgemeester (1974–1975), asook 'n "vryman" van Johannesburg se mini-stadsraad. Hy het Edenvale in die Transvaalse Provinsiale Raad (1972–1981) verteenwoordig, waar hy vir 'n paar jaar as die Nasionale Party se woordvoerder vir onderwys en hospitaaldienste opgetree het. Hy dien ook op die direksies van verskeie ander liggame, insluitend hospitale, laer- en hoërskole, asook 'n skool vir fisies gestremde kinders.

Deur sy politieke betrokkenheid het hy Gaye Derby-Lewis, 'n voormalige non (oorspronklik van Australië), ontmoet. Hulle het in 1986 getrou.


</doc>
<doc id="47972" url="https://af.wikipedia.org/wiki?curid=47972" title="Janusz Waluś">
Janusz Waluś

Janusz Waluś (uitspraak: Janoesj Waloes; gebore 1953 in Zakopane, Klein-Pole) is 'n Poolse immigrant met Suid-Afrikaanse burgerskap wat die voorsitter van die Suid-Afrikaanse Kommunistiese Party Chris Hani op 10 April 1993 vermoor het.

Waluś is op 14 Januarie 1953 in 'n kommunistiese Pole gebore. Hy emigreer in 1981 na Suid-Afrika, ontvang 'n permanente verblyfpermit, en sluit hom by sy pa en broer in Suid-Afrika aan. In 1987 ontvang hy Suid-Afrikaanse burgerskap.

Die tydsberekening van die moord, net voor die eerste demokratiese verkiesing in Suid-Afrika, het aansienlike politieke spanning in die land veroorsaak. Slegs Nelson Mandela se persoonlike pleidooi vir kalmte kon uiteindelik die situasie ontlont.

Die moord het uiteindelik nie die onderhandelinge en die oorgang na 'n nuwe bedeling beïnvloed nie. Waluś en sy medepligtige, Clive Derby-Lewis is beide ter dood veroordeel, maar die vonnis is later na lewenslank verander nadat doodstraf in 1995 in Suid-Afrika afgeskaf is. Toe Waluś sy straf hoor, het hy die volgende oor die ANC te sê gehad:


</doc>
<doc id="47975" url="https://af.wikipedia.org/wiki?curid=47975" title="Premier League">
Premier League

Die Premier League is Engeland se professionele eersteliga in sokker sedert 1992. Voor die instelling van die Premierliga deur die The Football Association (FA), is die Engelse sokkerkampioen bepaal deur die wenner van uitspeelwedstryde tussen die topspanne van elke streekliga.

Die drie onderste spanne aan die einde van die kompetisie relegeer na die Championship (die tweede nivo in Engelse klubsokker).




</doc>
<doc id="47977" url="https://af.wikipedia.org/wiki?curid=47977" title="Carisbrook">
Carisbrook

Carisbrook is 'n sportstadion in Dunedin, Nieu-Seeland. Dit is die stad se plaaslike en internasionale rugbystadion, maar is ook al gebruik vir ander sportsoorte soos krieket, sokker, rugbyleague en motocross. Carisbrook was het ook al 'n konsert van Joe Cocker aangebied asook voorwedstrydkonserte in die 1990's. In 2011 het Carisbrook sy deure gesluit om plek te maak vir die Forsyth Barrstadion by die Universiteitsplaza in Noord-Dunedin.

Die stadion het sedert die 1990's dag- en aandwedstryde aangebied. Dit staan plaaslik bekend as "Die Brook" en wêreldwyd soms as die "House of Pain" weens die feit dat rugbytoerspanne gesukkel het om oorwinnings te behaal in die stadion. Carisbrook is tydens die Rugbywêreldbeker 1987 en die Krieketwêreldbeker 1992 ingespan.

Die stadion is geleë in die Caversham-voorstad aan die voet van die Glen, 'n steil vallei, en lê tussen die Suid-Eiland hoofspoorlyn en Hillside Ingenieurswerke. Die stadsentrum is ongeveer 3 kilometer noordoos van die stadion en die Staatsnelweg 1 loop naby die noordelike grens van die stadion verby.

Carisbrook is vernoem na die landgoed van 'n vroeë koloniale setlaar, James Macandrew (die landgoed is vernoem na 'n kasteel in die Eiland Wight). Die stadion is ontwikkel gedurende die 1870's en is die eerste keer gebruik vir 'n internasionale krieketwedstryd in 1883 toe Otago teen 'n span van Tasmanië gespeel het. Sedert 1908 word internasionale rugbywedstryde op die stadion gespeel en sedert 1955 word krieket op 'n meer gereelde basis gespeel.

Die stadion was die tuisveld van die Highlanders in die Super 14 en Otago in die Air New Zealand-beker wat na Forsyth Barr-stadion verhuis het. Dit was vroeër ook die tuisveld van Otago krieket (wat na die Universiteitsovaal te Loganpark verhuis het in die vroeë 2000's) en die Otago sokkerspan in die Nieu-Seelandse Sokkerkampioenskap (wat in die 2008-'09-seisoen na Sunnyvalepark verhuis het).


</doc>
<doc id="47978" url="https://af.wikipedia.org/wiki?curid=47978" title="Poema">
Poema

Die poema ("Puma concolor"), voorheen bekend as die bergleeu, is ’n soogdier van die familie Felidae, wat eie is aan die Amerikas. Hierdie groot, enkellopende katsoort het die grootste verspreidingsgebied van alle groot wilde landsoogdiere in die Westelike Halfrond, 'n hougebied wat vanaf Yukon in Kanada tot die suidelike Andesgebergte van Suid-Amerika strek. As ’n aanpasbare, wyd voorkomende spesie, hou die poema in bykans elke groot Amerikaanse habitat. Die poema kan uitgeken word aan sy groot, katagtige voorkoms, met 'n egalige geelbruin pels en lang stert. ’n Volwasse poema se stert kan nagenoeg een meter lank word, wat sowat ’n derde tot die helfte van sy liggaamslengte beslaan. Dit is die tweede swaarste kat op die twee vastelande, naas die jaguar. Ondanks die poema se bonkige voorkoms, is hy nader verwant aan die kleiner katsoorte, waaronder die huiskat, as aan enige subspesie van die leeu (en gevolglik was die benaming bergleeu nog altyd misleidend).

Die poema, wat meestal teen dagbreek en sononder aktief is, is ’n doeltreffende jagter wat sy prooi óf voorlê óf bekruip en dan bespring. Die dieet bestaan uit ’n groot verskeidenheid hoefdiere, waaronder takbokke, elk, Amerikaanse eland ("moose"), dikhoringskaap, sowel as beeste, perde en skape, veral in die noordelike dele van die Amerikas, ten prooi geval word. Nieteenstaande sal daar ook jag gemaak word op klein insekte- en knaagdierspesies. Hierdie katsoort verkies habitatte met digte onderbos en rotsagtige gebiede om hul prooi beter te bekruip, maar sal ook tuis in die oop veld wees. Die poema is territoriaal van aard, en word in lae bevolkingsdigthede aangetref. Territoriumgroottes hang grotendeels af van die terrein, plantegroei en die hoeveelheid prooi wat voorkom. Hoewel dit ’n groot roofdier is, is die poema nie noodwendig die dominante spesie in sy tuisgebied nie – daar moet onder andere om prooi meegeding word met ander roofdiere soos die jaguar, wolf, swartbeer en die grysbeer. Dit is ’n seldsame kat wat gewoonlik die mens probeer ontwyk. Die aanvalle op mense kom selde voor, ondanks ’n onlangse toename.

Vanweë die oormatige jag en menslike ontwikkeling wat sedert die Europese kolonisering van Amerika inbreuk op die poema se habitat gemaak het, het die bevolkingsgetalle in die meeste dele van die oorspronklike tuisgebied gekrimp. Die poema is veral aan die oostelike Noord-Amerika uitgeroei, met ’n afsonderlike onderbevolking wat in Florida oorleef het. Ooggetuienis beweer dat die dier besig is om in sy voormalige oostelike tuisgebied, waaronder Maine en Noord-Michigan, terug te neem. In Noord-Amerika is die poema inheems aan Wes-Kanada (veral Brits-Columbië en Yukon), Washington, Oregon en Noord-Carolina. Oregon op sigself is die tuiste vir meer as 5 000 poemas, met die hoogste voorkoms in die Blue-gebergte in die noordoostelike gedeelte van die staat en in die suidwestelike Cascade-reeks. Hul vernaamste prooi bestaan hier uit takbokke, hoewel wasbere, elke, dikhoringskape en ander soogdiere en voëls ook as voedsel dien.

Omrede die poema so wydverspreid voorkom, dra hierdie dier verskeie name, inheemse mitologiese en hedendaagse verwysings saam met hom. "Cougar", "puma" en "mountain lion" word die meeste in die Engelse taal gebruik, hoewel ander name soos "catamount", "panther", "mountain screamer" en "painter" ook soms gebesig word. Woordeboekskrywers beskou "painter" as ’n merendeels hoog-suidelike VSA taalvariant van "panther", hoewel die volksetimologie aanvoer dat die tipiese donker stertpunt ’n skilderkwas versinnebeeld.

Die poema hou die Guinness World Record vir die dier met die meeste aantal benaminge – met oor die 40 name net in Engels.

"Cougar" kan vanaf die Portugese "çuçuarana", deur Frans, vanaf die oorspronklike Tupi-woord ontleen wees. Die huidige Brasiliaanse vorm is "suçuarana". Dit kon ook vanuit Guaraní as "guaçu ara" of "guazu ara" ontleen wees.

"Puma" ken sy oorsprong deur Spaans vanuit die Quechua-taal.

Die poema is die grootste spesie onder die kleiner katsoorte. Dit word onder die subfamilie Felinae ingedeel, hoewel sy bonkige trekke met dié van die groot katte uit die subfamilie Pantherinae ooreenstem. Die Felidae-familie het na bewering sy oorsprong sowat 11 miljoen jaar gelede in Asië gehad. Taksonomiese navorsing word grootliks op mitochondriese DNS-ontleding geskoei, omrede die katfossiele wat opgediep is maar aan die skraal kant is. Daar is wel beduidende sekerheid rakende die tydperk waarin die oerspesies voorgekom het.

In die nuutste genomiese navorsing oor die Felidae, het die algemene voorsaat van die huidige "Leopardus", "Lynx", "Puma", "Prionailurus" en "Felis"-afstammelinge sowat 8 tot 8,5 miljoen jaar gelede na die Amerikas oor die Beringlandbrug getrek. Die afstammelinge het gevolglik in hierdie volgorde voortgespruit. Die Noord-Amerikaanse katsoorte het van daar sowat 3 miljoen jaar gelede Suid-Amerika binnegedring, tydens die Groot Amerikaanse Verwisseling, wat met die vorming van die Isthmus van Panama opgevolg is. Die poema is oorspronklik onder die "Felis"-genus geklassifiseer ("Felis concolor"), wat dieselfde genus is waaraan die huiskat behoort. Vanaf 1993 word die poema onder "Puma" ingedeel, saam met die jaguarandi, ’n katsoort wat ’n klein bietjie minder as ’n tiende van die poema se massa uitmaak.

Navorsing het bewys dat die poema en jaguarandi die naaste verwant is aan die moderne jagluiperd van Afrika en Wes-Asië, hoewel hierdie verband onopgeklaar bly.

Daar is al voorgestel dat die jagluiperd-afstammelinge uit die "Puma"-familie voortgespruit het in die Amerikas (sien Amerikaanse jagluiperd) en na Asië en Afrika teruggetrek het, terwyl ander navorsing daarop dui dat die jagluiperd se ontstaan in die Ou Wêreld self plaasgevind het. Die uiteensetting van die Felinae-migrasie na die Amerikas bly steeds onduidelik.

Nuutgevonde navorsing toon hoë genetiese verwantskap onder die Noord-Amerikaanse poemabevolkings, wat aan die hand doen dat hulle almal as onlangse nakomelinge vanuit ’n klein voorvaderlike katgroep gespruit het. Culver "et al." glo dat die oorspronklike Noord-Amerikaanse "Puma concolor"-bevolking gedurende die Pleistoseen-uitwissing ongeveer 10 000 jaar gelede uitgesterf het, gesamentlik met ander groot soogdiere soos die Smilodon. Noord-Amerika is toe deur ’n groep Suid-Amerikaanse poemas herbevolk.

Tot en met die laat-1990’s is soveel as 32 subspesies opgeteken. ’n Onlangse genetiese studie van mitochondriese DNS het bevind dat baie van hierdie subspesies te veel ooreenstem om as ’n onderskeie subspesie op molekulêre vlak uitgesonder te word. Uit hierdie navorsing erken die kanonieke "Mammal Species of the World" (3de uitgawe) ses subspesies, waarvan vyf uitsluitlik in Latyns-Amerika te vinde is:


Wat betref die "Florida panther", wat onder die Noord-Amerikaanse Poema ingedeel is, bly die status onseker. Dit word steeds gereeld onder die subspesie "P. c. coryi" in navorsingswerke aangetoon, wat dié met betrekking op omgewingsbewaring insluit.

Culver "et al." self het ’n lae mikrosatelliet verskeidenheid in die "Florida panther" opgemerk, wat moontlik weens inteling toegeskryf kan word. In reaksie op hierdie navorsing het een bewaringsgroep genoem dat die mate waartoe die wetenskaplikes die resultate en voorgestelde taksonomiese verdeling van Culver "et al." aanvaar, onbekend is.

Die poema is ’n slanke en ratse kat. Die volwassenes se skouerhoogte is sowat 60 tot 76 cm. Die volwasse poemamannetjies is gemiddeld 2,4 m lank, van neuspunt tot stertpunt, wat tussen 1,5 en 2,75 m kan afwissel. Die mannetjies se liggaamsmassa is ongeveer 53 tot 90 kg, met 62 kg as die gemiddelde. Selde sal 120 kg oorskry word. Die wyfies se massa wissel tussen 29 en 64 kg, met ’n gemiddelde van 42 kg. Die poema se liggaamsbou is die kleinste by die ewenaar en raak geleidelik groter soos daar na die pole beweeg word.

Die kop is rondvormig, met regop ore. Sy kragtige voorbene, nek en kake is goed aangepas om groot prooidiere vas te gryp en te klou. Vyf intrekbare kloue is op die voorpote (die een is ’n valskloutjie) en vier op die agterpote teenwoordig. Die groter voorpote en kloue word ingespan om ’n beter houvas op die prooi te kry.

Poemas kan amper so groot soos jaguars word, maar is minder gespierd en nie so sterk nie. Waar hierdie twee diere se tuisgebiede oorkruis, is die poema geneig om van ondergemiddelde grootte te wees. Die poema is omtrent so swaar soos die luiperd. Ten spyte van sy grootte word hy nie as ’n "groot kat" gereken nie, omrede die poema nie kan brul nie – die aangepaste strottehoof en gaapbeen van die "Panthera" ontbreek. Die poema kan wel soos die huiskat lae grom-, spoeg- en spingeluide voortbring, sowel as tjirp- en fluitklanke. Sy geskree is welbekend, soos in sommige van die poema se volksname (byvoorbeeld "mountain screamer") vermeld word. Tog word hierdie geskree dikwels verkeerdelik toegeskryf as die geluide/geroep van ander diere.

Die pelskleur van die poema is effekleurig (vandaar die Latynse "concolor"), maar kan grootliks tussen indiwidue en selfs sibbe verskil. Die pels is kenmerkend geelbruin, maar wissel tot silwergrys of rooierig, met ligter vlekke wat op die ken, keel, bors en binnekante van die ledemate voorkom.

Welpies word met spikkels, blou oë en kringe op hul stertjies gebore; jong poemas is vaal met donker kolle wat op hul lieste agterbly. Ongeag van die vele staaltjies wat op die teendeel toon, is daar nog geen oraloor-swart poemas (melanisme) gedokumenteer nie.

Poemas het groot pote en na verhouding die grootste agterpote in die hele katfamilie. Dit stel die kat in staat om ver te spring en kort afstande af te lê. ’n Buitengewone vertikale sprong van 5,4 m is al aangemeld. Horisontale spronge, vanuit ’n staande posisie, kan na bewering tussen 6 tot 12 m ver wees. Die poema kan ’n snelheid van tussen 55 tot 72 km/h behaal, maar sy uithouvermoë perk hom tot kort, vinnige stormlope, eerder as langafstand agtervolgings, in. Dit is ’n ligvoetige klimmer, waardeur hy hom sonder moeite van sy hondagtige mededingers kan ontglip. Ewenwel die poema nie met water vereenselwig word nie, kan hy swem.

As ’n suksesvolle, opportunistiese roofdier sal die poema bykans enige dier vreet wat hy kan vang, wat van insekte tot groot hoefdiere (van oor die 500 kg) kan varieer. Soos alle katte is dit ’n karnivoor. Die Gemiddelde Gewig van Gewerwelde Prooidiere (Engels: "Mean weight of vertebrate prey (MWVP)") is positief gekorreleer met die poema se gewig (r=0,875) en omgekeerd met die voedselnisruimte van regoor albei Amerikas bereken (r=-0,836). Oor die algemeen is die Gemiddelde Gewig van Gewerwelde Prooidiere minder in gebiede wat nader aan die ewenaar geleë is. Die prooidiere wat hoog op die poema se voorkeurlys is, sluit verskeie takbokspesies in, veral in Noord-Amerika, waar die muildierhert, witsterthert, elk en selfs groot Amerikaanse elande deur die kat platgetrek word. Ander diersoorte sluit dikhoringskape, die wilde perde van Arizona, mak perde en lewende hawe, soos beeste en skape, in. ’n Navorsingsopname oor Noord-Amerika het bevind dat 68% van alle prooidiere wat gevang word, hoefdiere is; takbokke by uitstek. Slegs die "Florida panther" se dieet is meer gevarieerd, met die bosvark en armadil wat voorkeur geniet.
’n Ondersoek wat in die Yellowstone Nasionale Park geloods is, toon dat die elk, gevolg deur die muildierhert, die poema se hoofteikens is – hierdie prooigrondslag word met die park se wolwe meegeding. ’n Studie oor die wintervangste in Alberta (November – April) het bewys dat hoefdiere meer as 99% van die poema se dieet beslaan. Indiwiduele prooiherkenning, wat deur die poema aangeleer word, is al opgemerk, deurdat party poemas selde dikhoringskape sal aanval, terwyl andere ten felste op hierdie diere sal jagmaak.

In die Sentrale en Suid-Amerikaanse tuisgebied van die poema begin die verhouding van antilope in die dieet afneem. Klein tot middelmatige soogdiere word eerder gevang, wat groot knaagdiere, soos die kapibara, insluit. Hoefdiere maak slegs 35% van alle vangste uit, wat sowat die helfte minder as in Noord-Amerika die geval is. Die rede hiervoor kan moontlik toegeskryf word aan die teenwoordigheid van die jaguar. Ander prooisoorte sluit muise, ystervarke en wildehase in. Voëls en klein reptiele word partymaal in die suidelike Amerikas geëet, hoewel dit selde in Noord-Amerika al aangeteken is. Vanweë die poema se groot tuisgebied kan nie al sy prooidiere hier gelys word nie.

Hoewel die poema in staat is om blitsvinnig te hardloop, bekruip hy oor rotslyste en digte onderbos en bome, alvorens daar op die prooidier se rug gespring en ’n verstikkende nekslag toegedien word. Van die kleiner diersoorte se nekke kan gebreek word deur ’n harde byt en die momentum waarop dit op die grond neergeslinger word.

Na raming word een groot hoefdier elke twee weke doodgemaak. Hierdie tydperk verminder aansienlik by wyfies met kleintjies, wat selfs driedaagliks moet jag sodra die poemawelpies amper volwassenheid teen 15 maande bereik het.

Die kat sleep die karkas na ’n uitgesoekte plek, versteek dit onder bossies, en keer na ’n paar dae terug om onverstoord verder daaraan te vreet. Oor die algemeen word die poema nie as ’n aasdier beskou nie, omrede hy nie sommer prooi sal verorber wat hy nie self van die gras af gemaak het nie. Tog is daar al op bokkarkasse in Kalifornië geaas, wat doelbewus om navorsingsdoeleindes agtergelaat is. Dit dig ’n meer opportunistiese gedrag aan die poema toe.

Die poemawyfie word op 1½ tot 3-jarige ouderdom geslagsryp. Sy sal gewoonlik een werpsel elke twee tot drie jaar regdeur haar vrugbare lewensjare voortbring, hoewel die geboortetussenpose selfs net ’n jaar kan wees.

Sy raak vir 8 dae oor ’n 23-dae-siklus bronstig; haar draagtyd is ongeveer 91 dae. Poemawyfies word soms as monogamisties beskou, dog daar is onsekerheid rakende hierdie bewering en veelwywery kan meermale voorkom. Paring geskied kortliks maar herhaaldelik.
Slegs die wyfies word by ouerskap betrek. Poemawyfies is heftig beskermend oor hul kleintjies en sal hulle onverskrokke teen ander roofdiere, soos die grysbeer, verdedig. Tussen een en ses welpies word per werpsel gebore; gewoonlik twee of drie. Grotte en alkowe bied beskutting om die welpies in groot te maak. Welpies word blind gebore en is aanvanklik heeltemal van hul ma afhanklik, waarna hulle op 'n ouderdom van omtrent 3 maande gespeen word. Soos hulle groter word sal hulle hul ma op rooftogte vergesel, deur eerstens die moordtoneel te besoek en na sowat 6 maande op eie houtjie klein prooidiere te jag. Volgens statistiek sal slegs een welpie uit die hele werpsel oorleef.

Jeugdiges verlaat hul moeder na so twee jaar om hul eie territoriums te gaan vestig; die poemamannetjies kies al vroeër ’n nuwe heenkome. Navorsing het bewys dat daar ’n hoër sterftekoers onder die poemas heers wat die verste van hul moederlike tuisgebied afdwaal, dikwels weens botsings met ander poemas (intraspesifieke mededinging).

Volgens navorsing in Nieu-Meksiko is die mannetjies beduidend verder as die wyfies uitmekaar verstrooi, wat meer waarskynlik sal bydra tot nie-poema habitat wat uitgebrei word en wat moontlik die meeste verantwoordelik is vir die kern-genevloei tussen die verskillende lappies habitat.

In die poema se natuurlike omgewing is die lewensverwagting tussen 8 tot 13 jaar, wat uitwerk op ’n moontlike gemiddelde van tussen 8 tot 10 jaar. ’n Poemawyfie van ten minste 18-jarige ouderdom is al deur jagters te Vancouver-eiland van kant gemaak. Poemas kan in gevangenskap tot 20 jaar oud word. Een Noord-Amerikaanse poemamannetjie, Scratch, het twee maande kort voor sy 30ste verjaarsdag in 2007 gesterf. Mortaliteitsfaktore wat die poema in die natuur kan beïnvloed, sluit onder meer gebreklikheid, siektes, mededinging met ander poemas, uithongering, ongelukke, sowel as jag deur die mens in.

Die katagtige immuniteitsgebrekvirus, ’n inheemse siekte soortgelyk aan vigs, kan ook ’n poema se gesondheid inkort.

Soos die meeste ander katsoorte voer die poema ’n alleenlopersbestaan. Waar ’n groep van twee of meer poemas opgemerk word, sal dit gewoonlik ’n poemawyfie met haar welpe wees. Twee volwassenes sal deurgaans slegs gedurende paartyd saamgesien word. Dit is ’n sku skemerdier, wat die meeste om en by rooidag en skemeraand bedrywig is.

Territoriumgroottes wissel grootliks in omvang. Volgens "Canadian Geographic" is die grondgebied van die mannetjies tussen 150 tot 1 000 km² groot, met die wyfies s’n wat omtrent die helfte hiervan is. Ander bronne vermeld ’n baie kleiner minimumoppervlak van 25 km², sowel as ’n selfs groter maksimumoppervlak van 1 300 km², vir die poemamannetjies. In Texas en die "Black Hills" van die noordelike Groot Vlaktes, VSA, is daar tuisgebiede nagespoor wat 775 km² oorskry. Die territoriums van die mannetjies kan dié van die wyfies s’n mee oorvleuel of heeltemal omsluit, maar nie met dié van ander mannetjies nie – dit vermy sodoende konflik. Die poemawyfies se territoriums sal mekaar soms effens oorvleuel.

Die wyfie lok die mannetjies en baken haar aktiwiteitsone af deur krapmerke, urineafskeiding en ontlasting. ’n Poemamannetjie kan sy gebied afmerk deur ’n hopie blare en gras bymekaar te skraap en dan daarop te urineer.

Territoriumgroottes hang grotendeels af van die terrein, plantegroei en die hoeveelheid prooi wat voorkom. Een wyfie is byvoorbeeld naby die San Andresgebergte op ’n groot tuisgebied van 215 km² gevind; weens ’n tekort aan prooi was hierdie territoriumvergroting noodsaaklik. Poemadigtheid kan vanaf 0,5 tot 7 diere (in Suid-Amerika) per 100 km² wissel.

Omrede poemamannetjies verder as die wyfies verspreid is en meer direk om paarmaats en territoriums meeding, kan konflik onvermydelik wees. Waar ’n jong poemamannetjie, byvoorbeeld, nie daarin slaag om sy ma se tuisgebied te verlaat nie, kan hy deur sy eie pa doodgemaak word. Wanneer twee mannetjies teenoor mekaar te staan kom, sal hulle vir mekaar sis- en spoeggeluide maak, wat in ’n gewelddadige bakleiery kan ontaard indien nie een kopgee nie.

Die jag en hervestiging van die poema, deur die mens, kan aggressiewe aanvalle laat toeneem, deurdat territoriums binnegedring word en die nuwe diere met die ouer, gevestigde individue slaags raak.

Die poema het die grootste tuisgebied van enige wilde landdier in die Amerikas. Hierdie sone oorspan 110 breedtegrade – vanaf die noordelike Yukon in Kanada tot by die suidelike Andesgebergte. Dit is een van slegs drie katsoorte, tesame met die los en rooikat, wat inheems aan Kanada is. Die poema se wye verspreiding is te oordeel aan sy aanpasbaarheid in bykans elke habitat: wat alle woude, laagland en bergagtige woestyne insluit. Die poema verkies streke met digte onderbos, maar sal heel tuis voel in die oop veld met min plantegroei. Ander voorkeurhabitat omvat steil canyons, platorandgebied, bergrandrotse en digte bosgebied.
Die poema is in die eerste twee eeue ná Europese kolonisering in die oostelike Noord-Amerikaanse tuisgebied uitgeroei en verdryf. Tans is hy in die meeste westelike Amerikaanse state teenwoordig, sowel as in die Kanadese Alberta en Brits-Columbië provinsies en die Yukon Grondgebied.

Daar is omstredenheid rakende ’n moontlik natuurlike herbevolking wat aan die oostelike Noord-Amerika besig is om pos te vat.

DNS-bewys steun hierdie opvatting, terwyl ’n saamgestelde kaart van gerapporteerde poemabesigtigings dui op ’n gebied wat strek vanaf die midwestelike Groot Vlaktes regdeur tot die oostelike Kanada strek. Die Quebecse natuurbewaring (plaaslik as die MRNF bekend) bedink dat die poema in hierdie provinsie ’n bedreigde spesie is, nadat vele DNS-toetse poemahare by los-paringsgebiede bevestig het. Die enigste onbetwyfelbare poemabevolking wat in die oostelike Amerikaanse streek voorkom, is die "Florida panther", wat kritiek bedreig word. Daar is poemas in Elliotsville, Maine (in die sentrale deel van die staat) opgemerk, asook in New Hampshire, waarvan waarnemings tot so onlangs as 1997 terugdateer.

In 2009 het die Michigan Departement van Natuurlike Hulpbronne bevestig dat ’n poema in Michigan se Hoër Skiereiland opgemerk is. Jong mannetjies, wat ver buitekant die grense van die konvensionele waarskynlikheidsgebied voorkom, word gewoonlik by hierdie besigtigings betrek. Hierdie tendens kan verklaar word deurdat die mannetjie groot afstande kan aflê om ’n nuwe tuisgebied te kleim wat weg van die reedsgevestigde poemamannetjies se territoriums is; al vier bevestigde poemas wat in Iowa sedert 200 van kant gemaak is, was mannetjies.

Op 14 April 2008 het die polisie ’n poema aan die noordelie deel van Chicago, Illinois, doodgeskiet. Die DNS-resultate het ooreengestem met die poemas wat in die Black Hills van Suid-Dakota woonagtig is. ’n Ander poema is minder as ’n jaar later, 5 Maart 2009, in ’n boom afgeneem en onsuksesvol deur staatsnatuurlewebioloë verdoof naby Spooner, aan die noordwestelik deel van Wisconsin.

Aan die suide van die Rio Grande word die kat in bykans elke Sentraal- en Suid-Amerikaanse land deur die International Union for the Conservation of Nature and Natural Resources (IUCN) gelys, behalwe in Costa Rica en Panama. Waar spesifieke staats- en provinsiale statistiek meer geredelik in Noord-Amerika beskikbaar is, ontbreek hierdie inligting in die poema se suidelike tuisgebied.

Die poema se totale bevolking word deur die IUCN op minder as 50 000, met ’n afwaartse neiging, geskat. Die Verenigde State se statistiek is dikwels meer optimisties, in die sin dat die poemabevolking, volgens die instansies, eintlik aan die herstel is. In Oregon is daar in 2006 terugvoering van ’n gesonde bevolking van 5 000 poemas gegee, wat bokant die verwagte 3 000-teikenmerk was. Kalifornië het hul daarop toegespits om die dier te beskerm; daar word ook op ’n soortgelyke getal poemas, tussen 4 000 en 6 000 indiwidue, geraam.

Buiten die mens is daar geen ander spesie in die natuur wat op poemas jag maak nie. Hierdie kat is nie noodwendig die hoofpredator regdeur sy gebied nie. In die noordelike tuisgebied tree die poema met ander sterk roofdiere, soos die bruinbeer en wolf, in wisselwerking.

Aan die suide moet die poema met die groter jaguar meeding. In Florida word daar met die Amerikaanse alligator te doen gekry.

Die Yellowstone Nasionale Park bied ’n mikrokosmiese ekostelsel om die wisselwerking tussen roofdiere in Noord-Amerika te bestudeer. Uit die drie groot roofdiere kom die bruinbeer as die meeste dominant voor, selfs al is die dier nie altyd daartoe in staat om ’n trop wolwe of ’n poema van sy prooi af te weer nie. Daar is bevind dat die bruin- en swartbeer 24% van poemavangste in die Yellowstone en Glacier Nasionale Park besoek het, en 10% van die karkasse aan hulself toegeëien het.

Die wolf en poema ding meer direk met mekaar om prooi mee, veral in die winter. Hoewel ’n poema sterker en meer opgewasse teenoor ’n enkele wolf staan, sal ’n alleenlopende poema nie ’n kat se kans teen ’n trop wolwe hê nie. ’n Trop wolwe kan die karkas buit en soms die poema op die plek doodmaak, soos waar ’n groot trop van veertien wolwe al ’n poemawyfie en haar welpies van kant gemaak het. Aan die ander kant loop enkellopende wolwe ook die gevaar om deur poemas gedood te word. Wolwe oefen ’n breedvoerige invloed op die poemabevolking se beweeglikheid en verspreiding uit, deur oor hul grondgebied en geleentheid om prooi baas te speel – wat hierdie katsoort se algehele gedrag ontwrig. In die Yellowstone Nasionale Park het voorlopige navorsing ’n verplasing van die poemas deur wolwe getoon. Waar daar ’n trop in die omte is, sal die poema ongemaklik om sy prooi voel, sowel as om kleintjies groot te maak. Dikwels sal ’n groot poema ’n wolf doodmaak, maar met die verskyning van ’n trop wolwe sal bordjies verhang wees. Al twee spesies is egter in staat om medium-grootte roofdiere, soos losse en prêriewolwe ("coyotes") dood te maak en gevolglik hul getalle te onderdruk.

Aan die suidelike gedeelte van sy tuisgebied deel die poema en jaguar ’n oorvleuelende tuisgebied. Waar die grondgebied oorvleuel, is die jaguar geneig om groter prooi beet te pak, terwyl die poema kleiner prooi sal vang, wat aanleiding gee tot die poema se kleiner liggaamsbou. Van dié twee katsoorte het die poema ’n groter verskeidenheid kleiner prooisoorte om van te kies.

Soos enige roofdier wat aan die bopunt van die voedselketting beweeg, beïnvloed die poema die prooibevolking. Sy jagtogte word verbind aan die verandering in die samestelling bokke wat in ’n gebied aangetref word. In Brits-Columbië het die muildierhert, ’n gunsteling onder die poemas, se getalle afgeneem, terwyl die witsterthert, wat minder gejag word, se bevolking aan die toeneem is.

Die Vancouver-eiland marmot, ’n bedreigde spesie wat inheems aan die streek met ’n digte poemabevolking is, se kwynende bevolking kan ook toegeskryf word aan poema- en wolfpredasie.

Aan die suide van Suid-Amerika is die poema 'n hoëvlakroofdier wat die guanaco-bevolking sedert die voorhistoriese tydperk beheer het.

'n Poemaperd spruit uit die kruising tussen 'n poema en 'n luiperd. Daar is drie kruisings deur Carl Hagenbeck in die laat 1890's en vroeë 1900's by sy dierepark te Hamburg, Duitsland, geteel. Die meeste het nie wasdom bereik nie. Een van hierdie kruisings is deur die Berlynse Dieretuin in 1898 aangekoop. 'n Soortgelyke kruising in die Berlynse Dieretuin wat van Hagenbeck aangekoop is, was 'n kruising tussen 'n luiperdmannetjie en 'n poemawyfie. Die een van die Hamburgse Dieretuin, in die swart en wit foto, het 'n poema-pa en 'n Indiese luiperd-ma gehad.

Oftewel 'n poemaperd uit 'n poemawyfie en luiperdmannetjie of uit 'n poemamannetjie en luiperdwyfie gebore word, word daar 'n tipe verdwerging oorgeërf. Poemaperds sal slegs tot die helfte van hul ouers se grootte groei. Dit word gekenmerk deur die lang lyf van 'n poema (in verhouding tot die ledemate, hoewel steeds kleiner as dié van die ouers) en kort bene. Die pels word omskryf as hetsy rooierig, geelbruin of grysbruin of kastaiingbruin, met vaal rosette.

Die Wêreld Bewaringsunie (IUCN) lys tans die poema onder die “veilige” spesies. Die poema word gereguleer onder Bylaag I van die Konvensie op Internasionale Handel van Bedreigde Wilde Dier- en Plantspesies (CITES), wat die handel van hierdie dier of sy liggaamsdele as onwettig verklaar.
In die Verenigde State oos van die Mississippirivier is die enigste onbetwisbare bekende poemabevolking dié van die "Florida panther". Die Verenigde State se Vis en Wildlewe Diens erken beide die Oostelike poema en die "Florida Panther", wat onder die Bedreigde Spesies Wet beskerm word. Sekere taksonomiese owerhede het beide spesies onder die Noord-Amerikaanse poema ingedeel, met die Oostelike en Florida subspesies wat nie onafhanklik erken word nie, terwyl ’n subspesie-benaming deur sommige ander bewaringswetenskaplikes erken word. Die mees onlangse "Florida panther"-sensus bring die onderbevolking se getal op 87 indiwidue te staan.

Die poema word ook reg oor die res van sy tuisgebied beskerm. Vanaf 1996 is die jag op poemas verbode in Argentinië, Brasilië, Chili, Colombia, Costa Rica, Frans-Guyana, Guatemala, Honduras, Nicaragua, Panama, Paraguay, Suriname, Venezuela en Uruguay. (Costa Rica en Panama word nie deur die IUCN as deel van die poema se tuisgebied ingereken nie.)

Die poema word nie deur die wet in Ecuador, El Salvador en Guyana beskerm nie.Gereguleerde poemajag kom steeds algemeen in die Verenigde State en Kanada voor, hoewel hulle teen alle vorme van jag in Yokun beskerm word. Jag is toelaatbaar in elke VSA-staat, wat vanaf die Rotsgebergte tot by die Stille Oseaan strek, behalwe in Kalifornië. Texas is die enigste staat in die Verenigde State met ’n lewensvatbare poemabevolking wat op geen wyse beskerming geniet nie. In Texas word poemas as ’n ongewenste dier gebrandmerk; enige persoon wat oor ’n jagpermit beskik kan, ongeag van die seisoen, getal, geslag of ouderdom van die dier, na beliewe handel.

Doodgemaakte diere hoef nie by die Texas Parke en Natuurlewedepartement aangemeld te word nie. Bewaring in Texas word wel uitgeoefen deur ’n nie-winsgewende organisasie, Balanced Ecology Inc (BEI), as deel van hul Texas Mountain Lion Conservation Project. Poemas word gewoonlik met ’n trop honde gejag, totdat die dier in ’n boom vasgekeer word. Sodra die jagter op die toneel verskyn, skiet hy die poema vanaf ’n klein skootafstand uit die boom uit. Dit is teen die wet om enigsins in Kalifornië ’n poema te dood, behalwe onder baie ernstige omstandighede, soos wanneer die indiwidu as ’n gevaar vir die publiek verklaar word. Ondanks hierdie wetgewing het die Departement van Vis- en Wildlewe bevind dat poemaslagtings in Kalifornië sedert die 1970’s toegeneem het: ’n gemiddelde van oor die 112 katte is jaarliks vanaf 2000 tot 2006 doodgemaak, wat skerp met die 6 per jaar van die 1970’s verskil.

Die Bay Area Puma Project poog om inligting oor die San Francisco Bay-gebied se poemabevolkings te bekom, sowel as die diere se wisselwerking met hul habitat, prooi, die mens en die woonbuurte.

Van die dier se grootste bedreigings sluit in: die vervolging en uitroeiing as ’n ongewenste dier, omgewingsagteruitgang, habitatversnippering en die vermindering van prooidiere. Hul vrylike, natuurlike deurloop (vrybeweeglikheid) en voldoende tuisgebied is van kernbelang om die volhoubaarheid van poemabevolkings te handhaaf.

Navorsingsimulasies toon dat die poema ’n lae uitsterwingsrisiko in gebiede van 2 200 km² of meer sal loop. Sou so min as een tot vier nuwe poemas per jaar per bevolking bygevoeg word, sal die poema se voortbestaan aansienlik versterk. Die klem word dus geplaas op die belangrikheid van die vrylike beweging van die poema tussen onderskeie habitatte en streke.

Die krag en grasie van die poema is deur baie van die Amerikaanse inheemse volke bewonder. Die Inkastad, Cusco, is in die vorm van ’n poema uitgelê, terwyl die dier se naam ook aan baie Inkastreke en mense toegeken is. Die Moche-volk het dikwels die poema deur hul erdewerk voorgestel. Die hemel- en dondergod van die Inka, Viracocha, is met die dier vereenselwig.

In Noord-Amerika het die mitologiese omskrywings van die poema in die stories verskyn van die Hoçak-taal ("Ho-Chunk" or "Winnebago") van Wisconsin en Illinois, sowel as die Cheyenne. Die Apache en Walapai, van Arizona, het die gekerm van die poema as ’n voorbode van die dood beskou.

In die aanvang van Amerika se veeboerdery is poemas as net so vernietigend soos die wolf bestempel. In Texas is daar in 1990 86 kalwers (0,0006% uit ’n totaal van 13,4 miljoen beeste en kalwers in Texas), 253 angorabokke, 302 angoraboklammers, 445 skape (0,02% uit ’n totaal van 2,0 miljoen skape en skaaplammers in Texas) en 562 skaaplammers (0,04% uit 1,2 miljoen skaaplammers in Texas) deur poemas gevang.

In Nevada is daar in 1992 9 kalwers, 1 perd, 4 hingste, 5 bokke, 318 skape en 400 skaaplammers platgetrek. Die skape is in beide bogenoemde state die meeste geteiken. Soms is die verlies van tot 20 skape in een aanval aangeteken. Poemas maak dikwels kalwers, skape en bokke dood deur die boonste gedeelte van die nek of kop te byt, wat grootliks verskil van die nekbyt van prêriewolwe en die woeste verminking wat deur wilde swerwerhonde toegepas word.

Die grootte van die bytmerke kan ook help om die tussen die vangste van poemas en dié van kleiner roofdiere te onderskei.

Soos die menslike bevolking uitbrei, sal die poematuisgebiede toenemend met mensbewoonde gebiede oorvleuel. Aanvalle op mense kom selde voor, omrede prooiherkenning ’n aangeleerde gedrag is en poemas in die reël nie die mens as prooi eien nie. Aanvalle op mense, vee en troeteldiere kan plaasvind sodra die kat aan mense gewoond raak of wanneer uitgehongerdheid die dier voortdryf. Die aanvalle vind die meeste in die laatlente en somer plaas, wanneer jong poemas hul ma’s verlaat om nuwe grondgebied te soek.

Tussen 1890 en 1990 is daar in Noord-Amerika 53 bevestigde aanvalle op mense aangemeld, wat op 48 beserings en 10 mensesterftes uitgeloop het (die totaal is groter as 53 omrede die aanvalle soms uit meer as een slagoffer bestaan het). Teen 2004 het die getal tot 88 aanvalle en 20 sterftes gestyg.

Binne Noord-Amerika is die aanvalle oneweredig verspreid. Die digbevolkte Kalifornië het sedert 1986 op 12 aanvalle te staan gekom (ná slegs 3 voorvalle sedert 1890 tot 1985), wat 3 sterfgevalle insluit. Die ylbevolkte Nieu-Meksiko het ’n aanval in 2008 aangemeld, die eerste keer sedert 1974.

’n Poema sal soos enige roofdier verwoed aanval wanneer dit in ’n hoek gedryf word, indien ’n voortvlugtende mens hul jaaginstink prikkel, of wanneer ’n persoon maak asof hy dood is. Deur strak oogkontak, harde maar kalm geskreeu of enige ander aksie om groter en meer dreigend te vertoon, kan dit die poema die aftog laat blaas. Deur met stokke en rotse of selfs met die kaal vuiste terug te veg, is dikwels doeltreffend om die aanvallende poema te laat terugval.

Wanneer poemas wel aanval, sal hulle gewoonlik hul kenmerkende nekbyt aanwend; met die doel om hul tande tussen die werwelbeen en binne-in die rugmurg in te druk.
Nek- kop- en werwelkolombeserings is algemeen en soms noodlottig. Kinders loop die grootste risiko om aangeval te word en sal heelwaarskynlik nie oorleef nie. Voor 1991 was 64% van alle slagoffers – en bykans alle sterfgevalle – dié van kinders. Die meeste aanvalle het in Brits-Columbië plaasgevind, veral rondom Vancouver-eiland, waar die poemabevolkings die digste is.


</doc>
<doc id="47979" url="https://af.wikipedia.org/wiki?curid=47979" title="Kanadese gans">
Kanadese gans

Die Kanadese gans ("Branta canadensis") is 'n wilde gans wat endemies aan die arktiese en gematigde gebiede van Noord-Amerika is. Hulle word veral op die Aleoetiese Eilande in Alaska, Kanada, Meksiko en langs die Golf van Meksiko-kuslyn aangetref.

Beide mannetjies en wyfies het 'n identiese veredos, met 'n swart kop en nek, wit vlekke op die gesig en 'n bruin-grys liggaam.

Wetenskaplikes onderskei tot 12 verskillende subspesies: die snaterende Kanadese gans is die kleinste en kan tot 1,4 kg word, terwyl die grootse, die reuse Kanadese gans, sowat 8 kg weeg.

Hul dieet bestaan hoofsaaklik groente, gras en waterplante. Hulle sal ook graan en die lêkorrels van hoenders en eende vreet.

Kanadese ganse broei tussen Augustus en Januarie. Hulle bou hul nes op die grond tussen lang gras en plante en voer dit dat met dons uit. Die wyfie lê vier tot tien wit eiers wat na 28 dae uitbroei. Die kuikens is self na een tot twee jaar broeigereed.



</doc>
<doc id="47982" url="https://af.wikipedia.org/wiki?curid=47982" title="Vlag van Meksiko">
Vlag van Meksiko

Die nasionale vlag van Meksiko (Spaans: "Bandera de México") is op 16 September 1968 amptelik in gebruik geneem. Die vlag vertoon drie ewe breë vertikale bane in groen, wit en rooi met die wapenskild van Meksiko in die middel van die wit baan. Hoewel die betekenis van die kleure na verloop van tyd verskeie kere verander het, is die kleure tydens die Meksikaanse Onafhanklikheidsoorlog (1810–1821) teen Spanje deur die daaropvolgende Eerste Meksikaanse Keiserryk goedgekeur. Die huidige vlag is in 1968 aangeneem aangesien die Meksikaanse wapen toe die laaste keer gewysig is, maar die algemene ontwerp dateer uit 1821, toe die eerste nasionale vlag geskep is.

Rooi, wit en groen is die kleure van die nasionale weermag in Meksiko. Die sentrale embleem in die Meksikaanse wapen is gebaseer op die Asteekse simbool vir Tenochtitlan (nou Meksikostad), die sentrum van die Asteekse Ryk. Dit herinner aan die legende van ’n arend wat op ’n kaktus sit terwyl hy ’n slang verslind, wat vir die Asteke aandui waar hulle hul stad Tenochtitlan moes stig. ’n Lint in die nasionale kleure is aan die onderkant van die wapen. Deur die geskiedenis heen is die vlag verskeie kere verander, aangesien die ontwerp van die wapen en die lengte-breedte-verhouding van die vlag verander is. Die wapen het egter alreeds dieselfde kenmerke gehad: ’n Arend met ’n slang in sy kloue sit op die spits van ’n stekelpierkaktus; die kaktus is op ’n rots in ’n meer. Die wapen is ontleen aan ’n Asteekse legende dat hulle gode vir hulle gesê het om ’n stad te bou waar hulle ’n arend op ’n nopale sien wat ’n slang eet; dit is waar nou Meksikostad geleë is.

Die huidige wet op die nasionale simbole, die "Ley sobre el Escudo, la Bandera y el Himno Nacionales" is sedert 1984 van krag.

Die afbeelding van die wapen is gebaseer op ’n eeue-oue Asteekse legende. Hierdie legende lui dat die god Huitzilopochtli die Asteke opdrag gegee het om hul mitiese blyplek Aztlan te verlaat en na ’n plek gaan waar hulle ’n meer sou vind waarin ’n eiland van klippe sou wees. Op die eiland sou ’n turksvyboom staan met ’n arend daarop wat besig is om ’n slang te eet. Die Asteke sou verskeie jare rondtrek op soek na die eiland, totdat hulle in 1325 die plek uiteindelik ontdek het. Hulle het hulle nuwe hoofstad, Tenochtitlan, hier gestig. Vandag is Meksikostad op hierdie plek.

Hoewel die wapens volgens heraldiese reëls nie werklik ’n wapen is nie, beskou die Meksikaanse regering dit as sodanig.

Die kleure van die vlag is afgelei van die vlag van die Leër van die Drie Waarborge wat tussen 1821 en 1823 bestaan het. Hierdie leër het drie belangrike uitgangspunte (‘waarborge’) gehad: die onafhanklikheid van Meksiko, die Rooms-Katolisisme en die gelykheid vir en eenheid tussen al die bevolkingsgroepe in die land. Hierdie waarborge is uitgebeeld deur onderskeidelik groen, wit en rooi.

Die betekenis van die kleure het egter verander weens die sekularisering van Meksiko in die 1850’s en wat gelei is deur president Benito Juárez. In die nuwe simboliek het groen hoop voorgestel, wit het eenheid, suiwerheid en eerlikheid voorgestel en rooi het die bloed van die nasionale helde voorgestel.

Aangesien die Meksikaanse wet egter geen amptelike simboliek aan die kleure toegeken het nie, kan daar ook ander betekenisse wees. ’n Alternatiewe verklaring koppel byvoorbeeld die groen aan die Meksikaanse grondgebied (die berge, riviere, vlaktes en natuurlike hulpbronne), die wit aan die volk en die rooi aan die stryd om die handhawing van die nasionale onafhanklikheid en vryheid. Daar bestaan ook die volgende beskrywing: groen stel hoop voor, wit stel suiwerheid voor en rooi stel geloof voor.

Sommige Meksikaanse groeperinge het die Meksikaanse kleure in gebruik as deel van hul logo’s of simbole. So het die Institusionele Rewolusionêre Party (PRI) die nasionale kleure in sy logo opgeneem. die Party van die Demokratiese Rewolusie (PRD) het die nasionale kleure ook in sy logo geplaas, maar het dit in die 1990’s verander nadat daar debat ontstaan het oor die gebruik van die nasionale kleure in partysimbole. Verskillende Meksikaanse deelstate, soos Querétaro en Hidalgo, het die Meksikaanse vlag geheel of gedeeltelik in hul staatswapens opgeneem. In heelwat deelstate is die Meksikaanse vlag die enigste amptelike vlag en het die staatsvlae geen amptelike status nie.

Die amptelike ontwerp van die Meksikaanse vlag kan gekry word in artikel 3 van die Wet op Nasionale Wapen, die Vlag en die Volkslied. Hierdie wet stam uit 1874 en is sedertdien enkele kere gewysig waarvan 2005 die laaste keer was. Die derde artikel bepaal hoe die vlag moet lyk en welke afmetings dit moet hê.

Afskrifte van die eksemplaar wat volgens die wet gemaak is kan in die Nasionale Argief ("Archivo General de la Nación") en die Chapultepec-paleis gevind word. Die konstruksietekening hieronder is op grond van die wet gemaak.

Die "Secretaría de Gobernación" adviseer die presiese kleurkodering volgens die onderstaande tabel. Die Pantone-kleure wat hieronder gelys word, is deur die Londense Organiserende Komitee van die Olimpiese en Paralimpiese Spele in sy "Vlaghandleiding" uitgereik, terwyl die Vlaghandleiding van die Olimpiese Somerspele 2008 in Beijing ander Pantone voorgestel het.

Alhoewel die Meksikaanse driekleur (groen, wit, rooi) voortdurend vir ’n langer tydperk as die Italiaanse s’n gebruik word, is ten tyde van die goedkeuring van die Meksikaanse vlag die soortgelyke getinte Italiaanse driekleur al kort in Europa gebruik, byvoorbeeld deur die Cisalpynse Republiek in 1797, maar sy afmetings het van die moderne Italiaanse s’n verskil.

Dit gebeur dikwels dat mense deurmekaar raak met die Meksikaanse en Italiaanse vlae. Dikwels word die Meksikaanse Wapen in die middel van die Italiaanse vlag geplaas wanneer die vlag van Meksiko gemaak word. Die rede hiervoor is dat mense dink dat die enigste verskil in die twee vlae die wapen in die wit baan is.

Albei vlae gebruik dieselfde kleure (groen, rooi en wit), maar die Meksikaanse vlag gebruik ’n donkerder groen en ’n donkerder rooi. Daarnaas is die hoogte-breedteverhouding van die vlae ook verskillend, waardeur albei uniek daar uitsien. Die hoogte-breedteverhouding van die Italiaanse vlag is 2:3.

Die huidige vlag van Meksiko is die sogenaamde Vierde Nasionale vlag, maar dit beteken nie dat dit slegs die vierde vlag in die Meksikaanse geskiedenis is nie: daar is agtereenvolgens sewe vlagontwerpe gebruik tot 1968 toe die huidige vlag aanvaar is. Vyf van die vlae is amptelik gesien as (variante van) die Tweede Nasionale vlag, terwyl die ander twee in gebruik was tydens die twee keiserlike periodes in die Meksikaanse geskiedenis.

Voordat die Meksikaanse Vryheidsoorlog in 1810 uitgebreek het, was Meksiko die sentrum van die onderkoninkryk van Nieu-Spanje. Nieu-Spanje het ’n wit vlag met ’n rooi Boergondiese kruis gebruik.

Tydens die Meksikaanse Onafhanklikheidsoorlog het die stryders teen die Spaanse leër van verskillende vlae gebruik gemaak. Hoewel dit nooi aanvaar is as nasionale vlag nie, beskou talle historici Miguel Hidalgo se vaandel van die Maagd van Guadalupe as die eerste nasionale vlag. Hierdie vaandel is gebruik by die "Grito de Dolores" (die Meksikaanse Onafhanklikheidsverklaring) van 16 September 1810.

Die vaandel was die eerste simbool van die Meksikaanse onafhanklikheidstryders, maar wel nie die enigste nie. José María Morelos het in 1813 ’n vlag met ’n gekroonde adelaar op ’n kaktus met die letters "V.V.M." (Viva la Virgen María – Lewe die Maagd Maria) daarop. Die leër wat teen die Spanjaarde geveg het, het ’n vertikale driekleur gebruik in die kleurkombinasie wit-blou-rooi, waarskynlik gebaseer op die Franse Rewolusionêre vlag.

Die kleure van die huidige vlag is vir die eerste keer voorgestel op 24 Februarie 1821 deur die onafhanklikheidstryder Agustín de Iturbide wat ’n jaar later die keiser van Meksiko sou word. Die kleure het, soos hierbo genoem, die “drie waarborge” vir die toekoms van die land voorgestel, nl.: geloof, onafhanklikheid en eenheid. ’n Voorlopige regering het in dieselfde jaar beslis oor die gebruik van ’n afbeelding van ’n adelaar op ’n kaktus (later die landswapen van Meksiko) in die middel van die vlag. Hier is die hoogte-breedteverhouding van die vlag ook vasgestel op 4:7.

In November 1821 is die groen-wit-rooi-driekleur met die wapen in die middel vir die eerste keer deur Iturbide aanvaar. In die instansie wou hulle ’n horisontale driekleur gehad het, maar om meer ruimte aal die keiserlike adelaar te verleen is besluit op ’n vertikale vlag. Die regering het besluit dat:

Die vlag is vir die eerste keer op 21 Julie 1822 gehys met die amptelike stigting van die Eerste Meksikaanse Keiserryk. Na die ontbinding van die Eerste Meksikaanse Keiserryk is hierdie vlag nie meer gebruik nie.

Die vlag en dan veral die embleem (posisie en vorm van die adelaar, die versierings ens.) sou oor tyd verskeie kere aangepas word deur opeenvolgende politieke strominge. Die eerste aanpassing het reeds in 1823 plaasgevind toe die kroon op die kop van die adelaar verwyder is omdat die monargie afgeskaf is nadat keiser Iturbide omvergewerp is. Daar is toe ook enkele ander klein aanpassings gedoen maar die hoogte-breedteverhouding het dieselfde gebly. Hierdie vlag sou tot 30 Desember 1880 in gebruik bly met die periode van die Tweede Meksikaanse Keiserryk (1863–1867) daartussen. Ten tyde van die tweede monargistiese periode het die republikeinse opstandelinge dikwels onder die vlag van 1823 geveg wat na hul oorwinning weer heringestel is.

Die gebied waar die vlag gehys is, is intussen redelik ingeperk aangesien die suide van die Eerste Meksikaanse Keiserryk hom in 1823 onafhanklik verklaar het as die Federale Republiek van Sentraal-Amerika met sy eie vlag. Later sou Meksiko ook in die noorde gebiede moes afstaan, in hierdie geval aan die Verenigde State. Verder het die Republiek van Yucatán (ook met ’n eie vlag) asook die Republiek van die Rio Grande (ook met hul eie vlag) hul tydelik van Meksiko afgeskei.

Die gebruik van hierdie vlag is in 1864 beëindig tydens die ontbinding van die eerste federale republiek.

In 1863 is die Tweede Meksikaanse Keiserryk gestig. Hierdie monargie, met die keiser Maksimiliaan I aan die hoof, het vanaf 10 April 1864 ’n nuwe nasionale vlag gebruik. Dit het die kleure groen, wit en rooi as basis gehad met die nuwe keiserlike wapen in die middel van die wit baan (dit was slegs die keiserlike adelaar in die oorlogsvlag). Die ontwerp van die wapen het gelyk soos die Franse keiserlike wapen, maar met ’n paar Meksikaanse tinte. Verder is die hoogte-breedteverhouding aangepas van 4:7 na 1:2 en daar is ’n goue gekroonde adelaar in elke hoek geplaas. In 1867 is Maksimiliaan afgesit en tereggestel en is die republiek herstel.

Op 20 Desember 1880 het president Porfirio Díaz besluit dat die adelaars vlerke in die Franse styl moes kry, na ’n ontwerp van Tomás de la Peña. Die hoogte-breedteverhouding is ook verander na 2:3. Daarmee is ’n nuwe vlag aanvaar wat op 1 Januarie 1881 vir die eerste keer gehys is. Amptelik is hierdie vlag, net soos die vlae van 1899, 1917 en 1934 beskou as dieselfde vlag van 1823 (die Tweede Nasionale Vlag). Die vlag van 1881 sou tot 31 Desember 1898 in gebruik bly.

Op 1 Januarie 1899 is onder Díaz weer ’n nuwe vlag in gebruik geneem deur ’n aanpassing van die wapen, terwyl die hoogte-breedteverhouding van 2:3 dieselfde gebly het. Die nuwe wapenafbeelding, ook in die Franse styl, is ontwerp deur Juan de Dios Fernández.

Tydens die presidentskap van Vanustiano Carranza, oorwinnaar van die Meksikaanse Rewolusie en president tussen 1914 en 1920, is weer ’n nuwe vlag aanvaar deur ’n wysiging van die wapenontwerp. Hierdie vlag is in gebruik tussen 15 September 1917 en 4 Februarie 1934. Die kop van die adelaar het in hierdie vlag vir die eerste maal in die rigting van die vlagpaal gekyk, soos volgens die reëls van die heraldiek. Die aanskouer van die vlag het ook vir die eerste keer die sykant van die voël aanskou, in plaas van die voorkant. Die adelaar het in hierdie vlag baie soos dié in die huidige vlag begin lyk. Die presiese ontwerp van die voël is ook nie presies vasgelê nie, waardeur daar verskillende weergawes van die vlag te sien was.

Die Meksikaanse vlag van 1934 was die laaste wat formeel gegeld het as die vlag van 1823. Ook by hierdie vlag het die wapen in die wit baan (’n ontwerp van Jorge Enciso) al baie herinner aan die huidige wapen. Die vlag was in gebruik sedert 5 Februarie 1934 en sou tot met die aanvaarding van die huidige vlag in 1968 die amptelike vlag van Meksiko wees met ’n hoogte-breedteverhouding van 2:3.

Die laaste aanpassing het op 16 September 1968 plaasgevind (158 jaar na die onafhanklikheidsverklaring), na ’n ontwerp van Francisco Eppens Helguera, met die goedkeuring van die toenmalige president Gustavo Díaz Ordaz. Met die nuwe vlag is die detail van die wapen vir die eerste keer amptelik vasgelê. Daardeur, en die regstelling van die hoogte-breedteverhouding na 4:7, is die sogenaamde Vierde Nasionale Vlag aanvaar. Die belangrikste verandering was ’n meer aggressiewe houding van die adelaar. ’n Moontlike rede hiervoor is dat Meksikostad die Olimpiese Somerspele 1968 sou aanbied in Oktober van daardie jaar.

Tegelykertyd is besluit dat skepe van die Meksikaanse handelsvloot nie meer, soos vroeër toegestaan is, ’n vlag sonder die wapen mag gebruik nie. Die rede hiervoor was die voorkoming van verwarring met die Italiaanse vlag.

Daar was ook in 1984 ’n debat oor hoe die wapen op die agterkant van die vlag uitgebeeld sou word. Om hierdie probleem op te los, het ’n PAN-adjunk in dieselfde jaar ’n verandering aan die Wet op die Nasionale Vlag, Wapen en Lied voorgestel om toe te laat dat die arend na regs kyk wanneer die agterkant van die vlag vertoon word.

In 1995 is die wetgewing vir die vlag vir die laaste keer verander. Die belangrikste wat toe vasgelê is, is dat die adelaar op die agterkant van die vlag omgekeer is sodat dit ook na die vlagpaal kyk.

Wanneer die vlag voor ’n skare geparadeer word moet diegene in militêre uniforms ’n saluut gee volgens militêre regulasies. Burgerlikes wat teenwoordig is moet die volgende saluut vir die nasionale vlag gee: wanneer hulle op aandag staan lig hulle hul regterarms en plaas hulle hul regterhande op hul borskas, op die hart. Die hand is plat in die palm wys na die grond. Die saluut staan bekend as "El saludo civil a la Bandera Nacional" (“Die Burgerlike Saluut vir die Nasionale Vlag”). Wanneer die president as die hoof van die Meksikaanse Weermag optree, salueer hy die vlag met ’n militêre saluut. Wanneer die Nasionale Lied van Meksiko op televisie gespeel word om die daaglikse uitsending te begin of af te sluit, word die nasionale vlag vertoon. Gedurende sekere tye van die jaar word die vlag deur burgerlikes en staatsamptenare gehys. Sulke dae val gewoonlik saam met nasionale vakansiedae en dae van nasionale belang. Wanneer ’n belangrike Meksikaan oorlede is sal die vlag halfstok gehang word ter ere van die oorledene. Hierdie datums word gelys in Artikel 18 van die Wet op die Nasionale Vlag, Wapen en Lied. Die nasionale "Día de la Bandera" (“Vlagdag”) is 24 Februarie. Op hierdie dag in 1821 het al die faksies wat in die Meksikaanse Onafhanklikheidsoorlog geveg het, saam gestaan om die Leër van die Drie Waarborge te vorm in antwoord op die "Plan de Iguala" (Plan van Iguala), wat deur Vicente Guerrero en Agustín de Iturbide onderteken is om die onafhanklikheid van Meksiko te bekragtig. Generaal Vicente Guerrero was die eerste militêre offisier wat trou aan die nasionale vlag gesweer het. ’n Ander vlagtradisie is dat die President die vlag oorhandig aan die vlagdraer voor elke Olimpiese Spele waarin Meksiko deelneem.

Die vlaglied is aan die vlagdag toegewyd, dit is ’n nasionale vakansiedag in Meksiko. Sedert 1937 word vlagdag jaarliks op 24 Februarie gevier. Dit is deur President generaal Lázaro Cárdenas begin voor die monument wat opgerig is ter ere van generaal Vicente Guerrero en Agustín de Iturbide.

Daar is twee variante van die nasionale vlag wat deur die wet toegelaat word. Die verskil tussen die nasionale vlag en die variante is die ontwerp van die wapenskilde. In die eerste variant wat deur die Meksikaanse president en sekretarisse van federale liggame gebruik word, is die hele wapenskild in goud, met die uitsondering van drie driekleurige lint wat groen, wit en rooi is en die steen, meer en naels van die adelaar se poot in silwer. In die tweede variant is alles, insluitend die lint, steen, meer en naels in goud. Die tweede variant word oorwegend deur Staatsregerings en federale liggame gebruik waar die federale liggame nie die eerste variant kan gebruik nie.


Die beeld van die vlag word deur die wet beskerm. ’n Spesiale permit is nodig om die beeld af te beeld. In Februarie 2010 het MTV Meksiko ’n episode van die tekenprent South Park gekanselleer omdat daar blykbaar nie ’n permit was om die beeld te gebruik nie.

In 2008 is die Meksikaanse popsanger Paulina Rubio beboet nadat sy kaal geposeer het vir ’n Spaanse tydskrif met ’n Meksikaanse vlag oor haar gedrapeer.

In 1999 het die Meksikaanse president Ernesto Zedillo ’n program ter oprigting van reuse vlae dwarsdeur die land geloods. Hierdie "banderas monumentales" (monumentale vlae) is in verskeie stede en plekke, waarvan die meeste van groot belang vir die nasie is, deur die Sekretariaat van Nasionale Verdediging ("Secretaría de la Defensa Nacional") opgerig. Volgens ’n dekreet wat op 1 Julie 1999 deur Zedillo uitgereik is, moes hierdie vlae in Meksikostad, Tijuana, Ciudad Juárez en Veracruz opgerig word. Dié dekreet het ook bepaal dat die vlae 14,3 meter by 25 meter moet meet en aan vlagpale met ’n hoogte van 50 meter gehys moet word. Nadat hierdie aanvanklike monumentale vlae opgerig is, het stede soos Ensenada, Nuevo Laredo en Cancún aansoek gedoen om hul eie monumentale vlae te hê. Kleiner vlae, "banderas semi-monumentales" genoem, is in kleiner stede en by verskeie opvoedkundige instellings opgerig.

Soos op 22 Desember 2010 is die grootste Meksikaanse vlag wêreldwyd tans in Piedras Negras, Coahuila. Dit is aan die Gran Plaza (Great Plaza) regoor die Internasionale Brug I wat Piedras Negras met Eagle Pass, Texas, verbind, geleë. Die vlagpaal is 120 meter hoog en weeg 160 ton, wat dit die hoogste in Latyns-Amerika en een van die hoogste in die wêreld maak. Die vlag meet 60 by 34 meter en weeg 420 kg.

Meksiko se eerste groot monumentale vlag is in Mirador del Obispado in Monterrey (noordoos) met ’n vlagpaal van 120 ton en ’n hoogte van 100,6 meter gehys. Die vlag meet 50 by 28,6 meter en weeg 230 kilogram, vier keer groter as die meeste ander monumentale vlae destyds. Dit is op die spits van "Cerro del Obispado" (Biskopheuwel) met ’n hoogte van 775 meter bo seespieël (die stad se hoogte is 538 meter). In die stad Dolores Hidalgo, Guanajuato, is ’n ander monumentale vlag met ’n soortgelyke grootte (in vergelyking met Monterrey s’n); dié stad is die wieg van Meksikaanse onafhanklikheid.



</doc>
<doc id="47983" url="https://af.wikipedia.org/wiki?curid=47983" title="Witwanggans">
Witwanggans

Die witwanggans ("Branta leucopsis") is 'n opvallende gans met 'n pikswart nek en witgevlekte gesig. Ook die wetenskaplike naam "leucopsis" beteken "wit gesig".

Hulle word op eilande en kusgebiede in die Noord-Atlantiese Oseaan aangetref, soos Groenland, Skotland, Ierland, Islay, die Binne-Hebride, Nederland en noord van Siberië tussen die Barents- en Kara-see.

Mannetjies en wyfies het 'n identiese veredos, met 'n wit-grys onderlyf, 'n donkergrys en swart gestreepte rug en stert, 'n swart nek en agterkop en wit gesig. Hierdie ganse is oor die algemeen nie aggressief nie en kan in groepe met ander watervoëls aangehou word.

Witwangganse se dieet bestaan uit gras en saad. Hulle sal ook die lêkorrels van hoenders en eende vreet.

Broeityd is tussen November en Maart (winter in die Noordelike halfrond). Die ganse bou 'n nes op die grond, tussen plante en gras, wat met dons uitgevoer word. Die wyfie lê tussen drie en vyf gryswit eiers wat na 24 tot 26 dae uitbroei. Die kuikens is self na twee tot drie jaar broeigereed.



</doc>
<doc id="47985" url="https://af.wikipedia.org/wiki?curid=47985" title="Rooiborsgans">
Rooiborsgans

Die rooiborsgans ("Branta ruficollis") wat in die Arktiese gebiede van Europa broei en tydens die winter na Suidoos-Europa trek. Hulle word in Noord-Siberië en oostelike Roemenië aan die rand van die Swart See aangetref.

Mannetjies en wyfies het 'n identiese veredos, met kenmerkende rooi bors, voornek en wange. Die res van die lyf is met swart of donkergrys en wit bande bedek. Rooiborsganse is 'n bedreigde spesie en die skaarste van al die Europese ganse. Hulle is ook die kleinste, met 'n maksimum massa van 1,6 kg.

Rooiborsganse se dieet bestaan hoofsaaklik uit gras en graan. Hulle sal ook die lêkorrels van hoenders en eende vreet.

Hierdie ganse broei tussen Oktober en Januarie. Hulle bou 'n nes op die grond, tussen plante en lang gras, wat dan met dons uitgevoer word. Die wyfie lê drie tot agt wit eiers met 'n groen skynsel, wat na 23 tot 25 dae uitbroei. Die kuikens is self na drie jaar broeigereed.




</doc>
<doc id="47986" url="https://af.wikipedia.org/wiki?curid=47986" title="Lena Meyer-Landrut">
Lena Meyer-Landrut

Lena Meyer-Landrut (Hannover, 23 Mei 1991), ook bekend onder haar verhoognaam Lena, is 'n Duitse sangeres. Sy het die 55ste Eurovision-sangfees in 2010, wat in die Noorse hoofstad Oslo gehou is, met haar lied "Satellite" vir Duitsland gewen.

Lena het met drie liedjies aan die nasionale finale rondte van die "Eurovision"-sangfees deelgeneem en 'n rekord in haar tuisland behaal nadat sy met al drie liedjies onder die top-vyf van die Duitse trefferlys was. "Satellite" het in April 2010 vir twee weke die nommer-1-posisie bereik en drievoudige goud en platinum gehaal. Ook haar eerste album, "My Cassette Player", wat in Mei 2010 vrygestel is, het onmiddellik die nommer-1-posisie in Duitsland se album-trefferlys bereik.



</doc>
<doc id="47987" url="https://af.wikipedia.org/wiki?curid=47987" title="Eurovision-sangfees">
Eurovision-sangfees

Die Eurovision-sangfees (Engels: "Eurovision Song Contest", "ESC"; Frans: "Concours Eurovision de la Chanson"; vroeër: "Grand-Prix Eurovision de la Chanson européenne") is 'n sangkompetisie wat sedert 24 Mei 1956 jaarliks in die Europese Uitsaai-unie (EBU) aangebied word. Die kompetisie is gegrond op die bestaande Sanremo Musiekfees sedert 1951 in Italië. Van die beroemde vorige wenners sluit in ABBA (wat Swede verteenwoordig het) en Céline Dion (alhoewel sy Kanadees is, het sy Switserland verteenwoordig).

Die sangfees word op televisie in die hele Europa uitgesaai. Sedert 1967 word die fees ook in lande buite Europa uitgesaai. Dit kan ook op die internet gevolg word.




</doc>
<doc id="47988" url="https://af.wikipedia.org/wiki?curid=47988" title="Cereopsis-gans">
Cereopsis-gans

Die Cereopsis-gans ("Cereopsis novaehollandiae") is 'n groot gans wat endemies aan Suid-Australië is. Hierdie ganse word aangetref op eilande aan die suidelike kus van Australië, asook rondom die Albert- en Alexandria-meer in Suid-Australië.

Beide mannetjies en wyfies het 'n identiese veredos, met 'n eenvormige grys kleur en unieke swart kolletjies op die rug. Die stert- en vlugvere is swarter en die bene is pienk met swart voete. Hulle het ook 'n kenmerkende kort, swart snawel.

Cereopsis-ganse is uiters aggressief, ook teenoor ander watervoëls. Wanneer die mannetjie pronk maak hy 'n harde trompettergeluid en die wyfie antwoord deur soos 'n vark te snork.

Hul dieet bestaan hoofsaaklik uit gras, maar hulle sal ook die lêkorrels van hoenders en eende vreet.

Hierdie ganse broei tussen Mei en Augustus. Die mannetjie bou 'n koppievormige nes van gras en die wyfie lê vier tot vyf roomwit eiers wat 34 tot 37 dae uitbroei Die kuikens is self na drie jaar broeigereed.




</doc>
<doc id="47994" url="https://af.wikipedia.org/wiki?curid=47994" title="Dima Bilan">
Dima Bilan

Dima Bilan (Russies: Дима Билан; gebore Viktor Belan op 24 Desember 1981) is 'n Russiese sanger.

Bilan neem in 2006 aan die Eurovision-sangfees deel waartydens hy die tweede prys met sy nommer, "Never Let You Go" inpalm. Tydens die 2008 Eurovision-sangfees sing hy "Believe" en wen die kompetisie met 272 punte.




</doc>
<doc id="47999" url="https://af.wikipedia.org/wiki?curid=47999" title="FIFA Sokker-Wêreldbekertoernooi in 1974">
FIFA Sokker-Wêreldbekertoernooi in 1974

Die 10de FIFA Sokker-Wêreldbekertoernooi (Duits: "Fußball-Weltmeisterschaft 1974"; Engels: "FIFA World Cup") is vanaf 13 Junie tot 7 Julie 1974 in Wes-Duitsland (BRD) aangebied. Dit was die eerste Sokker-Wêreldbekertoernooi wat in Wes-Duitsland aangebied is en die sesde in Europa. Ná die Olimpiese Somerspele 1972 in München was die FIFA Sokker-Wêreldbekertoernooi in 1974 die tweede groot sportkompetisie in Wes-Duitsland.

16 nasionale sokkerspanne het aan die FIFA Sokker-Wêreldbekertoernooi in 1974 deelgeneem. Die spanne is in vier groepe verdeel, waarvan die twee beste spanne van elke groep na die tweede rondte deurgedring het. Die boonste spanne van albei groepe het in die eindstryd ontmoet, terwyl die tweede spanne in die klein finale gespeel het. Wes-Duitsland wen die trofee nadat hulle Nederland met 2–1 in die eindstryd klop en sodoende hulle tweede wêreldbeker inpalm. Wes-Duitsland het daarmee die eerste land geword wat die nuwe FIFA Wêreldbeker-trofee verower het, nadat die Jules Rimet-trofee tydens die vorige FIFA Sokker-Wêreldbekertoernooi in 1970 permanent aan die driemalige kampioen Brasilië oorhandig is. Wes-Duitsland was ook die vierde gasheer na Uruguay in 1930, Italië in 1934 en Engeland in 1966 wat die toernooi gewen het. Pole eindig in die derde en Brasilië in die vierde plek.

Die Suid-Afrikaanse nasionale sokkerspan het nie aan die toernooi deelgeneem nie omrede hulle nie 'n lid van FIFA was nie. Die nasionale sokkerspanne van Australië, Haïti, Oos-Duitsland (DDR) en Zaïre (nou die Demokratiese Republiek van die Kongo) het vir die eerste keer aan 'n Sokker-Wêreldbekertoernooi deelgeneem.

Dit was die enigste verskyning van die Oos-Duitse nasionale sokkerspan by 'n Sokker-Wêreldbekertoernooi. Oos- en Wes-Duitsland was volgens loting in dieselfde groep en die Oos-Duitsers kon tydens dié toernooi as enigste span daarin slag om die gasheer en latere kampioen Wes-Duitsland te klop. Albei Duitse nasionale sokkerspanne het van die eerste groepuitdunne na die tweede deurgedring, maar die DDR is sonder oorwinnings uitgeskakel, terwyl die BRD al drie wedstryde kon wen en tot die eindstryd deurgedring het.

Wes-Duitsland is op 6 Julie 1966 in Londen, net voor die FIFA Sokker-Wêreldbekertoernooi in 1966 in Engeland, deur FIFA gekies as die gasheer vir die FIFA Sokker-Wêreldbekertoernooi in 1974. Die enigste ander kandidaatland was Spanje, maar nadat dié land die FIFA Sokker-Wêreldbekertoernooi in 1982 toegewys is, het Spanje voor die stemming hulself onttrek. Gelyktydig is die FIFA Sokker-Wêreldbekertoernooi in 1978 aan Argentinië toegewys.

Die gasheer Wes-Duitsland en die verdedigende kampioen Brasilië het outomaties vir die FIFA Sokker-Wêreldbekertoernooi in 1974 gekwalifiseer. Van die 14 oorblywende plekke is ag vir nasionale sokkerspanne van UEFA (Europa) gereserveer, twee vir CONMEBOL (Suid-Amerika), een elk vir CAF (Afrika) en CONCACAF (Karibiese gebied, Noord- en Sentraal-Amerika) asook een gedeelte vir AFC (Asië) en OFC (Oseanië). Een plek is tydens 'n uitspeelwedstryd tussen UEFA en CONMEBOL beslis.

Die volgende 16 spanne het vir die finale toernooi gekwalifiseer

Wedstryde is in die volgende stede gespeel:

Die wedstryde was in twee fases opgedeel, naamlik die eerste groepuitdunne en die tweede groepuitdunne met die aansluitende eindstryd. Die loting is op 5 Januarie 1974 in die Große Sendesaal des Hessischen Rundfunks van Frankfurt am Main gehou.

16 spanne het aan die eerste groepuitdunne deelgeneem. Die boonste twee spanne in elke groep dring na die tweede rondte (die tweede groepuitdunne) deur. In die tweede groepuitdunne dring net die boonste span van albei groepe in die eindstryd deur en die tweede span van albei groepe in die klein finale vir die derde plek.

In 1986 het FIFA 'n verslag gepubliseer waarin al die deelnemende spanne van elke Sokker-Wêreldbekertoernooi insluitende die destydse FIFA Sokker-Wêreldbekertoernooi in 1986 geranglys is volgens vordering in die kompetisie, algehele resultate en kwaliteit van die meedinger. Die ranglys vir die 1974-toernooi is soos gevolg:




</doc>
<doc id="48000" url="https://af.wikipedia.org/wiki?curid=48000" title="FIFA Sokker-Wêreldbekertoernooi in 1970">
FIFA Sokker-Wêreldbekertoernooi in 1970

Die 9de FIFA Sokker-Wêreldbekertoernooi (Spaans: "Copa Mundial de Fútbol – México 70"; Engels: "FIFA World Cup") is vanaf 31 Mei tot 21 Junie 1970 in Meksiko aangebied. Dit was die eerste Sokker-Wêreldbekertoernooi wat in Meksiko aangebied is en die eerste in Noord-Amerika. Ná die Olimpiese Somerspele 1968 in Meksikostad was die FIFA Sokker-Wêreldbekertoernooi in 1970 die tweede groot sportkompetisie in Meksiko.

16 nasionale sokkerspanne het aan die FIFA Sokker-Wêreldbekertoernooi in 1970 deelgeneem. Die spanne is in vier groepe verdeel, waarvan die twee beste spanne van elke groep na die uitklopfase deurgedring het. Die tweemalige kampioen Brasilië wen die trofee nadat hulle Italië, 'n ander tweemalige kampioen, met 4–1 in die eindstryd klop en sodoende hulle derde wêreldbeker inpalm. Brasilië kon daarmee die Jules Rimet-trofee permanent behou en met die FIFA Sokker-Wêreldbekertoernooi in 1974 is 'n nuwe trofee bekend gestel. Wes-Duitsland eindig in die derde en Uruguay in die vierde plek.

Die Suid-Afrikaanse nasionale sokkerspan het nie aan die toernooi deelgeneem nie omrede hulle nie 'n lid van FIFA was nie. Die nasionale sokkerspanne van El Salvador, Israel en Marokko het vir die eerste keer aan 'n Sokker-Wêreldbekertoernooi deelgeneem.

Meksiko is op 8 Oktober 1964 in Tokio deur FIFA gekies as die gasheer vir die FIFA Sokker-Wêreldbekertoernooi in 1970. Die enigste ander kandidaatland was Argentinië.

Die stemming het as volg verloop:
Die gasheer Meksiko en die verdedigende kampioen Engeland het outomaties vir die FIFA Sokker-Wêreldbekertoernooi in 1970 gekwalifiseer. Van die 14 oorblywende plekke is ag vir nasionale sokkerspanne van UEFA (Europa) gereserveer, drie vir CONMEBOL (Suid-Amerika), een elk vir CAF (Afrika) en CONCACAF (Karibiese gebied, Noord- en Sentraal-Amerika) asook een gedeelte vir AFC (Asië) en OFC (Oseanië).

Noemenswaardige lande wat nie kon kwalifiseer nie sluit in Argentinië, tot dusver die enigste Sokker-Wêreldbekertoernooi wat hulle misgeloop het.

Die volgende 16 spanne het vir die finale toernooi gekwalifiseer:

Wedstryde is in die volgende stede gespeel:

Die wedstryde was in twee fases opgedeel, naamlik die groepuitdunne en die uitklopfase. Die loting is op 10 Januarie 1970 in die Maria Isabel Sheraton Hotel van Meksikostad gehou.

16 spanne het aan die groepuitdunne deelgeneem. Die boonste twee spanne in elke groep dring na die tweede rondte (die uitklopfase) deur.

In 1986 het FIFA 'n verslag gepubliseer waarin al die deelnemende spanne van elke Sokker-Wêreldbekertoernooi insluitende die destydse FIFA Sokker-Wêreldbekertoernooi in 1986 geranglys is volgens vordering in die kompetisie, algehele resultate en kwaliteit van die meedinger. Die ranglys vir die 1970-toernooi is soos gevolg:




</doc>
<doc id="48001" url="https://af.wikipedia.org/wiki?curid=48001" title="FIFA Sokker-Wêreldbekertoernooi in 1966">
FIFA Sokker-Wêreldbekertoernooi in 1966

Die 8ste FIFA Sokker-Wêreldbekertoernooi (Engels: "World Cup 1966 – England") is vanaf 11 tot 30 Julie 1966 in Engeland, die "tuiste van sokker", aangebied. Dit was die eerste Sokker-Wêreldbekertoernooi wat in Engeland aangebied is en die vyfde in Europa.

16 nasionale sokkerspanne het aan die FIFA Sokker-Wêreldbekertoernooi in 1966 deelgeneem. Die spanne is in vier groepe verdeel, waarvan die twee beste spanne van elke groep na die uitklopfase deurgedring het. Engeland wen die trofee nadat hulle Wes-Duitsland met 4–2 in die eindstryd klop en sodoende hulle eerste wêreldbeker inpalm. Engeland het daarmee die derde gasheer na Uruguay in 1930 en Italië in 1934 geword om die toernooi te wen. Die eindstryd word veral vir die omstrede "Wembley-doel" onthou, wat deur Engelse ondersteuners as geldig beskou word, maar nie deur Duitse s'n nie. Portugal eindig in die derde en die Sowjetunie in die vierde plek. Die verdedigende kampioen Brasilië is reeds in die groepfase uitgeskakel; die eerste keer wat hierdie lot 'n verdedigende kampioen geval het.

Die Suid-Afrikaanse nasionale sokkerspan het nie aan die toernooi deelgeneem nie omrede hulle nie 'n lid van FIFA was nie. Die nasionale sokkerspanne van Noord-Korea en Portugal het vir die eerste keer aan 'n Sokker-Wêreldbekertoernooi deelgeneem.

Engeland is op 22 Augustus 1960 in Rome deur FIFA gekies as die gasheer vir die FIFA Sokker-Wêreldbekertoernooi in 1966. Ander kandidaatlande was Spanje en Wes-Duitsland, maar Spanje het voor die stemming hulself onttrek.

Die stemming het as volg verloop:
Die gasheer Engeland en die verdedigende kampioen Brasilië het outomaties vir die FIFA Sokker-Wêreldbekertoernooi in 1966 gekwalifiseer. Van die 14 oorblywende plekke is nege vir nasionale sokkerspanne van UEFA (Europa) gereserveer, drie vir CONMEBOL (Suid-Amerika), een vir CONCACAF (Karibiese gebied, Noord- en Sentraal-Amerika) en een gedeelte vir AFC (Asië) en CAF (Afrika).

31 Afrikalande het die toernooi weens FIFA se beslissing van 1964, waarvolgens die wenner van die Afrika-kwalifikasie teen die wenner van die Asiatiese kwalifikasie vir net een plek moes speel, geboikot. Hulle het beweer dat die oorwinning in die Afrika-kwalifikasie op sigself goed genoeg vir 'n kwalifisering vir die Sokker-Wêreldbekertoernooi sou wees. 'n Ander rede vir hul boikot was die toelating van Suid-Afrika teen spyte dié land se opskorting van CAF in 1958 weens Apartheid. Suid-Afrika is daarna aan die kwalifiserende groep van Asië en Oseanië toegewys voordat dit weer in Oktober 1964 weens druk van ander Afrikalande opgeskort is. Ten spyte daarvan het die Afrika-spanne, nadat FIFA geweier het om die kwalifiserende formaat te verander, in elk geval besluit om uit die FIFA Sokker-Wêreldbekertoernooi te onttrek totdat minstens een volledige plek aan Afrika toegeken sal word, iets wat in plek gestel is vanaf die FIFA Sokker-Wêreldbekertoernooi in 1970.

Die volgende 16 spanne het vir die finale toernooi gekwalifiseer

Wedstryde is in die volgende stede gespeel:

Die wedstryde was in twee fases opgedeel, naamlik die groepuitdunne en die uitklopfase. Die loting is op 6 Januarie 1966 in die Royal Garden Hotel van Londen gehou.

16 spanne het aan die groepuitdunne deelgeneem. Die boonste twee spanne in elke groep dring na die tweede rondte (die uitklopfase) deur.


In 1986 het FIFA 'n verslag gepubliseer waarin al die deelnemende spanne van elke Sokker-Wêreldbekertoernooi insluitende die destydse FIFA Sokker-Wêreldbekertoernooi in 1986 geranglys is volgens vordering in die kompetisie, algehele resultate en kwaliteit van die meedinger. Die ranglys vir die 1966-toernooi is soos gevolg:



</doc>
<doc id="48002" url="https://af.wikipedia.org/wiki?curid=48002" title="FIFA Sokker-Wêreldbekertoernooi in 1962">
FIFA Sokker-Wêreldbekertoernooi in 1962

Die 7de FIFA Sokker-Wêreldbekertoernooi (Spaans: "Campeonato Mundial de Fútbol – Copa Jules Rimet Chile 1962"; Engels: "FIFA World Cup") is vanaf 30 Mei tot 17 Junie 1962 in Chili aangebied. Dit was die eerste Sokker-Wêreldbekertoernooi wat in Chili aangebied is en die derde in Suid-Amerika. Net twee jaar vroeër is die gasheer Chili deur die sterkste aardbewing ooit getref en daar is oorweg om dié toernooi na 'n ander land te skuif.

16 nasionale sokkerspanne het aan die FIFA Sokker-Wêreldbekertoernooi in 1962 deelgeneem. Die spanne is in vier groepe verdeel, waarvan die twee beste spanne van elke groep na die uitklopfase deurgedring het. Die verdedigende kampioen Brasilië wen die trofee nadat hulle Tsjeggo-Slowakye met 3–1 in die eindstryd klop en sodoende hulle tweede wêreldbeker inpalm. Brasilië het daarmee na Italië in 1938 as tweede span daarin geslag om sy titel suksesvol te verdedig. Chili eindig in die derde en Joego-Slawië in die vierde plek.

Die Suid-Afrikaanse nasionale sokkerspan het nie aan die toernooi deelgeneem nie omrede hulle nie 'n lid van FIFA was nie. Die nasionale sokkerspanne van Bulgarye en Colombia het vir die eerste keer aan 'n Sokker-Wêreldbekertoernooi deelgeneem.

Chili is op 10 Junie 1956 in Lissabon deur FIFA gekies as die gasheer vir die FIFA Sokker-Wêreldbekertoernooi in 1962. Ander kandidaatlande was Argentinië en Wes-Duitsland, maar Wes-Duitsland het voor die stemming hulself onttrek. Nadat die vorige twee toernooie in Europa gehuisves is, het die sokkerfederasies van die Amerikas beweer dat die FIFA Sokker-Wêreldbekertoernooi in 1962 in Suid-Amerika moes plaasvind of deur hulle heeltemal geboikot sou word, vergelykbaar met die FIFA Sokker-Wêreldbekertoernooi in 1938.

Die stemming het as volg verloop:
Die gasheer Chili en die verdedigende kampioen Brasilië het outomaties vir die FIFA Sokker-Wêreldbekertoernooi in 1962 gekwalifiseer. Van die 14 oorblywende plekke is ag vir nasionale sokkerspanne van UEFA (Europa) gereserveer en drie vir CONMEBOL (Suid-Amerika). Drie plekke is tydens uitspeelwedstryde tussen AFC (Asië) en UEFA, CAF (Afrika) en UEFA asook tussen CONCACAF (Karibiese gebied, Noord- en Sentraal-Amerika) en CONMEBOL beslis.

Dit was die laaste Sokker-Wêreldbekertoernooi waarvoor net nationale sokkerspanne van die Amerikas en Europa gekwalifiseer het.

Die volgende 16 spanne het vir die finale toernooi gekwalifiseer:

Wedstryde is in die volgende stede gespeel:

Die wedstryde was in twee fases opgedeel, naamlik die groepuitdunne en die uitklopfase. Die loting is op 18 Januarie 1962 in die Carrera Hotel van Santiago de Chile gehou.

16 spanne het aan die groepuitdunne deelgeneem. Die boonste twee spanne in elke groep dring na die tweede rondte (die uitklopfase) deur.


In 1986 het FIFA 'n verslag gepubliseer waarin al die deelnemende spanne van elke Sokker-Wêreldbekertoernooi insluitende die destydse FIFA Sokker-Wêreldbekertoernooi in 1986 geranglys is volgens vordering in die kompetisie, algehele resultate en kwaliteit van die meedinger. Die ranglys vir die 1962-toernooi is soos gevolg:



</doc>
<doc id="48003" url="https://af.wikipedia.org/wiki?curid=48003" title="FIFA Sokker-Wêreldbekertoernooi in 1958">
FIFA Sokker-Wêreldbekertoernooi in 1958

Die 6de FIFA Sokker-Wêreldbekertoernooi (Sweeds: "Världsmästerskapet i Fotboll – Sverige 1958"; Engels: "FIFA World Cup") is vanaf 8 tot 29 Junie 1958 in Swede aangebied. Dit was die eerste Sokker-Wêreldbekertoernooi wat in Swede aangebied is en die vierde in Europa.

16 nasionale sokkerspanne het aan die FIFA Sokker-Wêreldbekertoernooi in 1958 deelgeneem. Die spanne is in vier groepe verdeel, waarvan die twee beste spanne van elke groep na die uitklopfase deurgedring het. Brasilië wen die trofee nadat hulle Swede met 5–2 in die eindstryd klop en sodoende hulle eerste wêreldbeker inpalm. Frankryk eindig in die derde en Wes-Duitsland in die vierde plek.

Die Suid-Afrikaanse nasionale sokkerspan het nie aan die toernooi deelgeneem nie omrede hulle nie 'n lid van FIFA was nie. Die nasionale sokkerspanne van Noord-Ierland, die Sowjetunie en Wallis het vir die eerste keer aan 'n Sokker-Wêreldbekertoernooi deelgeneem.

Tydens die FIFA Sokker-Wêreldbekertoernooi in 1958 het die Franse Just Fontaine 13 doele aangeteken, meer as enige ander sokkerspeler tydens 'n enkele Sokker-Wêreldbekertoernooi. Dié toernooi word ook vir die destydse 17-jarige Brasiliaanse Pelé se internasionale debuut onthou.

Swede is op 23 Junie 1950 in Rio de Janeiro, net voor die FIFA Sokker-Wêreldbekertoernooi in 1950 in Brasilië, deur FIFA gekies as die gasheer vir die FIFA Sokker-Wêreldbekertoernooi in 1958. Daar was geen ander lande wat hulself as kandidate beskikbaar gestel het nie.

Die gasheer Swede en die verdedigende kampioen Wes-Duitsland het outomaties vir die FIFA Sokker-Wêreldbekertoernooi in 1958 gekwalifiseer. Van die 14 oorblywende plekke is nege vir nasionale sokkerspanne van UEFA (Europa) gereserveer, drie vir CONMEBOL (Suid-Amerika), een vir CONCACAF (Karibiese gebied, Noord- en Sentraal-Amerika) asook een gedeelte vir AFC (Asië) en CAF (Afrika).

Nóg Afrikalande nóg Asiatiese lande kon daarin slaag om vir dié toernooi te kwalifiseer.

Die 1958-toernooi is tot dusver die enigste Sokker-Wêreldbeker waar elkeen van die vier lande van die Verenigde Koninkryk gekwalifiseer het, naamlik Engeland, Noord-Ierland, Skotland en Wallis.

Die volgende 16 spanne het vir die finale toernooi gekwalifiseer:

Wedstryde is in die volgende stede gespeel:

Die wedstryde was in twee fases opgedeel, naamlik die groepuitdunne en die uitklopfase. Die loting is op 8 Februarie 1958 in die Cirkus Television Studios van Stockholm gehou.

16 spanne het aan die groepuitdunne deelgeneem. Die boonste twee spanne in elke groep dring na die tweede rondte (die uitklopfase) deur.





Dit was die eerste wedstryd sonder doele in die geskiedenis van die Sokker-Wêreldbekertoernooi.

In 1986 het FIFA 'n verslag gepubliseer waarin al die deelnemende spanne van elke Sokker-Wêreldbekertoernooi insluitende die destydse FIFA Sokker-Wêreldbekertoernooi in 1986 geranglys is volgens vordering in die kompetisie, algehele resultate en kwaliteit van die meedinger. Die ranglys vir die 1958-toernooi is soos gevolg:



</doc>
<doc id="48004" url="https://af.wikipedia.org/wiki?curid=48004" title="FIFA Sokker-Wêreldbekertoernooi in 1954">
FIFA Sokker-Wêreldbekertoernooi in 1954

Die 5de FIFA Sokker-Wêreldbekertoernooi (Duits: "FIFA Fussball-Weltmeisterschaft 1954"; Frans: "Championnat du Monde de Football 1954"; Italiaans: "Campionato mondiale di calcio 1954"; Romansch: "Campiunadis mundials da ballape 1954"; Engels: "FIFA World Cup") is vanaf 16 Junie tot 4 Julie 1954 in Switserland aangebied. Dit was die eerste Sokker-Wêreldbekertoernooi wat in Switserland aangebied is en die derde in Europa.

16 nasionale sokkerspanne het aan die FIFA Sokker-Wêreldbekertoernooi in 1954 deelgeneem. Die spanne is in vier groepe verdeel, waarvan die twee beste spanne van elke groep na die uitklopfase deurgedring het. Wes-Duitsland wen die trofee nadat hulle Hongarye met 3–2 in die eindstryd klop en sodoende hulle eerste wêreldbeker inpalm; hierdie gebeurtenis staan in Duitsland bekend as die "Wunder von Bern" ("Wonderwerk van Bern"). Die Hongaarse nasionale sokkerspan is as gunsteling vir die titel gehandel, terwyl die Wes-Duitse nasionale sokkerspan net as buitestaander beskou is; dit was die eerste nederlaag vir die destydse "Goue sokkerspan" na 'n vier jaar-reeks van net oorwinnings of onbesliste wedstryde. Die Wes-Duitse nasionale sokkerspan het die wêreldbekertitel vyf jaar na die stigting van die Bondsrepubliek Duitsland in 1949 en tydens die "ekonomiese wonder van Duitsland" (Wirtschaftswunder) verower. Oostenryk eindig in die derde en Uruguay in die vierde plek.

Die Suid-Afrikaanse nasionale sokkerspan het nie aan die toernooi deelgeneem nie omrede hulle nie 'n lid van FIFA was nie. Die nasionale sokkerspanne van Skotland, Suid-Korea en Turkye het vir die eerste keer aan 'n Sokker-Wêreldbekertoernooi deelgeneem; Wes-Duitsland se deelname aan die FIFA Sokker-Wêreldbekertoernooi in 1954 word ook as 'n debuut beskou, alhoewel Nazi-Duitsland aan die toernooie van 1934 en 1938 deelgeneem het. Skotland en Turkye het reeds suksesvol vir die vorige FIFA Sokker-Wêreldbekertoernooi in 1950 kwalifiseer, maar nog voor dié toernooi se afskop weer onttrek. Tydens die FIFA Sokker-Wêreldbekertoernooi in 1954 is 'n algehele rekord vir aangetekende doele opgestel, insluitende die hoogste gemiddelde doele wat per wedstryd behaal is, waarvan 27 doele deur die Hongaarse nasionale sokkerspan aangeteken is en 25 deur Wes-Duitsland.

Switserland is op 26 Julie 1946 in Luxemburg deur FIFA gekies as die gasheer vir die FIFA Sokker-Wêreldbekertoernooi in 1954; gelyktydig is die FIFA Sokker-Wêreldbekertoernooi in 1950 aan Brasilië toegeken. Daar was geen ander lande wat hulself as kandidate beskikbaar gestel het nie. Dié Sokker-Wêreldbekertoernooi is oorspronklik vir 1951 beplan, maar is weens organisatoriese redes ná 1954 verskuif.

Die gasheer Switserland en die verdedigende kampioen Uruguay het outomaties vir die FIFA Sokker-Wêreldbekertoernooi in 1954 gekwalifiseer. Van die 14 oorblywende plekke is elf vir Europese nasionale sokkerspanne gereserveer, twee vir die Amerikas en een vir Asië.

Die volgende 16 spanne het vir die finale toernooi gekwalifiseer:

Wedstryde is in die volgende stede gespeel:

Die wedstryde was in twee fases opgedeel, naamlik die groepuitdunne en die uitklopfase. Die loting is op 30 November 1953 in die Saint Gotthard Hotel van Zürich gehou.

16 spanne het aan die groepuitdunne deelgeneem. Die boonste twee spanne in elke groep dring na die tweede rondte (die uitklopfase) deur.





In 1986 het FIFA 'n verslag gepubliseer waarin al die deelnemende spanne van elke Sokker-Wêreldbekertoernooi insluitende die destydse FIFA Sokker-Wêreldbekertoernooi in 1986 geranglys is volgens vordering in die kompetisie, algehele resultate en kwaliteit van die meedinger. Die ranglys vir die 1954-toernooi is soos gevolg:



</doc>
<doc id="48005" url="https://af.wikipedia.org/wiki?curid=48005" title="FIFA Sokker-Wêreldbekertoernooi in 1950">
FIFA Sokker-Wêreldbekertoernooi in 1950

Die 4de FIFA Sokker-Wêreldbekertoernooi (Portugees: "IV Campeonato Mundial de Futebol – Brasil", [ˈkwaʁtu kɐ̃pjoˈnatu mũdʒiˈaw dʒi ˌfutʃiˈbɔw]; Engels: "FIFA World Cup") is vanaf 24 Junie tot 16 Julie 1950 in Brasilië aangebied. Dit was die eerste Sokker-Wêreldbekertoernooi wat in Brasilië aangebied is en die tweede in Suid-Amerika. Dit was die eerste Sokker-Wêreldbekertoernooi ná die einde van die Tweede Wêreldoorlog vyf jaar vroeër, nadat die toernooie van 1942 en 1946 weens die wêreldwye oorlog gekanselleer is. Die vorige FIFA Sokker-Wêreldbekertoernooi in 1938 is 12 jaar vroeër in Frankryk beslis.

13 nasionale sokkerspanne het aan die FIFA Sokker-Wêreldbekertoernooi in 1950 deelgeneem. Die spanne is in vier groepe verdeel, waarvan die beste span van elke groep na die finale rondte deurgedring het. Brasilië, Spanje, Swede en Uruguay het hul onderskeie groepe gewen en na die finale groep deurgedring. Dit was die enigste toernooi wat nie deur 'n enkele eindwedstryd beslis is nie en die beste span van die finale groepfase het die Jules Rimet-trofee verower. Uruguay wen die trofee nadat hulle Brasilië met 2–1 in die laaste wedstryd klop en sodoende hulle tweede wêreldbeker inpalm. Swede eindig in die derde en Spanje in die vierde plek.

Die Suid-Afrikaanse nasionale sokkerspan het nie aan die toernooi deelgeneem nie omrede hulle nie 'n lid van FIFA was nie. Beide Duitsland en Japan is nie toegelaat om aan die kwalifikasieproses deel te neem nie. Verskeie ander lande soos Hongarye, die Sowjetunie en Tsjeggo-Slowakye wou nie aan die kwalifikasie deelneem nie, terwyl België en Oostenryk in Europa; Burma, Filippyne en Indonesië in Asië; Argentinië, Ecuador en Peru in Suid-Amerika tydens die kwalifikasie onttrek het. Indië, Skotland en Turkye het na hulle suksesvolle kwalifikasies van die toernooi onttrek. Die nasionale sokkerspan van Engeland het vir die eerste keer aan 'n Sokker-Wêreldbekertoernooi deelgeneem, nadat die vier Britse nasionale sokkerbeheerliggame vier jaar vroeër by FIFA heraangesluit het.

Brasilië is op 26 Julie 1946 in Luxemburg deur FIFA gekies as die gasheer vir die FIFA Sokker-Wêreldbekertoernooi in 1950; gelyktydig is die FIFA Sokker-Wêreldbekertoernooi in 1954 aan Switserland toegeken. Daar was geen ander lande wat hulself as kandidate beskikbaar gestel het nie. Dié Sokker-Wêreldbekertoernooi is oorspronklik vir 1949 beplan, maar is weens organisatoriese redes na 1950 verskuif.

Die gasheer Brasilië en die verdedigende kampioen Italië het outomaties vir die FIFA Sokker-Wêreldbekertoernooi in 1950 gekwalifiseer. Van die 14 oorblywende plekke is sewe vir Europese nasionale sokkerspanne gereserveer, ses vir die Amerikas en een vir Asië.

Die twee Spilmoondhede Duitsland en Japan is weens hul oorlogsmisdade tydens die Tweede Wêreldoorlog onder internasionale sanksies geplaas en is nie toegelaat om aan die kwalifikasie deel te neem nie. Hul gedeeltelik gedwonge bondgenote en die geannekseerde Oostenryk kon egter aan die kwalifikasie deelneem.

Die Britse nasies is na hul heraansluiting by FIFA vier jaar vroeër genooi om aan die toernooi deel te neem en die 1949–50 Britse Tuiskampioenskap het as kwalifikasie gedien, waar Engeland eerste en Skotland tweede geëindig het. Skotland wou egter net deelneem nadat hulle dié kampioenskap gewen het en het dus onttrek.

Verskeie nasies agter die Ystergordyn soos Hongarye, die Sowjetunie en Tsjeggo-Slowakye het geweier om aan die kwalifikasie deel te neem.

Die Suid-Amerikaanse lande Argentinië, Ecuador en Peru het na die loting vir die kwalifikasiegroepe hulleself onttrek, waardeur Bolivië, Chili, Paraguay en Uruguay sonder enige wedstryd gekwalifiseer het. Die Asiatiese lande Burma, Filippyne en Indonesië het hulleself van die kwalifikasieproses onttrek, waardeur Indië sonder enige wedstryd gekwalifiseer het. In Europa het België en Oostenryk van die kwalifikasie onttrek, waardeur Switserland en Turkye sonder voltooiing van hul finale rondte van wedstryde gekwalifiseer het.

Die volgende 16 spanne het vir die finale toernooi gekwalifiseer:

Na hul suksesvolle kwalifikasie het Skotland en Turkye hulleself onttrek. Die in die kwalifisering uitgeskakelde lande Frankryk, Portugal en die Republiek Ierland is deur FIFA genooi om die leë plekke in te neem, maar net Frankryk het dit aanvaar. Na die loting van die groepfase het Frankryk en Indië onttrek, maar daar was nie genoeg tyd om ander spanne te nooi nie, waarvolgens die derde groep uit drie spanne en die vierde groep net uit twee spanne bestaan het.

Wedstryde is in die volgende stede gespeel:

13 spanne het aan die groepuitdunne deelgeneem. Die boonste span in elke groep dring na die tweede rondte (die finale rondte) deur. Die loting is op 22 Mei 1950 in die Departement van Buitelandse Sake in Rio de Janeiro gehou.

In 1986 het FIFA 'n verslag gepubliseer waarin al die deelnemende spanne van elke Sokker-Wêreldbekertoernooi insluitende die destydse FIFA Sokker-Wêreldbekertoernooi in 1986 geranglys is volgens vordering in die kompetisie, algehele resultate en kwaliteit van die meedinger. Die ranglys vir die 1950-toernooi is soos gevolg:




</doc>
<doc id="48006" url="https://af.wikipedia.org/wiki?curid=48006" title="FIFA Sokker-Wêreldbekertoernooi in 1938">
FIFA Sokker-Wêreldbekertoernooi in 1938

Die 3de FIFA Sokker-Wêreldbekertoernooi (Frans: "Coupe du Monde 1938 – France"; Engels: "FIFA World Cup") is vanaf 4 tot 19 Junie 1938 in Frankryk aangebied. Dit was die eerste Sokker-Wêreldbekertoernooi wat in Frankryk aangebied is en die tweede in Europa. Dit was die laaste Sokker-Wêreldbekertoernooi voor die uitbreek van die Tweede Wêreldoorlog een jaar later wat met die Duitse Inval van Pole begin het. Die volgende FIFA Sokker-Wêreldbekertoernooi in 1950 sal 12 jaar later in Brasilië beslis word, nadat die toernooie van 1942 en 1946 weens die wêreldwye oorlog gekanselleer is.

15 nasionale sokkerspanne het aan die FIFA Sokker-Wêreldbekertoernooi in 1938 deelgeneem; Oostenryk het gekwalifiseer, maar is net drie maande voor dié toernooi met die "Anschluss" by Nazi-Duitsland ingelyf. Soos by die vorige FIFA Sokker-Wêreldbekertoernooi in 1934 is tydens dié toernooi geen groepfase beslis nie en dit het met die agtste eindrondte begin. Die verdedigende kampioen Italië wen die trofee nadat hulle Hongarye met 4–2 in die eindstryd klop en sodoende hulle tweede wêreldbeker inpalm. Brasilië eindig in die derde en Swede in die vierde plek.

Die Suid-Afrikaanse nasionale sokkerspan het nie aan die toernooi in 1938 deelgeneem nie omrede hulle nie 'n lid van FIFA was nie. Ander groot sokkerlande soos Argentinië, Uruguay en Spanje bly uit verskeie ander redes weg. Net drie nie-Europese spanne het aan dié toernooi deelgeneem: Brasilië, Kuba en Nederlands-Indië (nou Indonesië). Dit was die laagste getal van nasionale sokkerspanne buite die gasheer se vasteland ooit.

Frankryk is op 13 Augustus 1936 in Berlyn deur FIFA gekies as die gasheer vir die FIFA Sokker-Wêreldbekertoernooi in 1938. Ander kandidaatlande was Argentinië en Nazi-Duitsland.

Die stemming het as volg verloop:
Uit vrees vir 'n tweede agtereenvolgende toernooi in Europa het nóg Argentinië nóg Uruguay aan dié kompetisie deelgeneem. Spanje bly weg omdat dit deur 'n burgeroorlog verskeur is.

Dit was die eerste toernooi waar sowel die gasheer asook die verdedigende kampioen outomaties gekwalifiseer is. Verdedigende kampioene het tot die FIFA Sokker-Wêreldbekertoernooi in 2006 die reg van outomatiese kwalifikasie geniet. Van die 14 oorblywende plekke is elf vir Europese nasionale sokkerspanne gereserveer, twee vir die Amerikas en een vir Asië.

Oostenryk het suksesvol vir dié toernooi gekwalifiseer, maar dié land is net drie maande later tydens die "Anschluss" by Nazi-Duitsland ingelyf en die nasionale sokkerspan moes by die "Groot-Duitse nasionale sokkerspan" aansluit. Letland was naaswenner in Oostenryk se groep van kwalifikasie, maar is nie genooi om by dié toernooi deel te neem nie. FIFA het Engeland genooi om die leë plek in te neem, maar hulle het geweier. As gevolg hiervan het Oostenryk se teenstander in die agtste eindrondte Swede sonder wedstrydbeslissing vir die kwarteindrondte gekwalifiseer.

Die volgende 16 spanne het vir die finale toernooi gekwalifiseer:

Wedstryde is in die volgende stede gespeel:

Die loting is op 5 Maart 1938 in die Salon d'Horloge van Parys gehou.


In 1986 het FIFA 'n verslag gepubliseer waarin al die deelnemende spanne van elke Sokker-Wêreldbekertoernooi insluitende die destydse FIFA Sokker-Wêreldbekertoernooi in 1986 geranglys is volgens vordering in die kompetisie, algehele resultate en kwaliteit van die meedinger. Die ranglys vir die 1938-toernooi is soos gevolg:




</doc>
<doc id="48007" url="https://af.wikipedia.org/wiki?curid=48007" title="FIFA Sokker-Wêreldbekertoernooi in 1934">
FIFA Sokker-Wêreldbekertoernooi in 1934

Die 2de FIFA Sokker-Wêreldbekertoernooi (Italiaans: "Campionato Mondiale di Calcio – Italia '34"; Engels: "FIFA World Cup") is vanaf 27 Mei tot 10 Junie 1934 in Italië aangebied. Dit was die eerste Sokker-Wêreldbekertoernooi wat in Europa en Italië aangebied is. Die Koninkryk Italië onder Benito Mussolini se fascistiese bewind het dié toernooi as 'n geleentheid misbruik om sy ideologie en propaganda vir sy beleid oor die hele wêreld uit te saai. Verder is die gasheer se regering van inmenging en korrupsie beskuldig.

16 nasionale sokkerspanne het aan die FIFA Sokker-Wêreldbekertoernooi in 1934 deelgeneem. Tydens dié toernooi is geen groepfase beslis nie en dit het met die agtste eindrondte begin. Een vermeende sterk span het teen een swakker span elk gespeel. Italië wen die trofee nadat hulle Tsjeggo-Slowakye met 2–1 in die eindstryd klop en sodoende hulle eerste wêreldbeker inpalm. Nazi-Duitsland eindig in die derde en Oostenryk in die vierde plek.

Die Suid-Afrikaanse nasionale sokkerspan het nie aan die toernooi deelgeneem nie omrede hulle nie 'n lid van FIFA was nie. Die verdedigende kampioen en vorige gasheer Uruguay het uit protes vir die min Europese deelname tydens die FIFA Sokker-Wêreldbekertoernooi in 1930 nie aan hierdie toernooi deelgeneem nie, dus was dit die enigste Sokker-Wêreldbekertoernooi waaraan 'n verdedigende kampioen nie deelgeneem het nie.

Italië is op 14 Mei 1932 in Stockholm deur FIFA gekies as die gasheer vir die FIFA Sokker-Wêreldbekertoernooi in 1934. Die enigste ander kandidaat was Swede, maar het voor die stemming hulself onttrek.

Dit was die eerste FIFA Sokker-Wêreldbekertoernooi waarvoor deelnemende spanne 'n kwalifikasie beslis het. Van die 16 plekke is twaalf vir Europese nasionale sokkerspanne gereserveer, drie vir die Amerikas en een vir Asië. 36 nasies het aansoek gedoen om aan die FIFA Sokker-Wêreldbekertoernooi in 1934 deel te neem en tydens die kwalifikasieproses is die getal deelnemende nasies tot 16 verminder. Dit was die enigste keer dat self die gasheer aan die kwalifikasie moes deelneem en nie outomaties vir die toernooi gekwalifiseer het nie. Die kwalifikasierondte is volgens geografiese liggings gerangskik. Chili en Peru het van die kwalifikasie hulleself onttrek, waarvolgens Argentinië en Brasilië sonder enige wedstryd gekwalifiseer het. Die Britse tuislande Engeland en Skotland het FIFA se aansoek vir deelname verwerp en die toernooi as minder belangrik as hul eie kampioenskappe beskou.

Die volgende 16 spanne het vir die finale toernooi gekwalifiseer:

Wedstryde is in die volgende stede gespeel:

Die loting is op 1 Mei 1934 in die Ambasciatori Palace Hotel van Rome gehou.

In 1986 het FIFA 'n verslag gepubliseer waarin al die deelnemende spanne van elke Sokker-Wêreldbekertoernooi insluitende die destydse FIFA Sokker-Wêreldbekertoernooi in 1986 geranglys is volgens vordering in die kompetisie, algehele resultate en kwaliteit van die meedinger. Die ranglys vir die 1934-toernooi is soos gevolg:





</doc>
<doc id="48008" url="https://af.wikipedia.org/wiki?curid=48008" title="FIFA Sokker-Wêreldbekertoernooi in 1930">
FIFA Sokker-Wêreldbekertoernooi in 1930

Die eerste FIFA Sokker-Wêreldbekertoernooi (Spaans: "1er Campeonato Mundial de Fútbol"; Engels: "FIFA World Cup") is vanaf 13 tot 30 Julie 1930 in die Uruguaanse hoofstad Montevideo aangebied. Dit was die eerste Sokker-Wêreldbekertoernooi wat in Uruguay en Suid-Amerika beslis is. Die toernooi was ter geleentheid van die eeufeesviering van Uruguay se eerste grondwet gehuisves en die enigste Sokker-Wêreldbekertoernooi wat net in een stad gehuisves is. Elkeen van die 18 wedstryde is in een van drie sokkerstadions in Montevideo aangebied. Die volgende toernooi in Suid-Amerika is in 1950 in Brasilië beslis en ook deur Uruguay gewen.

13 nasionale sokkerspanne (sewe van Suid-Amerika, vier van Europa en twee van Noord-Amerika) het aan die FIFA Sokker-Wêreldbekertoernooi in 1930 deelgeneem. As gevolg van die destydse moeilike reis na Suid-Amerika het net enkele Europese nasionale sokkerspanne aan dié toernooi deelgeneem wat tydens die Groot Depressie plaasgevind het. Die Suid-Afrikaanse nasionale sokkerspan het nie aan die toernooi deelgeneem nie omrede hulle nie 'n lid van FIFA was nie.

Die spanne is in vier groepe verdeel, waarvan die beste span van elke groep na die halfeindrondte deurgedring het. Argentinië, Joego-Slawië, Uruguay en die Verenigde State het hul onderskeie groepe gewen en na die halfeindstryde deurgedring. Uruguay wen die trofee nadat hulle Argentinië met 4–2 in die eindstryd klop en sodoende hulle eerste wêreldbeker inpalm. Die Verenigde State eindig in die derde en Joego-Slawië in die vierde plek; vir albei nasionale sokkerspanne hul beste prestasie ooit.

Uruguay is op 18 Mei 1929 in Barcelona deur FIFA gekies as die gasheer vir die FIFA Sokker-Wêreldbekertoernooi in 1930. Ander kandidaatlande was Hongarye, Italië, Nederland, Spanje en Swede, maar hulle het hulself voor die stemming onttrek.

Die eerste FIFA Sokker-Wêreldbekertoernooi was die enigste sonder kwalifisering. Elke land wat met FIFA geaffilieer was, is genooi om deel te neem. Die volgende 13 nasionale sokkerspanne het FIFA se uitnodiging om deelname aanvaar:

Wedstryde is in die volgende stadions gespeel:

Die wedstryde was in twee fases opgedeel, naamlik die groepuitdunne en die uitklopfase. Die loting is op 10 Julie 1930 in die setel van die Uruguaanse Sokkerassosiasie in Montevideo gehou.

13 spanne het aan die groepuitdunne deelgeneem. Die boonste span in elke groep dring na die tweede rondte (die uitklopfase) deur.

In 1986 het FIFA 'n verslag gepubliseer waarin al die deelnemende spanne van elke Sokker-Wêreldbekertoernooi insluitende die destydse FIFA Sokker-Wêreldbekertoernooi in 1986 geranglys is volgens vordering in die kompetisie, algehele resultate en kwaliteit van die meedinger. Die ranglys vir die 1930-toernooi is soos gevolg:




</doc>
<doc id="48024" url="https://af.wikipedia.org/wiki?curid=48024" title="OpenSUSE">
OpenSUSE

openSUSE is 'n algemene Linux verspreiding wat deur Novell en AMD befonds word. Nadat Novell vir SUSE Linux in Januarie 2004 oorgeneem het, besluit hulle om die "SUSE Linux Professional" produk oopbron te verklaar en die gemeenskap by die ontwikkeling daarvan te betrek. Die aanvanklike weergawe was 'n beta van "SUSE Linux 10.0".


</doc>
<doc id="48029" url="https://af.wikipedia.org/wiki?curid=48029" title="Outeniekwa">
Outeniekwa

Outeniekwa, soms ook Outeniqua, is 'n woord wat stam uit die Khoi-tale en volgens oorlewering beteken dit "man belaai met heuning". Die woord kan gebruik word om na enige van die volgende te verwys:



</doc>
<doc id="48033" url="https://af.wikipedia.org/wiki?curid=48033" title="Hoërskool Outeniqua">
Hoërskool Outeniqua

Hoërskool Outeniqua is die grootste Afrikaansmedium hoërskool tussen Kaapstad en Port Elizabeth. Dis geleë in George en het in 2014 1 615 leerlinge in grade 8 tot 12 gehad. Daar was toe sowat 80 personeellede. Die skool is in 1923 gestig.



</doc>
<doc id="48034" url="https://af.wikipedia.org/wiki?curid=48034" title="Predore">
Predore

Predore is 'n stad en munisipaliteit in die Italiaanse provinsie Bergamo (administratiewe gewes Lombardye) met 'n bevolking van sowat 1 900 in 2010.


</doc>
<doc id="48040" url="https://af.wikipedia.org/wiki?curid=48040" title="Andes-gans">
Andes-gans

Die Andes-gans ("Chloephaga melanoptera") word in die hoë Andesgebergtes in Suid-Peru, Bolivia, Chili en die Catamarca-provinsie in Noordwes-Argentinië aangetref.
Beide mannetjies en wyfies het 'n identiese veredos, hoofsaaklik wit, met swart gespikkelde vlerke en swart stertvere. Hulle liggaamsbou, waaronder 'n klein, pienk puntsnawel, herinner bietjie aan dié van 'n hoender of duif. Die wyfies is ietwat kleiner as die mannetjies. Die mannetjie uiter 'n hoë fluitgeluid, terwyl die wyfie 'n kras kwaakgeluid maak. Andes-ganse is baie aggressief, ook teenoor ander watervoëls, veral as hulle in 'n beknopte gebied is.

Hierdie voëls se dieet bestaan hoofsaaklik uit plante en gras, maar hulle sal ook die lêkorrels van hoenders en eende vreet.

Andes-ganse broei tussen Oktober en Januarie. Hulle bou 'n nes van gras, alhoewel hulle ook 'n mensgemaakte neskas op die grond sal gebruik. Die wyfie lê vyf tot tien gryswit eiers wat na 30 dae uitbroei. Die kuikens is na twee tot drie jaar self broeigereed.




</doc>
<doc id="48073" url="https://af.wikipedia.org/wiki?curid=48073" title="Kees van der Staaij">
Kees van der Staaij

Cornelis Gerrit (Kees) van der Staaij (gebore 12 September 1968 in Vlaardingen) is 'n Nederlandse juris en politikus.

Van der Staaij het regte aan die Universiteit Leiden gestudeer en is lid van die Staatkundig Gereformeerde Party (SGP). Daarvoor was hy werksaam by die Raad van State, die belangrikste Buro vir Advies van die koning en sy ministers in Nederland. Sedert 19 Mei 1998 is hy 'n lid van die Tweede Kamer. Sedert 27 Maart 2010 is hy partyleier en sedert 10 Mei 2010 ook parlemêntere verteenwoordiger. 

Kees van der Staaij is getroud en het twee aangenome kinders. Hy is 'n lid van die Oud Gereformeerde Gemeentes in Nederland en woon in Benthuizen.



</doc>
<doc id="48074" url="https://af.wikipedia.org/wiki?curid=48074" title="Benthuizen">
Benthuizen

Benthuizen is 'n dorp in die Nederlandse provinsie Zuid-Holland. Die voormalige munisipaliteit tel 3 325 inwoners (1 Januarie 2010) en behoort sedert 2014 tot die munisipale gebied van Alphen aan den Rijn.



</doc>
<doc id="48077" url="https://af.wikipedia.org/wiki?curid=48077" title="Visaginas">
Visaginas

Visaginas is 'n Litause stad en munisipaliteit aan die noordoewer van die Visaginas-meer, sowat 150 kilometer noordoos van die hoofstad Vilnius en sowat 70 kilometer oos van die distrikhoofstad Utena.
Visaginas is ten opsigte van sowel sy stigtingsdatum - dit het eers in 1975 as residensiële nedersetting vir werknemers van die kernkragsentrale Ignalina (veertien kilometer oos van Visaginas) en hul gesinne ontstaan - asook die gemiddelde ouderdom van sy bewoners (omstreeks 30 jaar) die jongste stad in die land. Dit is aanvanklik na die destydse voorsitter van die Litause Kommunistiese Party, Antanas Sniečkus, vernoem en het reeds in 1977 stadstatus gekry. Met die onafhanklikwording van Litaue is die stadsnaam gewysig na Visaginas.

Nadat Ignalina in 2009 buite werking gestel is, het werkloosheid en dwelmmisbruik sosiale brandpunte vir die merendeels Russiessprekende bevolking geword.

Die stadsgebied word begrens deur die Gewestelike Gražutė-park in die noordweste, gebiede van die Ignalina-munisipaliteit (wat hier deel uitmaak van die Nasionale Aukštaitija-park) in die suide, die Drūkšiai-meer (die grootste in Litaue met 'n oppervlakte van 4 500 hektaar) in die noorde, en die Wit-Russiese administratiewe gewes van Vitebsk in die ooste.

Alhoewel Visaginas soos ander gesiglose Russies-ontwerpte nedersettings lyk (die plaaslike woonstelblokke is van voorafvervaardigde elemente gebou), beskik dit oor talle groen gebiede in die stad self en in die omgewing. Dit word deur ongerepte bosgebiede, moeraslande en mere omring.

Die stadsgebied is kompleksgewys ontwikkel en van 'n infrastruktuur vir die bewoners se alledaagse en kulturele behoeftes voorsien. Die oorspronklike ontwerp was dié van 'n skoenlapper wat sy vlerke span en het die plaaslike Visaginas-meer met 'n oppervlakte van 220,4 hektaar en 'n diepte van ses meter ingesluit. Die meeste instellings kan binne loopafstand bereik word sodat openbare vervoergeriewe aanvanklik nie benodig is. Die omliggende natuur - met 110 mere in 'n sone met 'n radius van tien kilometer rondom Visaginas - het tydens die boubedrywighede grotendeels ongeskonde gebly.

Die eerste verwysing na die gebied kom in dokumente uit die jaar 1526 voor toe dit deur die adellike Vaitiekus Goštautas aan die parogie Naujasis Daugėliškis oorgedra is. Tussen die 14de en 19de eeu is die streek verskeie kere deur Lyflandse, Sweedse, Russiese en Franse magte beset.

Die huidige nedersetting is in 1975 as Sniečkus gestig om werkers van die nuwe Ignalina-kernkragsentrale en hul gesinne te huisves. Vier bestaande dorpe, waaronder die huidige naamgewende Visaginas en Paliaudanės, is gesloop om plek te maak vir die nuwe stad. Litause wetenskaplikes het hulle tevergeefs teen die projek uitgespreek wat volgens die oorspronklike bouplanne die grootste kernkragsentrale ter wêreld sou word en met altesaam vier kookwaterreaktors 6 000 MW elektrisiteit vir nabygeleë swaar nywerhede en chemiese fabrieke sou lewer. 

Vanweë die behoefte aan hoogs gekwalifiseerdes het merendeels etniese Russe hulle in die stad gevestig wat nog steeds 55 persent Russiessprekend is. Die stad is geleidelik uitgebrei nadat die kapasiteit van Ignalina tot 
vier reaktors verhoog is. Die kernkragsentrale is egter nie betyds voltooi nie, en die ontploffing van die Tsjernobil-reaktor op 26 April 1986 het tot verdere vertraging gelei. Die eerste reaktor, wat in 1983 in gebruik gestel is, is vir herstelwerk afgeskakel. Toe in die tweede helfte van 1986 met die bou van die derde reaktor begin is, het die Sowjet-media oor die projek, wat oorspronklik as "Litaue se atomêre son" geprys is, geswyg. Een rede hiervoor was dat in Swede hoë vlakke van radioaktiwiteit gemeet is sodra die wind uit die rigting van Ignalina oor die Oossee gewaai het, 'n tweede was dat die kapasiteit van die eerste twee reaktors om veiligheidsredes verminder moes word.

Wilde gerugte het die ronde begin doen dat een van Ignalina se reaktors moontlik buite beheer sou geraak het en dat maatreëls vir die ontruiming van die gebied getref sou word. Die Sowjet-owerheid was genoodsaak om 'n groot groep wetenskaplikes en persoonlikhede uit die kulturele lewe van Litaue uit te nooi om die kernkragsentrale te besigtig.

In Maart 1988 is die eerste reaktor weer eens afgeskakel, en Ignalina het steeds meer kritiek by deskundiges ontlok. Die kernkragsentrale is op sagte grond gebou en het effens begin afsak. Volgens amptelike gegewens was dit bestand teen aardbewings van maksimaal 5,5 op die Richterskaal, ofskoon daar in die vroeë 20ste eeu reeds aardbewings van 7,0 in die gebied aangeteken is. Weens die gebrek aan koeltorings is koelwater regstreeks in die Drūkšiai-meer gepomp sodat sy watertemperatuur tot 30 °C gestyg het. Die gebied was bowendien een van Litaue se belangrikste drinkwaterbronne.

'n Eerste openbare protesbeweging het ontstaan. Die plaaslike Litause KP-leierskap het hulle teen die verdere uitbou van Ignalina uitgespreek en daarop gewys dat die gebruik van die Drūkšiai-meer vir verkoelingsdoeleindes nie deur plaaslike owerhede goedgekeur is nie. Desondanks het die Moskouse Departement van Kernenergie voortgegaan met die boubedrywighede. Nadat 'n openbare betoging verbied is, het 15 000 omgewingsbewustes uit Litaue en aangrensende gebiede op 17 September 1988 vir 'n "sing- en dansfees" byeengekom.

Aangesien hulle in tegniese opsig op dié van Tsjernobil gelyk het, moes die kernkragsentrale volgens 'n ooreenkoms tussen Litaue en die Europese Unie in 2009 buite werking gestel word. Intussen word pogings onderneem om die plaaslike toerismebedryf te ontwikkel.



</doc>
<doc id="48078" url="https://af.wikipedia.org/wiki?curid=48078" title="Būtingė">
Būtingė

Būtingė is 'n nedersetting aan die Litause Oosseekus en digby die grens met Letland. Dit maak deel uit van die munisipaliteit Palanga en is sowat 17 kilometer noord van sy middestad en vyf kilometer noord van die stadsdeel Šventoji geleë.

Die plaaslike olieterminaal in besit van die Litause oliemaatskappy "ORLEN Lietuva" (vroeër "Mažeikių Nafta") is in 1999 in bedryf gestel. Weens die gevaar van oliestortings (op 23 November 2001 is 59 ton olie in die Oossee gestort) is dit die teiken van omgewingsbewustes.

Die Būtingė-terminaal is op die in- en uitvoer van Russiese ru-olie gemik en maak deel uit van 'n groter Litause olie- en gaskompleks. 'n Pyplynstelsel verbind die terminaal met Letland en Rusland. Sedert Julie 2006 is die olieterminaal vir "ORLEN Lietuva" die enigste moontlikheid om ruolie in te voer nadat die "Družba"-oliepyplyn uit Rusland deur die Russiese maatskappy "Lukoil" buite werking gestel is. In 2008 het die Būtingė-terminaal nege miljoen ton goedere gehanteer.


</doc>
<doc id="48079" url="https://af.wikipedia.org/wiki?curid=48079" title="Heroldsbaai">
Heroldsbaai

Heroldsbaai is 'n strandoord aan die Suid-Kaapse kus. Dit lê 6,4 km vanaf die George-lughawe en kan met die R404 (die Skimmelkranspad) bereik word.

Die strandoordjie was aanvanklik deel van die plaas Brakfontein, toe eiendom van Dirk Lamprecht en later van Frans Gericke. Laasgenoemde se afstammelinge het nog belange in die omgewing. Alhoewel dit eers as Sandstrand bekend was, is dit in 1823 na die eerste dominee op George, Tobias Johannes Herold, 'n ywerige hengelaar, vernoem.
Aanvanklik was dit hoofsaaklik George en direkte omgewing se mense wat hier kampeer het. Later is hulle gevolg deur 'n klompie van Oudtshoorn (en veral die Kamanassie). Oompie Meyer en John Urban, beide gesiene inwoners van George, neem in 1904 die taak op hulle om klein erwe af te baken vir die vakansiegangers se tente, waens en afdakke. Boumateriaal is afgelewer op sleë getrek deur muile. Die eerste vakansiehuis word in 1895 vir Matilda Howitson van Blanco gebou. Dit was die eerste tree in die ontwikkeling van 'n formele vakansieoord. Voor 1928 was daar aan die westekant, Sandstrandweg, nog slegs een huis. Dit is die huis wes van die kerk en gebou vir die susters en meisies van die Kloosterskool op George. Die lys van die vroeë besoekers en huiseienaars is 'n lys van die name van al die vooraanstaandes van die tyd van die direkte omgewing. 
Die eerste permanente inwoner was ene Thompson. Hy was 'n oorlewende van 'n skeepsramp in 1920 en het hom vir agt jaar tuis gemaak in 'n grot langs die strand.

Die branders is 'n gewilde speelplek op warm dae. Regoor die Stella Maris-kapel het John Urban en die afdelingsraad van George in 1935 'n groot getypoel vir swemmers laat bou. In die apartheidsjare is 'n poel in Skulpieshoek gebou. Branderplankryers word deur die hele jaar in die baai aangetref. In die somerskoolvakansie het die munisipaliteit van George 'n span opgeleide strandwagte tydens daglig aan diens.

Vir die hengelaar is die gebied 'n paradys. Ooswaarts lei 'n voetpad oor die rotse na Scott se bank, Dollieskraal en Dutton's Cove. Aan die westekant lei 'n voetpad na Voëlklip. Dit kan ook per motor bereik word via die Rooikransiespad wat suidwaarts uitdraai uit die geteerde Skimmelkranspad. Van die uitdraai tot by Voëlklip is dit 2½km op 'n grondpad. Na amper 1 km van die uitdraai is daar 'n parkeerplek om na Rooikransies en verder wes na die Maalgatenrivier te stap.

In die beginjare het die swaargelaaide ossewaens hul weg na die baai gebaan. Veral die laaste steil afdraand moes vir mens, os en wa geen maklike taak gewees het nie. Alles wat vir die vakansie nodig was, moes saamgeneem word, insluitende lewende hoenders wat deel sou uitmaak van die Kersmaal. By aankoms is die osse die see ingejaag om van hul bosluise ontslae te raak. Daarna is hulle en die waens terug na die plato waar die Gerickes hulle versorg het tot die terugtog aangepak is.

In 1911 is die eerste pad na Heroldsbaai aangelê. Dit het ongeveer die spoor van die ossewaens van George af gevolg. Tussen die huidige woonbuurt Bos-en-Dal en die spoorlyn, oor die plaas Soutkloof, deur die Gwaingrivier en verby die plaas Dutton's Cove. Naby die see was die pad, nou bekend as die Rooidraaipad, baie steil.

In 1958 is die teerpad vanaf die N2 nasionale pad na Heroldsbaai voltooi. By die lughawe draai die R404 weg, gaan met 'n brug oor die spoorlyn naby die Skimmelkransstasie en 'n pas in die Brakfonteinkloof. In 1999 is die Rooidraaipad (van Heroldsbaaihoogte tot die baai) geplavei. Drie jaar later is die ou pad van die Skimmelkransstasie tot Heroldsbaaihoogte herbou en geteer. Met hierdie roete is Heroldsbaai 6 km van die N2.

In 1933 het die Rooms-Katolieke Kerk 'n kapel langs hul huis gebou. John Urban en sy vrou (van die bekende Urban-skoenfabriek op George) het die grond geskenk en was ook nou betrokke by die bou van die kapel. Vandag is die Stella Maris-kapel 'n bekende baken in die nedersettinkie.

Die kerksaal van die NG kerk is in 1941 gebou op die erf geskenk vir die doel deur Cecil Gericke. Vars water was, soos maar by baie strandoorde, van die begin af 'n probleem. Die kerk het die geleentheid benut deur vars water te verkoop om hul boulening te delg. In 1987 is die kerksaal in 'n kerksentrum omskep met die aanbou van twee jeughuise. Tans is dit die eiendom van die NG gemeente George-Suid.

Sedert die vroeë 1940's is daar reeds gastehuise. Daar is een winkel wat dwarsdeur die jaar oop is. Tydens die skoolvakansies en naweke is daar enkele kioske langs die strand.

Heroldsbaai het weinig permanente inwoners. Die meeste huise is baie beskeie en dateer uit die eerste helfte van die vorige eeu. Enkele van hierdie ou huise is gesloop en vervang met dubbelverdiepinggeboue. Waar die Skimmelkranspad doodloop, het Ernie Els 'n huis langs die strand laat bou.

In 1972 is 'n deel van die plaas Buffelsfontein op die plato omskep tot die woonbuurt Heroldsbaaihoogte. Hier is baie permanente bewoners wat meestal in George werk. Met hierdie ontwikkelling is Heroldsbaai ook aangesluit op George se elektrisiteits-, water- en rioolnetwerk. Dit het die verdere ontwikkeling ten goede gekom. Verskeie mense woon ook op die nabygeleë gholfbaan by Oubaai (Dutton's Cove).

Junie 1935 is Heroldsbaai geteister deur die hoogste vloed in menseheugenis. Dit het boonop gepaard gegaan met hewige reënbuie en het die Brakfonteinspruit sterk laat loop. 'n Gedenkplaat in die kloof toon die hoogste watervlak aan wat toe aangeteken is. Tussen Kersfees en Nuwejaar 1949 het dit so gereën dat die modderwater teen die hange afgeloop het dwarsdeur huise en tente. Tien jaar later het 'n stormsee weer skade aangerig. Meisies van die kloosterskool op George wat in hul strandhuis was, moes teen die kop uitklim om weg te kom terwyl hul koffers in die branders rondgespoel het. In 1980 is 'n versterkte seemuur gebou om skade aan die kuseiendomme te probeer teengaan. Weer tussen Kersfees en Nuwejaar, maar nou in 2008, was die see so ontstuimig dat dit Skimmelkransweg en Sandstrandweg tot teen die huise met 'n dik laag skuim bedek het.

Seestrome aan die westelike sowel as die oostelike kant van die baai is uiters verraderlik. Verskeie baaiers het al hier verdrink en hengelaars is deur fratsgolwe van die rotse geslaan.

Kuswinde uit die suide voer 'n lug met baie sout na die land. Saam met die droë somers veroorsaak dit dat die fynbos teen die hellings aan die seekant besonder laag bly. In die beskutte Brakfonteinkloof is die plantegroei beduidend hoër. Hierdie lae fynbos is uniek in hierdie klein gebied. Helaas het reeds een-derde van die oorspronklike fynbos deur ontwikkeling verlore geraak. Melkhoutbome wat tot teen die strand gegroei het, het almal verlore geraak.

Boererate teen die immergevreesde bloublasies is jare lank toegepas. Om die pyn te verlig, is die vars blare van die suurvytjie en die rankkopiva aan die brandmerke gesmeer om die pyn te verlig.

Vir baie eeue het die eerste inwoners van die gebied visgevang en skulpdiere versamel. Agter die huis Klamarni en naasliggende huise is 'n grot van groot argeologiese belang. Oorblyfsels daarin dui daarop dat dit deur mense en diere so 'n 100 000 jaar gelede bewoon is. Beendere van die uitgestorwe bloubok ("Hippotragus leucophaeus") is aldus Marincowitz daarin gevind. In 1979 is die terrein tot nasionale gedenkwaardigheid verklaar.

Die rotse in die baai is tussen 600 en 900 miljoen jaar gelede as klei en modderige sand neergesit. So 'n 580 miljoen jaar terug het dit uit die suidweste onder druk gekom en die rotse is gevou, gebreek en gekraak. Terselfdertyd het graniet in die vorm van magma met 'n temperatuur van tot 1 000 grade Celsius in die krake ingesypel. Met die gevolg dat die sediment verhit is tot so 'n 600 grade C en verander is tot die rotse wat vandag daar aangetref word.

Op Heroldsbaai was die krake en voue meer intens as elders aan hierdie kus. Dit kan gesien word in die rotse by die ouer getypoel en die kontak tussen die sediment en graniet aan die oostekant van die baai. Hierdie krake het die rots sodanig verswak dat dit vinniger deur die branders geërodeer is. Dit is wat die Heroldsbaai van vandag gemaak het, want die Brakfonteinspruit loop nooit so sterk dat hy die baai op sy eie kon gevorm het nie.




</doc>
<doc id="48084" url="https://af.wikipedia.org/wiki?curid=48084" title="Damokles">
Damokles

Damokles is 'n karakter in 'n Griekse legende wat vertel van die Swaard van Damokles. Die verhaal het blykbaar sy oorsprong in die verlore geskiedenis van Sisilië deur die romeinse geskiedskrywer Timaeus. Die Romeinse verteller Cicero het dit moontlik gelees in werke deur Diodorus Siculus. Hy het daarvan gebruik gemaak in sy werke en dit is hoe die verhaal deel geword het van die Europese kultuur. Die verhaal vertel van 'n howeling aan die hof van Dionysius die Tweede van Syracuse in Sisilië. Damokles het Dionysius gevlei en vertel hoe bevoorreg hy is om soveel mag en gesag te kan hê. Dionysius het toe aangebied dat Damokles vir 'n dag plekke met hom ruil sodat hy daardie voorreg vir homself kon smaak. Daardie aand is 'n banket vir Damokles gehou en het Damokles dit baie geniet om soos 'n koning behandel te word. Na aan die einde van die maal het Damokles opgekyk en 'n swaard bo sy kop sien hang wat aan 'n enkele perdehaar vasgemaak was. Damokles het toe dadelik sy aptyt verloor en versoek om te gaan. Dionysius het daarmee die konstante vrees waarmee 'n magtige man moet leef doeltreffend oorgedra.

Cicero het hierdie verhaal gebruik in 'n werk waarin hy beklemtoon het dat deugsaamheid voldoende is vir 'n gelukkige lewe.


</doc>
<doc id="48089" url="https://af.wikipedia.org/wiki?curid=48089" title="Daina">
Daina

Die term daina (Lets en Litaus "lied") verwys na 'n kompakte, gewoonlik ongerymde gedig met gewoonlik vier reëls en trogeïese (soms ook daktiliese) ritme met vier heffings (in die geval van Letse "dainas"), terwyl hul Litause eweknieë dikwels langer en meer gedetailleerd is.

Letland se "dainas" - waarvan 1,2 miljoen tekste en 30 000 melodieë oorgelewer is - vorm die basis vir inheemse volksang en maak deel uit van Letland se kulturele erfenis. Aangesien hulle min en eers laat deur die kerstening beïnvloed is, is "dainas" 'n belangrike bron vir navorsing oor die Indo-Europese taalgeskiedenis en Letland se mitologie.

Aangesien Letland deur eeue heen deur vreemde magte oorheers is, was dainas, wat mondeling van generasie tot generasie oorgedra is, vir Letlanders die enigste moontlikheid om hul eie mitologie te bewaar en 'n eie nasionale kultuur te ontwikkel. Terwyl ander Europese volke hul identiteit in wetenskap, filosofie of literatuur gevind het, was die Letlandse kulturele lewe tot die platteland beperk waar 'n skryf- en leeskultuur eers taamlik laat kon ontwikkel. Die stedelike nedersettings is deur Duits- of Russiessprekendes oorheers. Vanaf die 15de en 16de eeu tot in die middel van die 19de eeu was byna alle Letlanders lyfeienes of het deel uitgemaak van die stedelike laer klas. Letlanders met 'n hoër opleiding was haas ondenkbaar - geletterdes is gewoonlik as Duitsers geassimileer.

In teenstelling met ander Europese nasies, waar die volkskultuur met die ontwikkeling van die drukpers en die daarmee gepaardgaande geskrewe kultuur grotendeels verlore gegaan het, was dainas in Letland nog tot in die vroeë 20ste eeu 'n lewendige uitdrukkingsmiddel wat steeds verder ontwikkel het. Ook deesdae word dainas orals in Letland aangehaal en gesing.

Die nasionale ontwaking van die Letlandse volk tussen 1850 en 1890 het aanleiding gegee tot die versameling en literêre bewerking van dainas. Hulle was ook die basis vir die gewilde Letlandse sangfeeste, wat saam met dié van Estland en Litaue sedert 2001 deur UNESCO as wêrelderfenis gelys word.

Toe hy tussen 1764 en 1769 in Riga gebly het, was Johann Gottfried von Herder een van die eerste stelselmatige versamelaars van dainas. In 1807 het Herder, wat diep beïndruk was oor die Letlandse Midsomerfeesvierings met dans, musiek en sang, naas Estniese en Litause liedere ook elf Letlandse dainas, wat deur plaaslike Duitse pastore vir hom vertaal is, in sy werk "Stimmen der Völker in Liedern" gepubliseer. Dit was die basis vir die stelselmatige navorsing oor dainas en die versameling daarvan. Herder self was egter nog nie daarvan bewus dat dainas baie kort en onberymd was en het hulle as "fragmente" beskryf.

Tussen 1894 en 1915 het Krišjānis Barons, wat die bynaam "Vader van die dainas" dra, die grootste versameling dainas met altesaam 217 996 gedigte in ses boekdele gepubliseer. Hierdie werk is die oudste literêre monument van Letland. Sy sogenaamde "Daina-kas" ("Dainu skapis") het 'n soort "nasionale heiligdom" van Letland geword. Ook ná Barons se afsterwe in 1923 is sy werk voortgesit.



</doc>
<doc id="48094" url="https://af.wikipedia.org/wiki?curid=48094" title="Republiekdag">
Republiekdag

Republiekdag is die naam van 'n publieke vakansiedag wat in verskeie lande gevier word om die dag waarop hulle 'n republiek geword het te gedenk.

Republiekdag was in Suid-Afrika vanaf 1961 tot 1994 op 31 Mei waargeneem. Die dag is in 1995 afgeskaf nadat die nuwe regering aan bewind gekom het en al die vakansiedae hersien is. Op die laaste republiekdag in 1994 het Suid-Afrika weer tot die Britse Statebond toegetree.


</doc>
<doc id="48107" url="https://af.wikipedia.org/wiki?curid=48107" title="NG gemeente Outeniqualand">
NG gemeente Outeniqualand

Outeniqualand is die naam van 'n Nederduitse Gereformeerde gemeente vir die plaasgemeenskap in die distrik tussen George en Groot-Brakrivier. Die inwoners van die omgewing, insluitend George, verwys na die gebied rondom die kerkgebou ook as Outeniqualand.

In die nabyheid van die kerk is twee skole en ook die saal van die Outeniqualand-landbouboerevereniging. Die kerkgebou is moontlik deur Wynand Louw ontwerp of deur Wollie Bronkhorst, wat indertyd by die firma Louw & Louw gewerk het.



</doc>
<doc id="48108" url="https://af.wikipedia.org/wiki?curid=48108" title="Jurga Šeduikytė">
Jurga Šeduikytė

Jurga Šeduikytė, beter bekend onder haar verhoognaam Jurga, is 'n Litause pop-sangeres en liedjieskryfster. 

Jurga het haar solo-loopbaan met haar debuutalbum "Aukšo Pieva" ("Goudveld") begin wat in September 2005 vrygestel is. Sy het die twaalf snitte, wat in Litaus en Engels gesing word, almal self geskryf. Haar eerste enkelsnit, "Nebijok" ("Moenie bang wees nie"), het weke lank plek 1 op die Litause trefferlys behaal en was die grootste Litause treffer van daardie jaar.
Jurga het vervolgens talle Litause toekennings ontvang soos Beste debuut, Beste lied, Beste album, Beste kunstenares en Lied van die jaar.

Terwyl haar albums en enkelsnitte in Litaue en Letland as kompakskywe vrygestel is, word Jurga se musikale werke sedert die herfs van 2006 op ander markte digitaal versprei en kan by internasionale aanlynwinkels soos "Amazon.com", "iTunes Music Store", "Napster", "eMusic", "Virgin Megastore" en "Sony Connect" afgelaai word.

Jurga se tweede album, "Instrukcija" ("Instruksies"), is op 19 April 2007 vrygestel. Die 13 snitte is weer eens deur Jurga geskryf en het in Litaue en Nieu-Seeland ontstaan.

Haar Engelse lied "5th Season" is op 23 Julie 2007 met die "Grand Prix" van die "Baltic Song Festival" in Karlshamn, Swede bekroon. Enkele maande later, op 1 November 2007, het Jurga die "MTV European Music Award" as "Beste Baltiese kunstenaar" gewen.

Albums



</doc>
<doc id="48116" url="https://af.wikipedia.org/wiki?curid=48116" title="Luis Fernando Verissimo">
Luis Fernando Verissimo

Luis Fernando Verissimo, gebore op 26 September 1936 in Porto Alegre (deelstaat Rio Grande do Sul), is 'n Brasiliaanse skrywer wat sedert die vroeë 1970's met sy satiriese kortverhale, later ook met romans en reisverhale bekendheid verwerf het. Verissimo het sy kinderjare in die Verenigde State deurgebring en ook as tiener drie jaar daar gebly - 'n ervaring wat hy in sommige van sy werke behandel.

In Brasilië is Verissimo met sy kronieke en kortverhale, wat daagliks in 'n aantal koerante verskyn, en meer as sestig gepubliseerde werke een van die gewildste hedendaagse skrywers. Oor 'n tydperk van twintig jaar het hy daarnaas die strokiesprent "As Cobras" geteken waarin slange as hoofkarakters oor allerlei onderwerpe gesels - die oneindige heelal, sokker en politiek.
Vertalings van sy werke sluit 'n aantal misdaadromans in wat op literêre raaisels baseer. Veríssimo het hom daarnaas as spotprenttekenaar, toneel- en draaiboekskrywer en saxofonis bekwaam. Hy is die seun van Érico Verissimo, 'n bekende skrywer van sages.


</doc>
<doc id="48122" url="https://af.wikipedia.org/wiki?curid=48122" title="Debora Patta">
Debora Patta

Debora Patta (* 13 Julie 1964) is 'n Suid-Afrikaanse joernalis, televisie-aanbieder, vervaardiger, verslaggewer en redaktrise veral bekend as die nuusleser vir e.tv se vlagskip ondersoekprogram 3rd Degree, waarvan sy ook die uitvoerende vervaardiger is. Sy het ook tussen 2005 en 2009 as hoofredakteur vir e.tv news gedien. Sy is getroud met Lance Levitas, by wie sy een dogter het.

Patta het in 1976 vanuit Italië na Suid-Afrika gekom. Sy het in 1984 'n baccalaureusgraad in Sosiale Wetenskappe aan die Universiteit van Kaapstad behaal. Tydens haar studiejare aan die UK het sy politieke aktivisme in die plakkerskampe in die Kaapstadse bereik beoefen. Sy het ná graduering tot en met 1990 nog as 'n politieke aktivis gewerk. Haar beroep as joernalis het begin toe sy later by Radio 702 as joernalis aangesluit het, waar sy later Nuushoof geword het. Patta het sedertdien al verskeie onderhoude met hoë-profiel persoonlikhede, soos voormalige Suid-Afrikaanse president en humanis Nelson Mandela, ANC- en nasionale president Jacob Zuma, polisiehoof Robert McBride en ANC-jeugliga-president Julius Malema, gevoer.




</doc>
<doc id="48124" url="https://af.wikipedia.org/wiki?curid=48124" title="Werkersdag">
Werkersdag

Werkersdag is 'n nasionale vakansiedag wat die werkers van 'n land huldig. Dit word in verskeie lande, insluitende Suid-Afrika gevier. Dit hou histories met die arbeidersbewegings en die Meidag-feesvieringe in ander dele van die wêreld verband.

Werkersdag word sedert 1994 in Suid-Afrika waargeneem en val jaarliks op 1 Mei. Dit het sy oorsprong in die internasionale stryd van werkers en hul vakbonde vir solidariteit tussen werkers, hul soeke na regverdige indiensneming en die vestiging van menseregte en werkerregte in die werkplek. Voor 1994 is die dag deur vakbonde in Suid-Afrika vir protesoptogte teen die destydse apartheidsregering se rassebeleid ingespan.



</doc>
<doc id="48125" url="https://af.wikipedia.org/wiki?curid=48125" title="Sumbe">
Sumbe

Sumbe (voorheen "Novo Redondo") is die hoofstad van die Cuanza Sul-provinsie in Angola. Die stad het 'n bevolking van 51 749 in 2010 gehad.


</doc>
<doc id="48127" url="https://af.wikipedia.org/wiki?curid=48127" title="Bayonne">
Bayonne

Bayonne (uitgespreek [bajɔn], Baskies: "Baiona") is 'n stad in suidwestelike Frankryk in die "département" van Pyrénées-Atlantiques. Die stad het 'n bevolking van tussen 40 en 45 duisend mense.


</doc>
<doc id="48128" url="https://af.wikipedia.org/wiki?curid=48128" title="Voet (lengtemaat)">
Voet (lengtemaat)

'n Voet (afgekort vt.) is 'n ou nie-SI maateenheid vir lengte.

In vroeër jare was die Kaapse voet vir landmeting in verskeie gebiede van Suid Afrika gebruik.

Oorspronklik verwys 'n voet na die gemiddelde lengte van 'n menslike voet. Die maat verskil van streek tot streek en raak in die loop van de 19de eeu (as gevolg van die invoering van die metrieke stelsel) in onbruik. In Engeland (en sommige Engelssprekende lande) word die maat nog gebruik, maar verwys meestal na 'n Engelse voet.


Een vierkante voet (Engels: "square foot") is die kwadraat van die lengtemaat: 0,3048 m × 0,3048 m, dus ongeveer 0,0929 m groot. In een vierkante meter is daar 10,764 vt.

Een kubieke voet (Engels: "cubic foot") is die lengtemaat tot die derde mag: ongeveer 0,0283 m. In 1 m is daar ongeveer 35,315 vt.

Voordat die metrieses sisteem in Nederland ingevoer was, het baie van die Nederlandse stede ook gebruik gemaak van die voet. Elke stad het sy eie voet gehad. Sommige van die voete volg hieronder:

Die Kaapse voet is na Suid-Afrika ingevoer tydens die VOC-dae. Dit was oorspronklik gelyk aan een Rynlandse voet. Die Rynlandse voet bevat 12 Rynlandse duim, die duim bevat 12 lyne en die lyn bevat 12 punte. Die Rynlandse roede bevat 12 Rynlandse voet.

In 1800 is Louis Thibault, 'n voormalige beampte van die VOC, as Kaapse militêre argitek onder die Britse weermag benoem. Daar was geen amptelike maatstok in die Kaap nie en die maatstok van Louis Thibault was gebruik as maatstok vir landmetingswerk in die Kaap. In 1844 is die maatstok van Thibault met die Engelse mate vergelyk en in 1859 is verklaar die Kaapse voet is presies 1,033 Engelse voet. Die Kaapse voet bly as die amptelike eenheid van landmeting in die Kaapkolonie/Kaapprovinsie, in die Oranje-Vrystaat en in die Zuid-Afrikaansche Republiek/Transvaal totdat dit in tweede helfte van die twintigste eeu deur die meter vervang is.

Die onderhoud tussen die Rijnlandse voet en die meter is in albei Duitsland en in Nederland bereken. Volgens Den Gelder, bereken Eytelwein dat die Rynlandse voet gelyk is aan 0,313853543 meter is, maar volgens den Gelder is 'n waarde van 0,3139465 meter in Nederland gebruik. Die verskil tussen die twee is ongeveer 0,045%. Die gemiddelde waarde is ongeveer 1,0266 Engelse voet, sowat 0,3% kleiner as Thibault se waarde. Nietemin is die waarde van 1,033 Englese voet (0.3148584 meter) die wetlikke waarde in Suid Afrika.

Die Kaapse roed bevat 12 Kaapse voet en die Kaapse vierkant roed bevat 144 vierkant Kaapse voete. Die Kaapse morgen bevat 600 vierkant roede en dus 86400 vierkant Kaapse voete.


</doc>
<doc id="48136" url="https://af.wikipedia.org/wiki?curid=48136" title="Shaun Bartlett">
Shaun Bartlett

Thurston Shaun Bartlett (gebore op 31 Oktober 1972 in Kaapstad) is 'n voormalige Suid-Afrikaanse sokkerspeler (doelskieter). Hy speel die grootste deel van sy loopbaan (van 1996 tot 2006) oorsee, waar hy in Engeland die Premier Liga-toekenning vir die beste doel van die 2001/2-seisoen kry. Van 1995 tot 2005 het hy in 74 wedstryde uitgedraf en 28 doele vir die Suid-Afrikaanse nasionale sokkerspan (Bafana-Bafana) geskiet. Die laaste klub waarvoor hy uitgedraf het was Bloemfontein Celtic.


</doc>
<doc id="48137" url="https://af.wikipedia.org/wiki?curid=48137" title="Bloemfontein Celtic">
Bloemfontein Celtic

Bloemfontein Celtic is 'n Suid-Afrikaanse sokkerklub in Bloemfontein, Suid-Afrika. Dit is een van die rykste klubs in die land met 'n groot aanhang dwarsoor die Vrystaat-provinsie.

Die klub is 1969 gestig as "Mangaung United Football Club" en neem in 1984 die huidige naam aan nadat "Petros Molemela" die klub oorneem (die klub is vernoem na die Skotse sokkerklub Celtic FC). In 2001 degradeer die klub waarna Molemela sy aandele aan "Jimmy Augousti" verkoop. Na drie seisoene kon die klub weer na die hoogste ligas terugkeer.




</doc>
<doc id="48138" url="https://af.wikipedia.org/wiki?curid=48138" title="Louis Trichardt">
Louis Trichardt

Louis Trichardt kan na een van die volgende verwys:




</doc>
<doc id="48148" url="https://af.wikipedia.org/wiki?curid=48148" title="Carlos Parreira">
Carlos Parreira

Carlos Alberto Gomes Parreira (gebore op 27 Februarie 1943 in Rio de Janeiro) is 'n Brasiliaanse sokkerafrigter.

Hy staan bekend as een van slegs twee afrigters wat vyf lande na 'n Sokker-Wêreldbeker gelei het:

Die Serwiese afrigter Bora Milutinović lei ook vyf verskillende lande na die Wêreldbeker, maar word tydens die FIFA Sokker-Wêreldbekertoernooi in 1998 as afrigter ontslaan.

Parreira rig die Suid-Afrikaanse nasionale sokkerspan van 2007 tot April 2008 af waarna hy uit die pos bedank. Op 22 Oktober 2009 word aangekondig dat hy weer as afrigter van die Suid-Afrikaanse span sal optree.

Op 22 Junie 2010 kondig hy sy uittrede aan. Hy sal sy pos op 15 Julie, die dag waarop sy kontrak verstryk, verlaat. Suid-Afrika is die eerste gasheerland in die geskiedenis wat tydens die groepsfase uitgeskakel is.


</doc>
<doc id="48151" url="https://af.wikipedia.org/wiki?curid=48151" title="Bora Milutinović">
Bora Milutinović

Velibor "Bora" Milutinović (Serwies: Велибор Милутиновић – Бора; gebore 7 September 1940 in Bajina Bašta, Joego-Slawië) is 'n Serwiese sokkerafrigter en voormalige speler.

Hy is bekend vir die vyf verskillende spanne wat hy tydens FIFA se Sokker-Wêreldbekertoernooie afgerig het. Naamlik:

Hy is ook die eerste afrigter wat vier verskillende spanne verby die eerste rondte kon neem, voordat hy dit nie met China regkry het nie. Hiermee verdien hy sy bynaam, "Miracle Worker". Die bynaam is eerste aan hom toegedig deur "Alan Rothenberg", destyds die president van die VSA se Sokkerfedersie.


</doc>
<doc id="48158" url="https://af.wikipedia.org/wiki?curid=48158" title="Wes-Duitsland">
Wes-Duitsland

Wes-Duitsland was die informele maar byna universeel gebruikte naam vir die Bondsrepubliek Duitsland (dikwels ook Federale Republiek Duitsland, in Duits: "Bundesrepublik Deutschland") vanaf 1949 tot die hervereniging van Duitsland op 3 Oktober 1990 toe die Duitse Demokratiese Republiek by die geldingsgebied van die Wes-Duitse Grondwet ("Grundgesetz") aangesluit het.

Die term "Wes-Duitsland" het daarnaas ook 'n suiwer geografiese betekenis, alhoewel dit moeilik is om dit vas af te baken. Deesdae word sy betekenis veral deur die interne Duitse grens gedefinieer waardeur Duitsland in 'n Wes- en 'n Oos-Duitse staat gedeel is. Historici verwys na hierdie tydperk as die "Republiek van Bonn" ("Bonner Republik"), na aanleiding van die tussenoorlogse Republiek van Weimar, terwyl die herenigde Duitsland "Berlynse Republiek" ("Berliner Republik") genoem word.

Die term Republiek van Bonn vir Wes-Duitsland tussen 1949 en 1990 het gelyktydig met die term Berlynse Republiek of Republiek van Berlyn vir die opvolgende historiese tydperk ontstaan. Die analogie met die term "Republiek van Weimar", wat net na die plek van die grondwet se ondertekening verwys, het sy oorsprong in die nuwe tradisie, waarvolgens die verskeie demokratiese republieke van Duitsland na die stede genoem word, waar die onderskeidelike regerings en parlemente vergader het.

Tot die hereniging van Duitsland was "tweede Republiek" ("zweite Republik") 'n ander bekende term vir hierdie tydperk. Na die Republiek van Weimar word dan ook as "eerste Republiek ("erste Republik") verwys. Soms word na die tydperk tussen 1949 en 1990 ook as "ou Bondsrepubliek" ("alte Bundesrepublik") verwys, ter onderskeiding van die herenigde Duitsland sedert 1990. Vir die vyf deelstate op die gebied van die voormalige Duitse Demokratiese Republik is vandag ook die term "nuwe deelstate" ("neue Bundesländer") algemeen, vergelykbaar met "ou deelstate" ("alte Bundesländer") vir die deelstate van Wes-Duitsland.


Sokker was die gewildste sportsoort in Wes-Duitsland en die Duitse sokkerbond ("Deutscher Fußball-Bund", "DFB") het as gasheer van die FIFA se Sokker-Wêreldbekertoernooie in 1974 en die UEFA Europa-beker van 1988 opgetree. Die destydse Wes-Duitse nasionale sokkerspan het daarin geslag om drie keer die FIFA Sokker-Wêreldbeker te kon wen: FIFA Sokker-Wêreldbekertoernooi in 1954 in Switserland, FIFA Sokker-Wêreldbekertoernooi in 1974 in Wes-Duitsland en FIFA Sokker-Wêreldbekertoernooi in 1990 in Italië asook twee keer die UEFA Europa-beker (in 1972 en 1980). Die Spele van die XXste Olimpiade in München was 'n ander groot sportbyeenkoms wat deur Wes-Duitsland aangebied is. Net voor die Olimpiese Somerspele in München is die XXIste Wêreldspele van die verlamdes in Heidelberg gehou.


</doc>
<doc id="48160" url="https://af.wikipedia.org/wiki?curid=48160" title="West Ham United">
West Ham United

West Ham United (Engels: "West Ham United Football Club") is 'n Engelse sokkerklub in die ooste van Londen. Tuiswedstryde word op Boleyn Ground, ook bekend as "Upton Park", gespeel. 



</doc>
<doc id="48163" url="https://af.wikipedia.org/wiki?curid=48163" title="Francesca Schiavone">
Francesca Schiavone

Francesca Schiavone (Italiaans: [franˈtʃeska skjaˈvoːne]; gebore op 23 Junie 1980 in Milaan) is 'n voormalige Italiaanse professionele tennisspeler. Sy begin in 1998 haar sport professioneel beoefen. Op 5 Junie 2010 wen sy die Franse Ope deur Samantha Stosur van Australië in die eindrondte met 6-4 en 7-6 (2) te verslaan. Hiermee word sy die eerste Italiaanse vrou wat 'n Grand Slam-enkelspeltitel wen.

Die tabel toon Schiavone haar prestasie tydens elk van die Grand Slam-toernooie in vroueenkels waaraan sy deelgeneem het:



</doc>
<doc id="48164" url="https://af.wikipedia.org/wiki?curid=48164" title="Robin Söderling">
Robin Söderling

Robin Bo Carl Söderling (Sweeds: [ˈrɔbɪn ˈsøːdəɭɪŋ]; gebore 14 Augustus 1984 in Tibro) is 'n Sweedse tennisspeler.

Söderling speel sedert 2001 professioneel tennis. Hy haal vir die eerste keer in 2003 die top-100 en in 2004 die top-50 posisies. In 2009 skuif hy vir die eerste keer op na die top-10. Sy hoogste posisie op die ATP-ranglys is die 7de plek, die behaal by op 22 Februarie 2010.

Hy verloor in 2009 teen Roger Federer op Roland Garros. In 2010 dring hy weer tot Roland Garros se eindstryd deur, maar verloor 6–4, 6–2 en 6–4 teen Rafael Nadal.

Die tabel toon Söderling se prestasie tydens elk van die Grand Slam-toernooie in mansenkels waaraan hy deelgeneem het:



</doc>
<doc id="48168" url="https://af.wikipedia.org/wiki?curid=48168" title="Gratisekonomie">
Gratisekonomie

Die term gratisekonomie of geskenkekonomie verwys na 'n sakemodel wat lank reeds bestaan, maar eers saam met die internet merkbaar verbreed en verfyn is: aangesien verspreidingskoste in die digitale wêreld besig is om vinnig te daal, en die digitale wêreld deur Moore se wet oorheers word waarvolgens die bandwydte, die stoorkapasiteit en die snelheid van verwerkers elke agtien maande verdubbel, word die stoor en verveelvuldiging van digitale goedere steeds goedkoper - die grenskoste van digitale goedere het gevolglik 'n neiging om oneindig laag te word. Aanbieders kan sodoende teoreties oorweeg om hul dienste gratis beskikbaar te stel. 

Die sakemodel van 'n moderne gratisekonomie berus egter nie daarop om alle goedere en dienste as geskenke aan te bied nie. Dit is eerder daarop gemik om die kernproduk gratis beskikbaar te stel, maar nogtans geld met komplementêre dienste en goedere te verdien. So verdien 'n internetmaatskappy soos "Google" genoeg geld met advertensies om sy soekenjins en ander dienste gratis aan te bied, kan telefoonmaatskappye hul selfone vir verbruikers gratis beskikbaar stel om later met telefoontariewe geld te verdien en vervaardigers van skeermesse hul produkte gratis versprei om later geld met hul lemmetjies te verdien.

Die sakemodel wat met 'n gratisekonomie verbind word, kan egter ook valse verwagtings koester - soos dié dat digitale goedere (musiek, videos, sagteware en ander) algemeen gratis beskikbaar sou wees. Talle kommersiële goedere word sodoende as roofkopieë vir ander gebruikers beskikbaar gestel.

In Europa en Noord-Amerika het alternatiewe bewegings hul eie modelle van 'n gratisekonomie ontwikkel waar enige vorm van winsbejag of ruilhandel uitgeskakel word. Die idee is om goedere en dienste vir almal toeganklik te maak. So het in verskillende lande sogenaamde weggeewinkels ontstaan waar besoekers 'n bepaalde aantal artikels - donasies van ander besoekers - gratis kan kry.



</doc>
<doc id="48169" url="https://af.wikipedia.org/wiki?curid=48169" title="Charles Dickens">
Charles Dickens

Charles John Huffam Dickens (7 Februarie 1812 – 9 Junie 1870) was die gewildste Engelse romanskrywer van die Victoriaanse era en een van die gewildste ter alle tye. Dickens het sommige van die Engelse letterkunde se mees ikoniese karakters geskep.

Baie van sy romans het vir die eerste keer as vervolgverhale in tydskrifte verskyn, 'n destyds gewilde formaat. Terwyl ander outeurs dikwels hulle romans voltooi het voordat hulle as vervolgverhale verskyn het, het Dickens gereeld sy episodes tydens publikasie ontwikkel. Hierdie formaat het beteken dat baie van Dickens se episodes of hoofstukke 'n spannende einde het, wat bedoel was om lesers te lok om ook die volgende uitgawe te koop en te lees. Sy romans en kortverhale is steeds uiters gewild - hulle was nog nooit uit druk nie. Dickens se werk is ten nouste verbonde aan sy eie lewe; in sy werk kom naas sterk sosiale bewoënheid 'n meegevoel vir die belaglike en 'n groot belangstelling in misdaad en dood tot uitdrukking

Verskeie outeurs, soos George Gissing en G. K. Chesterton, het Dickens se werke dikwels geprys vir sy meesterlike prosa en sy karakters se unieke persoonlikhede, alhoewel ander outeurs, soos Henry James en Virginia Woolf, hom weer gekritiseer het vir oordrewe sentimentaliteit en ongeloofwaardigheid.

Die werk wat hom onmiddellik beroemd gemaak het, "Pickwick Papers," het in 1837 verskyn, en dit, tesame met "Sketches by Boz," wat reeds in 1836 verskyn het, was die begin van sy loopbaan. 

Vooraf het daar 'n paar gebeurtenisse plaasgevind wat 'n beslissende invloed op hom sou hê en wat telkens weer sou terugkeer in sy romans en die talle artikels wat hy geskryf het. Sy oupa aan moederskant het geld verduister en na die eiland Man gevlug, terwyl die familie agtergebly het met die vrees vir die skande wat op sy moontlike terugkeer kon volg. 

Sy pa was 'n klerk by die betaalkantoor van die Admiraliteit en kon nie met geld werk nie, en 'n poging van sy ma om 'n losieshuis vir gegoede meisies aan die gang te kry, het misluk. Sy pa, John Dickens, het as gevolg van skuld tronkstraf gekry en Charles moes in 1823 as etiketplakker in Warrens se skoenpolitoerfabriek gaan werk, 'n vernedering wat hom sy hele lewe lank sou bybly. 

In 1827 het Dickens 'n hulpklerk by ŉ regspraktyk, Ellis en Blackmore, in Gray's Inn, geword. Daar het hy homself snelskrif geleer en twee jaar later was hy verslaggewer by een van die ou geregshowe in Londen, die Doctors' Commons. Later het hy parlementêre verslaggewer vir die "True Sun" en die "Morning Chronicle" geword. Dit was gedurende hierdie tyd dat hy Maria Beadnell ontmoet het, maar haar familie het die verliefde Dickens nie respektabel genoeg geag nie, trouens, sy ook nie. 

In 1836 is hy met Catherine Hogart getroud en is die gereelde stukkies wat hy onder die skuilnaam Boz geskryf het, in die "Monthly Magazine" gepubliseer onder die opskrif "Sketches by Boz" en geïllustreer deur George Cruikshank (1792-1878). wat later ook "Oliver Twist" sou illustreer. Catherine het twee susters gehad, Mary en Geor gina. Mary, wat by Catherine en Charles gaan woon het, is op 17-jarige ouderdom oorlede. Haar vroeë dood het 'n diep indruk op Dickens gemaak. Georgina het later, nadat die huwelik met Catherine in 1858 ontbind is, huishoudster van die gesin geword. In 1837, toe Mary oorlede is, het "Pickwick Papers" verskyn, eers met illustrasies deur Robert Seymour (1798-1836) en ná sy selfmoord, met illustrasies deur Phiz (Hablot Knight Browne; 1815-1882). Die avonture van die lede van die Pickwick Club, en die onsterflike bediende Sam Weller, het Dickens se roem as skrywer verseker.

Gedurende hierdie tydperk het Dickens agt boeke en 'n groot aantal verhale en artikels geskryf. Hy het 'n gewilde literêre persoonlikheid geword wat in noue voeling met die publiek was; hy het 'n groot vriendekring opgebou en baie gereis, onder andere na Amerika (1842), Italië (1844/ 45) en Switserland (1846 tot 1848). Hy het, soos dit destyds gebruiklik was, maandeliks of weekliks in tydskrifte gepubliseer. So is "Oliver Twist" byvoorbeeld in 1838 in "Bentley's Miscellany" gepubliseer. Die verhaal is tipies Dickens: die weeshuise word aan die kaak gestel. Dickens se belangstelling in die misdadiger kom ook vir die eerste keer na vore in karakters soos Fagin en Bill Sikes.

"Nicholas Nickleby," met die skerp uitbeelding van Mr Squeers se slegte skool, Dotheboys Hall in Yorkshire, het in 1839 in los aflewerings verskyn. "The old Curiosity Shop," met die sentimentele dood van Little Nell, en "Barnaby Rudge," oor die Gordon-onluste, is in 1841 as deel van 'n reeks gepubliseer. Die historiese "Barnaby Rudge" was die eerste roman waarin Dickens die maatskappy in sy geheel probeer beskrywe het. Uit sy Amerikaanse reis (Dickens het die land verafsku) het "American Notes" (1842) en die roman "Martin Chuzzlewit" (1843-1844), waarin die huigelaar Mr Pecksniff voorkom, ontstaan. 

Van 1843 af het Dickens Kersverhale geskryf. Die beroemde "A Christmas Carol" (1843), met die gierige Scrooge, was die eerste van die sogenaamde "Christmas books", wat in groot mate bygedra het tot Dickens se gewildheid. "The Chimes" (1844) en "The Cricket on the Hearth" (1845) ressorteer ook hieronder. "Pictures from Italy," geïllustreer deur Samuel Parker, was die resultaat van sy Italiaanse reis en is in 1846 deur die "Daily News," wat deur Dickens opgerig is, uitgegee. 

In Switserland het hy "Dombey and son" (1848) geskryf, wat 'n keerpunt in sy oeuvre was, want daarin was hy vir die eerste keer ernstig besig met die sielkunde van die kind, en in die uitbeelding van die sosiale klas het hy uitgestyg bo die skepping van amusante karakters. Ook die konstruksie in "Dombey and son" is opmerklik anders, terwyl die bou van die spoorlyn as simbool van die sosiale veranderinge en die kapitalistiese stelsel as spieël van die maatskappy in sy geheel, werklik funksioneel gebruik word. 

Hierdie periode is afgesluit met "David Copperfield" (1850), wat grotendeels 'n outobiografiese roman is. In die karakter van Mr Micawber kan byvoorbeeld heelwat van Dickens se pa herken word, en in David se liefde vir Dora Spenlow dié van Dickens vir Maria Breadnell. Met hierdie romantisering van sy eie jeug het Dickens die verwondering wat hy uit sy jeugjare saamgedra het, finaal afgeskryf.

Die laaste periode staan in die teken van Dickens se egskeiding, sy sosiale bedrywighede, toneelvoorstellings en voorlesings uit sy eie werk. In hierdie laaste tydperk het hy heelwat tyd in Frankryk deurgebring en hy het in Gad's Hill naby Rochester, Kent, gewoon.

 Uit sy betrokkenheid by die sosiale probleme het die groot romans "Bleak House" (1853) en "Hard Times" (1854) ontstaan, met hul interpretasie van die gruwels van die Industriële Revolusie. "Hard Times" was opgedra aan Thomas Carlyle. Hy het ook 'n minder geslaagde "Child's history of England" (1852-1854) geskryf, waarin sy konserwatisme duidelik na vore kom. In 1857 het "Little Dorrit," met die satiriese beskrywing van die burokratiese Circumlocution office, verskyn. In 1857 het hy ook die aanvallige aktrise Ellen Ternan ontmoet, met wie hy later 'n verhouding gehad het. Sy egskeiding met Catherine het in 1858 plaasgevind en Dickens het breedvoerig daaroor verslag gedoen in die pers. Van 1858 af het hy feitlik oor die hele Engeland voorlesings uit sy werk gehou. Dickens het veral groot sukses gehad met die verhale oor die dood van Little Nell en dié van Paul Dombey vanweë die sentimentele inslag daarvan. Die reeks voorlesings wat hy in 1867 en 1868 in Amerika gehou het, het egter sy gesondheid erg aangetas. 

Ná sy egskeiding het hy minder geskryf: net vier romans, waarvan die laaste, "Edwin Drood," nooit voltooi is nie. In samewerking met Wilkie Collins het hy voortgegaan met werk vir sy weekblad, en vanaf 1850 het hy die redaksie van "Household Words" behartig, wat in 1859 die weekblad "All the Year Round" geword het. 

"A Tale of two Cities" (1859) en die historiese roman "Barnaby Rudge," met die Franse Revolusie as tema, was die laaste van sy werke wat deur Phiz geïllustreer is. In "Great Expectations" het hy in sekere sin teruggegryp na "David Copperfield." In 'n boeiende en hegte konstruksie word beskryf hoe die jong man Pip, wat deur valse pretensies 'n snob geword het, leer om die werklikheid te aanvaar. 

In 1865 het "Our Mutual Friend" verskyn, waarin daar minder van die laaste periode se somberheid te bespeur is, en in 1870 het die eerste aflewering verskyn van "The Mystery of Edwin Brood." Dickens is egter voor die voltooiing daarvan op 9 Junie 1870 in Gad's Hill oorlede. 

Charles Dickens is op die ereplek in Poets' Corner in die Westminster-abdy begrawe. Saam met Shakespeare is hy die Engelse skrywer wie se werk die meeste gelees is en word.




</doc>
<doc id="48172" url="https://af.wikipedia.org/wiki?curid=48172" title="Shaun Tait">
Shaun Tait

Shaun Henry Tait is 'n Afrikaanse sanger en kitaarspeler. Hy het in 2006 op 14-jarige ouderdom die eerste seisoen van die sangkompetisie Supersterre gewen. Hiermee wen hy 'n platekontrak met "Sony BMG" en 'n kontantprys van R100,000.

Tait was in Brackenfell, Kaapstad gebore en het op nege-jarige ouderdom al met musieklese begin.





</doc>
<doc id="48173" url="https://af.wikipedia.org/wiki?curid=48173" title="Lys van IRC-bedieners">
Lys van IRC-bedieners

Dit is 'n lys van IRC-bedieners wat oop is vir publieke gebruik. Dit is gesorteer volgens netwerk. Bedieners wat aan dieselfde netwerk behoort is aan mekaar gekoppel. Dieselfde kletskamers kan dus besoek word deur enigeen van die bedieners op dieselfde netwerk te gebruik. 

irc.sun.ac.za:

irc.zairc.net:




</doc>
<doc id="48176" url="https://af.wikipedia.org/wiki?curid=48176" title="Asobi Seksu">
Asobi Seksu

Asobi Seksu is 'n Amerikaanse droompopgroep uit New York Stad bestaande uit Yuki Chikudate (stem en sintetiseerder) en James Hanna (kitaar en stem). Hul musiek word deur die shoegaze-genre beïnvloed en dra elemente van getekstureerde en effekgelaaide stem- en kitaarklanke.

Asobi Seksu het oorspronklik as Sportfuck bekend gestaan en het in 2001 hul eerste selfgetitelde EP uitgereik. Hulle het hul naam later as kinderagtig beskou en dit na Asobi Seksu verander. Hul selfgetitelde vollengte debuutalbum het in Mei 2004 verskyn. Hulle het met 'n nuwe ritme-afdeling hergroepeer vir hul tweede album, "Citrus", wat in Gigantic Studios in New York Stad met vervaardiger Chris Zane opgeneem is en in 2006 deur Friendly Fire Recordings uitgegee is. One Little Indian Records het die groep 'n Europese kontrak aangebied en het hul eerste twee ateljeealbums in 2007 in Europa uitgereik. Vroeg 2009 het Asobi Seksu "Hush", hul derde ateljeealbum, vrygestel. Die album het positiewe kritiek ontvang en is veral gekenmerk vir die groep se oorgang van 'n shoegaze-rigting na 'n meer rustige droompopklank.

In Mei 2009 het Yuki Chikudate 'n enkelspeler getiteld "Sampo" in samewerking met Pocket uitgereik. Die plaat het hermengsels deur Mux Mool, Blue Eyes en Craig Wedren ingesluit. In November 2009 is 'n toer-CD getiteld "Rewolf" wêreldwyd vrygestel. Dit het nuut opgeneemde akoestiese weergawes van die groep se agterkatalogus ingesluit.

Van Asobi Seksu se snitte is in die vyfde episode van die vyfde seisoen van die Amerikaanse televisiereeks "The L Word" en in die eerste episode van die derde seisoen van die Britse reeks "Skins" gebruik. Die snit "Layers" van "Hush" is in 'n episode van "Ugly Betty" en in die voorprent vir So Yong Kim se rolprent "Treeless Mountain" gebruik. Asobi Seksu se nie-album snit "Stay Awake" is op die Adult Swim versamelalbum "Warm & Scratchy" in Mei 2007 ingesluit.









</doc>
<doc id="48184" url="https://af.wikipedia.org/wiki?curid=48184" title="Mew">
Mew

Mew is 'n Deense musiekgroep uit Hellerup en bestaande uit Jonas Bjerre, Bo Madsen en Silas Utke Graae Jørgensen. Baskitaarspeler Johan Wohlert was 'n stigterslid en het die groep in 2006 verlaat. Mew se musiek is al as indie en soms ook (soos op "And the Glass Handed Kites") as progressiewe rock geklassifiseer. Die groep verwys soms tong-in-die-kies na hul musiek as "pretensieuse kunsrock". Mew-kitaarspeler Bo Madsen noem die groep "die wêreld se enigste indiestadiumgroep".

Mew het in 1994 in Hellerup, 'n hoëklas voorstad van Kopenhagen, tot stand gekom. Hulle het 'n noemenswaardige impak op die Deense indietoneel gehad en het saam met handelinge soos Carpark North, Swan Lee en Saybia, onder andere, op die musiektoneel na vore gekom. In 2003 het Mew die toekennings vir "Album van die Jaar" en "Groep van die Jaar" by die Deense Musiekkritici-toekenningsfunksie gewen.

Die groep se kommersiële deurbraak het gekom met die vrystelling van "Frengers" in 2003. Dit is beskryf as "'n werk van sagte briljansie, gemik op die epiese sonder om aan die bombastiese te raak, wat serebrale rangskikkings bied en terselfdertyd dinge toeganklik hou". Die album is krities goed ontvang. Nadat hulle deur Europa getoer het as 'n ondersteuningshandeling vir R.E.M. het hulle wyer aandag gelok. "And the Glass Handed Kites", Mew se tweede album, is op 19 September 2005 in Denemarke vrygestel, op 26 September in die VK en die res van Europa, en op 25 Julie 2006 in die VSA. Die album het positiewe kritiek ontvang en is as "dromerige donderstormpop" beskryf. Die groep was MTV Asia se "Buzz-Worthy" onderwerp in Januarie 2006 en het by die DMA06 (Deense musiektoekennings) met vier bekers weggestap.

Op 11 April 2006 het Wohlert die groep verlaat om meer tyd met sy meisie, Pernille Rosendahl van die nou ontbinde groep Swan Lee, te bestee. Rosendahl sou in Mei 2006 geboorte aan die paartjie se seun skenk. Die twee het later die duo The Storm gevorm.

Mew toer met Nick Watts (voorheen van die Britse indiegroep Headswim) as hul sintetiseerderspeler. Bastian Juel (wat voorheen as ateljee- en regstreekse baskitaarspeler vir Swan Lee opgetree het en ook die baskitaar op Tina Dico se EP "Far" behartig het) het by Mew as regstreekse baskitaarspeler aangesluit. Hy is egter nie 'n verplasing vir Wohler nie en die groep sou na die ateljees terugkeer met slegs die drie oorblywende stigterslede.

Die groep het hul musiektoere vir "And the Glass Handed Kites" in die Deense somer van 2007 afgehandel. Hulle het in Mei 2008 na Brooklyn, New York teruggekeer om met die opname van hul volgende album te begin. Rich Costley, wat hul deurbraakalbum "Frengers" vervaardig het, is weer as vervaardiger aangestel.

Die groep se vyfde album, "No More Stories / Are Told Today / I'm Sorry / They Washed Away // No More Stories / The World Is Grey / I'm Tired / Let's Wash Away", is op 17 Augustus 2009 in Skandinawië vrygestel, op 24 Augustus in die VK, en op 25 Augustus in die VSA.

In 2009 het Mew, tesame met Jane's Addiction, Nine Inch Nails by verskeie optredes oor Europa ondersteun.

 Die volledige naam is: "No More Stories / Are Told Today / I'm Sorry / They Washed Away // No More Stories / The World Is Grey / I'm Tired / Let's Wash Away".








</doc>
<doc id="48192" url="https://af.wikipedia.org/wiki?curid=48192" title="Gözleme">
Gözleme

Gözleme is 'n dun pita brood van Yufka-deeg wat gevul word met 'n gekruide vulsel en is 'n gunsteling in die Turkse kookkuns. Die deeg word gemaak van koekmeel, water en sout (sommige resepte het 'n klein bietjie gis by) en word dan in 'n bal gevorm. Na die deeg vir ongeveer 'n halfuur onder 'n klam lap gelê het, word die balle met 'n dun koekroller uitgerol tot plaatgrootte pannekoeke.

Die een helfte van die koek word dan bedek met 'n vulsel en dan word die koek toegevou en om die rande toegeknyp. Die Gözleme word sonder baie olie/vet op 'n Sac, 'n effe konvekse plaat, gebak. Tradisioneel was hulle gebak op 'n warm steen of in 'n droë pan. Na ongeveer vyf minute word die koek omgedraai en vir 'n verdere vyf minute gebak. Voor die Gözleme bedien word, word dit met 'n lagie gesmelte botter gesmeer. Die gewildste weergawe is "Peynirli Gözleme" met 'n feta kaas, spinasie en kruie vulsel. Ander vulsels wat gebruik word, is aartappels of sterk gekruide gemaalde lamsvleis. Daar is ook soet vulsels wat as nagereg bedien kan word.


</doc>
<doc id="48193" url="https://af.wikipedia.org/wiki?curid=48193" title="Bulbjerg">
Bulbjerg

Bulbjerg is ’n kalkklipkrans in noordelike Jutland, Denemarke, wat oor Skagerrak uitkyk. Dit is die enigste rots in Jutland en die enigste voëlkrans in Denemarke. Dit is ook die mees suidelike broeiplek van die Brandervoël. Bulbjerg is in die tradisionele Hanharred-distrik, naby Thy, geleë.

Oor die eeue heen is kalkblokke uit die krans gekap en as boumateriaal in die omliggende gebied aangewend, of tot ongebluste kalk verwerk. Besoekers het vroeër jare hul name in die kalkrots uitgekerf, waarvan dié van ’n 19de-eeuse koning vandag nog besigtig kan word. Gedurende die Tweede Wêreldoorlog het Duitse magte Bulbjerg as ’n uitkykpos gebruik; ’n klein betonverskansing is opgerig, wat deur die jare heen staande gebly het.

Skarreklit was ’n rotsstapel wat ongeveer 100 m vanaf Bulbjerg in die see gestaan het. Dit het tydens ’n storm in 1978 afgebreek, hoewel die rotsbodem gedurende ebgety, of wanneer die seewaters kalm is, waargeneem kan word. Die basis van die stapel het uit vuursteen bestaan, wat teen die eroderende krag van die golwe weerstand kon bied, selfs lank nadat die see die sagter kalk rondom die struktuur al weggevreet het. Volgens oorlewering sou die instorting van Skarreklit die einde van die wêreld beteken. Skarreklit is vermoedelik na die kormorant (Deens: "skarv", Jutse streekstaal: "skar") vernoem; "klit" beteken 'duin', en in Jutlands ook 'krans'.


</doc>
<doc id="48194" url="https://af.wikipedia.org/wiki?curid=48194" title="Vlag van Nicaragua">
Vlag van Nicaragua

Die nasionale vlag van Nicaragua is op 20 Mei 1902 amptelik in gebruik geneem. Die vlag vertoon drie horisontale bane in blou, wit en blou met die landswapen van Nicaragua in die middel van die vlag.

Nicaragua het van 1823 tot die burgeroorlog van 1838–1840 deel uitgemaak van die Verenigde State van Sentraal-Amerika wat vanaf 1825 bekend gestaan het as die Federale Republiek van Sentraal-Amerika. Net soos die ander state wat uit hierdie federasie ontstaan het nl. Costa Rica, El Salvador, Guatemala en Honduras, het Nicaragua sy vlag gebaseer op die vlag van die Federale Republiek van Sentraal-Amerika.

Die twee blou bane staan vir die Stille en Atlantiese Oseane waartussen Nicaragua geleë is. Die wit baan stel die land voor wat tussen die twee watermassa lê. In die middel van die wit baan is die wapen van Nicaragua wat baie herinner aan wapen van die Verenigde State van Sentraal-Amerika. Die vyf vulkane in die wapen staan vir die vyf lidstate van hierdie federasie, die reënboog in die wapen stel vrede voor en die frigiese mus stel vryheid voor. Die driehoek simboliseer gelykheid.

Die vlag het ’n hoogte-breedteverhouding van 3:5, waarby geld dat elk van die bane een derde van die hoogte van die vlag is.

Die blou kleur word amptelik beskryf as kobaltblou.

Die huidige Nicaraguaanse vlag is op 4 September 1908 aanvaar. Op 27 Augustus 1971 is die ontwerpdetails en vlaginstruksie van die vlag amptelik vasgelê deur middel van ’n wet in die grondwet van 1987.

Die vlag van Nicaragua is afgelei van die vlag van die Federale Republiek van Sentraal-Amerika, wat weer op sy beur beïnvloed is deur die vlag van Argentinië. Die Sentraal-Amerikaanse vlag het bestaan uit drie horisontale bane in blou, wit en blou met die wapen van die Federale Republiek van Sentraal-Amerika in die middel van die wit baan. In die periode van die federasie se bestaan (1823–1841) het die Nicaraguaanse vlag gedien as die deelstaatvlag en die federale vlag het gedien as die nasionale vlag.

Die ander lande wat uit die federasie ontstaan het (Costa Rica, El Salvador, Guatemala en Honduras) het elk ook hul vlae op die vlag van die Federale Republiek van Sentraal-Amerika gebaseer. Die vlae van hierdie lande is ook in blou, wit en blou; die uitsonderings is egter dat die vlag van Costa Rica ’n rooi baan in die wit baan gevoeg het en die vlag van Guatemala wat vertikaal is.

Nicaragua het sedert sy onafhanklikheid agtereenvolgens ’n aantal verskillende nasionale vlae gehad, dus is die presiese status van die vlae weens ’n gebrek aan dokumentasie moeilik uitkenbaar. Dit is wel duidelik dat Nicaragua, na onafhanklikheid, vir nog ’n redelike tyd die vlag van die Federale Republiek van Sentraal-Amerika gebruik het; hierdie vlag was ook gebruik as die vlag vir die deelstaat Nicaragua binne die Federale Republiek van Sentraal-Amerika.

Sommige bronne skryf ’n horisontale driekleur in wit, geel en rooi met ’n groen vulkaan in die middel toe aan Nicaragua (wat dateer uit omstreeks 1852). Of hierdie vlag werklik (deur Nicaragua) gebruik is, word egter betwyfel.

Op 21 April 1854 is die eerste ‘egte’ Nicaraguaanse vlag aanvaar waaroor wel duidelikheid bestaan; dit gaan hier om ’n horisontale geel, wit en oranjebruin vlag. Op die handelsvlag is die naam van die land in die middel van die wit baan vermeld. Na ’n magsoorname het die vlag tussen 1856 en 1858 "de facto" in onbruik geraak, om in 1858 formeel vervang te word deur die blou, wit en blou vlag van die ontbinde federasie.
Intussen het die Amerikaanse avonturier William Walker in 1855 sy geluk getoets in Nicaragua; hy het die toenmalige hoofstad Granada aangeval en verower met troepe uit León wat vyandig was teenoor Granada. Hy het homself aangestel as president van die land. Walker het ’n blou, wit en blou vlag aanvaar met ’n rooi vyfpuntige ster in die middel. In 1857 is Walker deur ’n koalisie van Mid-Amerikaanse state verslaan en uitgelewer aan die Verenigde State van Amerika. Die genoemde vlag is egter nooit amptelik aanvaar as Nicaraguaanse vlag nie, maar as die vlag van één van die partye wat in die burgeroorlog betrokke was.

In 1869 is ’n blou, wit en blou vlag sonder ’n wapen aanvaar. In die dekades daarna sou verskillende vlae egter in gebruik wees, dikwels deur politieke partye wat die gesag van die land oorgeneem het. Die meeste van hierdie vlae het blou, wit en blou as basis gebruik.

In 1895 het dit aan die lig gekom dat Nicaragua saam met Honduras en El Salvador die Groter Republiek van Sentraal-Amerika sou vorm; weer ’n poging om die Sentraal-Amerikaanse lande te verenig in een staat. Die vlag van die Republiek van Sentraal-Amerika was slegs een maand in 1898 in gebruik, omdat die republiek gou na die stigting tot niet gegaan het. Vyf jaar vroeër het Nicaragua weer ’n eie vlag aanvaar, bestaande uit drie bane in blou, wit en blou. In 1896 is die toenmalige wapen in die vlag geplaas; hierdie vlag is in 1908 deur die huidige vlag vervang, waaraan daar in 1971 klein wysigings aan die wapen aangebring is.



</doc>
<doc id="48195" url="https://af.wikipedia.org/wiki?curid=48195" title="Pompopgaarskema">
Pompopgaarskema

'n Pompopgaarskema is 'n tipe hidroëlektriese kragopwekkingsmetode wat gebruik word deur sekere kragnetwerke vir die stoor van oormaat elektriese krag gedurende lae aanvraagperiodes. Hierdie metode stoor energie in die vorm van water, gepomp vanaf 'n laer na 'n hoër ligging.

Pompopgaarskemas is netto verbruikers van elektrisiteit, dit wil sê dit gebruik meer elektrisiteit om die water na bo te pomp as wat dit elektrisiteit opwek.



</doc>
<doc id="48204" url="https://af.wikipedia.org/wiki?curid=48204" title="Bloubok">
Bloubok

Die bloubok ("Hippotragus leucophaeus") is 'n uitgestorwe boksoort en die eerste groot Afrika-soogdier wat in historiese tye uitgesterf het. Dit was verwant aan die bastergemsbok en swartwitpens, alhoewel die bloubok 'n kleiner liggaamsbou gehad het. Hierdie bokke het in die suidwestelike kusgebied van Suid-Afrika voorgekom en hulle was endemies aan die renosterveld Hulle het moontlik 'n wyer verspreidingsgebied gehad tydens die laaste glasiale tyd, sowat 10 000 jaar gelede.
Europeërs het in die 17de eeu met die bloubok in aanraking gekom, alhoewel dit teen hierdie tyd reeds 'n skaars dier was. Tog is daar jag op die dier gemaak en sy habitat vernietig om plek vir plase te maak. Teen ongeveer 1800 het die dier uitgesterf. Daar is vier opgestopte spesimens wat vandag bestaan; in museums in Wenen, Stockholm, Parys en Leiden. Beendere en horings word ook op ander plekke gehuisves. Geen van hierdie monsters dui egter op 'n blou pels nie.


</doc>
<doc id="48206" url="https://af.wikipedia.org/wiki?curid=48206" title="Vlag van Panama">
Vlag van Panama

Die nasionale vlag van Panama is op 28 Maart 1903 amptelik in gebruik geneem. Die vlag vertoon vier kwadrante met die skildhoek in wit met ’n vyfpuntige blou ster daarin. Daaronder is ’n blou reghoek (so groot soos die skildhoek). Onder aan die wapperkant is ’n wit reghoek (so groot soos die skildhoek) met ’n vyfpuntige rooi ster en daarbo is ’n rooi reghoek (so groot soos die skildhoek).

Die kleure van die Panamese vlag is waarskynlik gebaseer op die kleure van die belangrikste partye ten tyde van onafhanklikheidwording. Blou was die kleur van die konserwatiewes en rooi die kleur van die liberales.

’n Ander verklaring stel dit dat die blou vir suiwerheid en eerlikheid staan en die rooi vir die gesag van die wet. Die wit stel vrede voor. Die vlag toon ook ’n mate van ooreenkoms met die Amerikaanse vlag. Dit is omdat Amerika hulp aan Panama verleen het in die stryd om onafhanklikheid.



</doc>
<doc id="48207" url="https://af.wikipedia.org/wiki?curid=48207" title="Seeus">
Seeus

Seeus of Zeeus ("Zeêuws" in Seeus, "Zeeuws" in Nederlands) is ’n streekstaal wat aan die Nederlandse Zeeland-provinsie en op die Zuid-Hollandse eiland, Goeree-Overflakkee, gepraat word.
Alhoewel die taal soms bloot as 'n Nederlandse dialek beskou word, verskil Seeus opmerklik ten opsigte van uitspraak, grammatika en woordeskat van Standaard-Nederlands, wat dit onder die deursnit Nederlandstaliges moeilik verstaanbaar maak. Seeus word deur sommige waarnemers as 'n deel van Wes-Vlaams gereken. 

Seeus is ’n oorgangstaal tussen Hollands en Wes-Vlaams. Gedurende die Middeleeue en die vroeë moderne era is Zeeland deur die Graaf van Holland sowel as die Graaf van Vlaandere beset. Gevolglik is die gebied vanuit beide grondgebiede beïnvloed. Die streekstaal toon duidelik ’n geleidelike toename van Hollandse elemente soos daar na die noordelike rigting beweeg word. Tog bly Seeus geredelik samehangend met die grense, wat maklik vasgestel kan word, omrede die breë omarmende see sterk isoglosse vorm.

Die vernaamste taalverskille tussen Seeus en standaard-Nederlands is soos volg:


Die onderstaande tabel illustreer bogenoemde verskille (let wel: die Nederlandse ortografie word gebruik):

Die Zeelandprovinsie beslaan oor eilandjies wat tot in die 20ste eeu moeilik bereikbaar was. Gevolglik bestaan daar naastenby een dialek per eiland. Die onderskeie dialekte verskil duidelik maar tog ook gering van mekaar. Die Goerre-Overflakke-dialek, byvoorbeeld, sal nie die "h" weglaat nie, terwyl die Walcheren- en Zuid-Bevelanddialekte oor umlautwoorde beskik wat aan die noorde ontbreek (soos byvoorbeeld "beuter" teenoor "boter" ). Selfs binne die eiland-dialekte bestaan daar ook streekstaalverskille: moedertaalsprekers kan dikwels aflei van watter dorp (altans op hul eie eiland) ’n persoon vandaan kom, deur op die spesifieke streekstaal wat hy of sy praat te let.

Die dialekte in die Zeeland-Vlaandere-gebied sal soms heeltemal buite die Seeuse taal val, maar as Wes-Vlaams en Oos-Vlaams geïdentifiseer moet word. Die Wes-Vlaamse dialekte in hierdie gebied word egter heel dikwels as "Seeus" geklassifiseer.

Seeus word stereotipies ten sterkste met landelike gebiede vereenselwig, omrede dit hoofsaaklik op die platteland gebesig word. Die dorpstale van Middelburg en Vlissingen stem baie meer met Hollands ooreen as die ander landelike variante, wat die dorpstale dus op die randjie van uitsterwing laat verkeer. Opnames gedurende die 1990’s het getoon dat ten minste 60% van die Zeeland-bevolking nog Seeus as hul omgangstaal praat. Daar is na raming 250 000 mense wat dit as moedertaal praat (Wes-Zeeuse Vlaams is by hierdie opname ingesluit) en selfs al is daar ’n afname in gebruik, soos dit by enige ander streekstaal geld, loop dit nie die regstreekse gevaar om uit te sterf nie, omrede party dorpgemeenskappe baie afgesonderd leef en meer as 90% van die jongmense Seeus praat. Aan die anderkant is heelwat dorpies aan toenemende immigrasie onderhewig, slegs die ouer bevolking praat die plaaslike dialek, terwyl die kinders nie meer die taal geleer word nie.
Sedert 2001 het drukgroepe hul tot die Europese Manifes gewend om Seeus as ’n minderheidstaal te erken. Tot dusver is hierdie status nie toegestaan nie.

Alhoewel Afrikaans merendeels van Hollands afkomstig is, is dit ook deur Seeus beïnvloed. Dit kan onder andere gesien word in die gebruik van "ons" as subjeksvorm vir die eerste persoon meervoud, terwyl dit in Hollands "wij" is ("Ons gaen murge nae Goes" - "Ons gaan môre na Goes").



</doc>
<doc id="48235" url="https://af.wikipedia.org/wiki?curid=48235" title="Robert Schumann">
Robert Schumann

Robert Schumann (8 Junie 1810, Zwickau – 29 Julie 1856, Endenich naby Bonn) was 'n Duitse Romantiese komponis en pianis.

Schumann het klavierlesse by Friedrich Wieck, die vader van sy latere vrou Clara Schumann, geneem en in 1834 saam met J. Knorr, L. Schuncke en Friedrich Wieck die "Neue Zeitschrift für Musik" ("Nuwe tydskrif vir musiek") gestig. Tot 1844 was hy as redakteur van dié tydskrif werksaam. Vanaf 1843 het hy as leraar onderwys in musikale komposisie gegee, aanvanklik in Leipzig, daarna tussen 1844 en 1850 in Dresden waar hy die "Deutsche Tonkünstlerverein" in die lewe geroep het. In 1850 is hy as stedelike musiekdirekteur in Düsseldorf aangestel.

Hy het sy musikale opleiding op 6-jarige leeftyd begin en toe hy 12 jaar oud was, het hy sy eerste komposisie – 'n toonsetting van Psalm 150 – gelewer. Hy het benewens sy musikale talente ook literêre aanleg getoon. 

Teen 1827 het hy onder die invloed van Franz Schubert gekom, en in daardie jaar het hy 'n aantal kunsliedere gekomponeer. In 1828 het Schumann in die regte begin studeer en terselfdertyd klavierlesse by die vermaarde leermeester Friedrich Wieck geneem. Hy het kennis gemaak met Wieck se 9-jarige dogter Clara, 'n briljante pianiste wat toe op die drumpel van 'n internasionale loopbaan was. 

Schumann se hoop op ŉ loopbaan as klaviervirtuoos is deur 'n besering aan 'n vinger van sy regterhand verydel. Hy het egter onverpoos met komposisies voortgegaan, veral vir die klavier, en heelwat van die werke is dadelik gepubliseer. Die twee belangrikste werke uit hierdie tydperk is die "Simfoniese studies" (1834) en die siklus "Karnaval" (1835). In 1835 het Schumann op die 16-jarige Clara Wieck verlief geraak, en in 1840 het hulle in die huwelik getree. 

Tussen 1837 en sy huwelik in 1840 het Schumann 'n vrugbare skeppingstydperk beleef en 'n aantal verbeeldingryke klavierwerke het die lig gesien, insluitende die "Davidsbündlertänze" (Die Davidsbündler- danse"), opus 6 (1837), "Kinderszenen" ("Kindertonele"), opus 15 (1838), en "Kreisleriana", opus 16 (1838). In 1840 het Schumann hom weer tot die kunslied gewend en in daardie jaar het hy onder meer "Dichterliebe" ("Digtersliefde") en "Frauenliebe und Leben" ("Vroueliefde en die lewe") en ŉ aantal afsonderlike liedere gekomponeer. 

Met die aansporing van Clara het Schumann meer orkesmusiek begin komponeer en in 1841 is sy Eerste Simfonie in Leipzig onder leiding van Felix Mendelssohn uitgevoer. Die Klavierkonsert in A-mineur is in 1845 voltooi en nog 3 simfonieë is tussen 1845 en 1851 voltooi. Vroeg in 1854 het Schumann oor 'n ooraandoening en oor klankillusies begin kla, en in Februarie 1854 het hy versoek dat hy in 'n inrigting vir kranksinniges opgeneem word. Hy is op 29 Julie 1856 daar oorlede.

Schumann was by uitstek kleinkunsskepper, wat veral vir sy kunsliedere en die korter klavierwerke bekend is. Sy langer werke was dikwels minder geslaag, maar in die Vierde Simfonie, die Klavierkonsert en die "Manfred"-ouverture het hy groot hoogtes bereik. Sy invloed op sy tydgenote en ook op latere komponiste was belangrik.



</doc>
<doc id="48240" url="https://af.wikipedia.org/wiki?curid=48240" title="Darius en Girėnas">
Darius en Girėnas

Steponas Darius (1896-1933) en Stasys Girėnas (1893-1933) was twee Litaus-gebore Amerikaanse vlieëniers wat Charles Lindbergh se voorbeeld gevolg en in hul vliegtuig "Lituanica" op 15 Julie 1933 'n ononderbroke transatlantiese vlug tussen New York en Europa gemaak het.

Darius en Girėnas het met hul vlug 'n belangrike hoofstuk in die lugvaartgeskiedenis geskryf, maar nogtans nie hul beplande landingsplek in die destydse Litause hoofstad Kaunas, 7 186 kilometer van New York af, bereik nie. Ná 'n vliegafstand van 6 411 kilometer en 'n vliegtyd van 37 uur en 11 minute het hul vliegtuig om onbekende redes naby die Duitse stad Soldin (tans Myślibórz in Pole) geval.

Ten opsigte van die vliegafstand was hul vlug die tweede langste ná die van Russell Boardman en John Polando (New York - Istanboel in 1931) en volgens die vliegtyd destyds die vierde langste. Ofskoon Steponas Darius en Stasys Girėnas behalwe vir 'n kompas nie oor enige navigasietoerusting beskik het nie en in ongunstige weerstoestande gevlieg het, was hul vlug een van die mees presiese in dié tyd.

Steponas Darius is in 1896 op 'n klein dorpie naby die hawestad Klaipėda gebore wat later ter ere van die lugvaartpionier tot Dariškės hernoem is. In 1907 het hy saam met sy gesin na die Verenigde State geëmigreer waar hy later in Chicago 'n tegniese opleiding voltooi en vanaf 1917 in die Amerikaanse leër gedien het.

Darius het drie jaar later na die nuutgestigte Republiek van Litaue teruggekeer waar sy opleiding by die militêre akademie van Kaunas sy belangstelling vir vlieëry gewek het. In 1927 - die jaar waarin Charles Lindbergh sy historiese ononderbroke transatlantiese vlug onderneem het - het Darius hom weer as vlieënier in die VSA gevestig om vir 'n eie vliegtuig te spaar.

In 'n vliegskool het hy kennis met sy landgenoot Stasys Girėnas, 'n vliegtuigmeganikus, gemaak. Girėnas was net soos Darius opgewonde oor die idee om 'n transatlantiese vlug te onderneem - 'n droom wat uiteindelik danksy skenkings deur Litause emigrante in die VSA sou bewaarheid. In 1932 kon hulle 'n enkeldekker, 'n "Bellanca CH-300 Pacemaker" wat hulle "Lituanica" gedoop het,
vir bykans VSA-$ 8 500 koop wat deur Girėnas vir 'n langafstandvlug omgebou is. Hulle het nogtans nie oor die geldmiddele vir 'n navigasietoerusting en 'n radiosender beskik nie. Toe die "Lituanica" op 15 Julie 1933 sonder amptelike goedkeuring op pad na Kaunas in New York opgestyg het, was dit ook oorbelaai.

Weens ongunstige weertoestande oor Ierland was die vlieëniers genoodsaak om hul vliegroete te wysig. Hulle het in noordelike rigting gevlieg en Duitsland via Skotland bereik. In Kaunas het meer as 25 000 geesdriftiges soggens op 17 Julie vergader om die twee vermeende rekordvlieëniers te verwelkom. Mense het met onsteltenis kennis geneem dat Darius en Girėnas wel daarin kon slaag om oor die Atlantiese Oseaan te vlieg, maar slegs 650 kilometer vanaf die vliegveld in Kaunas naby die Duits-Poolse grens in die dorp Kuhdamm naby Soldin, Duitsland om onbekende redes verongeluk het.

'n Litause kommissie het die ongeluk ondersoek en bevind dat die twee vlieëniers hoogs ervare en hul vliegtuig vir die langafstandvlug toegerus was. Selfs die ingewikkeldste vliegmaneuvers is met groot presisie uitgevoer. Die "Lituanica" het volgens die kommissie se verslag voldoende brandstof aan boord gehad, en ook sy enjin het tydens die val nie tot stilstand gekom nie. Daar is uiteindelik bevind dat die ongeluk deur moeilike weerstoestande en ernstige enjinskade veroorsaak is.

Gerugte het die ronde gedoen dat die "Lituanica" moontlik afgeskiet is aangesien dit naby 'n Nazi-konsentrasiekamp gevlieg het en as 'n spioenasie-vliegtuig beskou is. Die uitslag van die lykskouing het hierdie soort bewerings egter nie bevestig nie. Nogtans is nie alle wrakdele van die "Lituanica" aan Litaue oorhandig nie. Op 19 Julie het die Duitse vliegtuig "Derluft" die sterflike oorskot van Darius en Girėnas na Litaue oorgebring.

Meer as 60 000 Litauers het die gedenkdiens vir die twee lugvaartpioniers bygewoon. Die lyke van Steponas Darius en Stasys Girėnas is in 1934 deur professor Jurgis Zilinskas gebalsem. Twee jaar later het die Litause regering besluit om 'n mausoleum vir die vlieëniers op Kaunas se ou begraafplaas te laat bou. Die mausoleum is kort ná die Sowjet-besetting van Litaue vernietig en die sterflike oorskot van Steponas Darius en Stasys Girėnas na 'n geheime rusplek gebring. Die vlieëniers is eers in 1964 op die militêre Šančiai-begraafplaas te Kaunas ter ruste gelê.

Die wrak van "Lituanica" word sedert 1945 in die Vytautas-die-Grote-oorlogsmuseum (in 1995 hernoem tot "Lietuvos Aviacijos Muziejus" of Litause Lugvaartmuseum) in Kaunas vertoon.



</doc>
<doc id="48241" url="https://af.wikipedia.org/wiki?curid=48241" title="Vierkante myl">
Vierkante myl

Die vierkante myl (afgekort vk. m.) is 'n Imperiale en Amerikaanse eenheid om 'n oppervlak gelykstaande aan die area van 'n vierkant van een myl te meet.
Dit moet nie verwar word met "myl vierkant" (myl kwadraat/tweedemagsmyl) nie, wat verwys na die getal myl wat aan elke sy teenwoordig is. Byvoorbeeld: 20 myl vierkant (20 × 20 myl) sal gelykstaande wees aan 400 vierkante myl.

Een vierkante myl is gelyk aan:



</doc>
<doc id="48243" url="https://af.wikipedia.org/wiki?curid=48243" title="Radio- en televisietoring van Riga">
Radio- en televisietoring van Riga

Die Radio- en televisietoring van Riga "(Rīgas radio un televīzijas tornis)" is met 'n hoogte van 368,5 meter die hoogste gebou in die Letlandse hoofstad Riga en die derde hoogste in die Europese Unie.

Dit is die derde hoogste vrystaande televisietoring in Europa en ook van die hoogstes ter wêreld. Die toring is met 'n uitsigplatform teen 'n hoogte van 97 meter gebou wat 'n uitsig oor die hele stad bied. 'n Tweede uitsigplatform teen 'n hoogte van 137 meter is slegs op bepaalde tye toeganklik vir die publiek. Tydens goeie weerstoestande bied dit 'n uitsig oor die Golf van Riga en nedersettings in die omgewing.



</doc>
<doc id="48244" url="https://af.wikipedia.org/wiki?curid=48244" title="Nancy Sinatra">
Nancy Sinatra

Nancy Sandra Sinatra (* 8 Junie 1940) is 'n Amerikaanse sangeres en aktrise. Sy is die dogter van Frank Sinatra en sy eerste vrou Nancy Barbato en het veral met treffers soos "These Boots Are Made for Walkin' " (1966) en "Somethin' Stupid" ('n duet wat sy in 1967 saam met haar pa gesing het) bekendheid verwerf. Haar opname van "Bang Bang (My Baby Shot Me Down)", wat oorspronklik deur Cher gesing is, is vir die openingstoneel van Quentin Tarantino se rolprent "Kill Bill" gebruik.

Ander gewilde treffers sluit "Sugar Town", "Summer Wine", "How Does That Grab You, Darlin'?" en die titellied vir die James Bond-film "You Only Live Twice" in.

Nancy Sinatra het haar loopbaan as sangeres en aktrise in die vroeë 1960's begin, maar aanvanklik net in Europa en Japan sukses behaal. Eers met "These Boots Are Made for Walkin"' het sy 'n transatlantiese nommer 1-treffer behaal. Haar optrede en klerestyl met lang stewels en kort romp is in die 1960's nog as uitdagend beskou, maar het ook 'n ikoniese eienskap van Sinatra geword. Die lied is soos baie ander van haar treffers deur Lee Hazlewood geskryf, wat ook verskeie kere duette met haar gesing het soos in die treffers "Some Velvet Morning" en "Summer Wine". In 1966 en 1967 was altesaam dertien enkelsnitte van Sinatra op internasionale trefferlyste. In 1967 het Nancy Sinatra saam met Elvis Presley in die rolprent "Speedway" gespeel.


</doc>
<doc id="48246" url="https://af.wikipedia.org/wiki?curid=48246" title="Jersey City">
Jersey City

Jersey City is die administratiewe setel van Hudson County in die Amerikaanse deelstaat New Jersey en dié staat se tweede grootste stad na Newark.

Jersey City maak deel uit van die metropolitaanse gebied van New York en is tussen die Hudsonrivier en Upper New York Bay en oorkant Lower Manhattan, die Hackensackrivier en Newark Bay geleë. Jersey City is 'n belangrike seehawe, handel- en nywerheidstad. Diensnywerhede het 'n leidende rol by die herontwikkeling van sy seekant gespeel waar talle nuwe kantoorgeboue ontstaan het.


</doc>
<doc id="48248" url="https://af.wikipedia.org/wiki?curid=48248" title="Valsrivier (Vaal)">
Valsrivier (Vaal)

Die Valsrivier is 'n belangrike sytak van die Vaalrivier. Die Valsrivier ontspring by 'n punt ongeveer 25 km suidwes van Bethlehem, 20 km suidoos van Paul Roux en 25 km noord van Fouriesburg. Naby sy oorsprong vloei die rivier onderdeur die N5 nasionale pad. 

Die Valsrivieropvangsgebied van 7 870 vierkante kilometer het een groot dam, die Serfonteindam sowat 7 km buite Kroonstad. By Kroonstad vloei die rivier onderdeur die N1 nasionale pad. Daar is 'n aantal keerwalle deur die rivier.

Die rivier kronkel verby Lindley, deur Kroonstad en onderdeur die N1 nasionale pad. Dit hou langs Bothaville verby, waar dit 5 km wes van Bothaville (net 2 km stroomaf van die Balkfonteinwaterwerke) in die Vaalrivier invloei. 

Wanneer die Valsrivier in vloed is, oorstroom dit die laagliggende oewergedeeltes van Bothaville somtyds. Gedurende 1988 het van die huise in Fonteinstraat oorstroom, en in Januarie 2010 het die water tot in agterplase gestyg.

Vroeër jare was die ou wabrug net buite Bothaville 'n belangrike oorgang oor die Valsrivier.



</doc>
<doc id="48250" url="https://af.wikipedia.org/wiki?curid=48250" title="Vlag van St. Kitts en Nevis">
Vlag van St. Kitts en Nevis

Die nasionale vlag van St. Kitts en Nevis is op 19 September 1983 amptelik in gebruik geneem. Die vlag vertoon ’n diagonale swart baan met geel fraaiings van die onderkant van die vlagpaalkant na bo aan die wapperkant met twee vyfpuntige wit sterre in. Die boonste driehoek is groen en die onderste driehoek is rooi.

Daar word dikwels aangevoer dat die twee sterre die twee eilande verteenwoordig, maar die sterre staan eintlik vir hoop en vryheid. Verder stel groen vrugbaarheid voor, rooi stel die onafhanklikheidstryd voor, swart stel die Afrika-herkoms voor en geel stel die sonskyn voor.

Hoewel die vlag van die Pan-Afrika kleure gebruik maak is die betekenis van die kleure nie dieselfde as in die vlae van ander Afrika-lande nie.



</doc>
<doc id="48253" url="https://af.wikipedia.org/wiki?curid=48253" title="Christian Wulff">
Christian Wulff

Christian Wilhelm Walter Wulff (* 19 Junie 1959 in Osnabrück) is 'n Duitse juris en politikus.

Sedert 4 Maart 2003 het hy die amp van eerste minister van die deelstaat Nedersakse beklee. Op 30 Junie 2010 is hy deur die "Bundesversammlung" as nuwe bondspresident van Duitsland en opvolger van Horst Köhler verkies. Hy het op 17 Februarie 2012 bedank ná media-onthullings oor praktyke tydens sy ampstermyn as premier van Nedersakse wat aan korrupsie grens.

Wulff se ouers het van mekaar vervreemd geraak toe hy twee jaar oud was. Nadat die stiefvader die gesin verlaat het, het Wulff op die ouderdom van 16 jaar die versorging van sy moeder oorgeneem wat aan veelvuldige sklerosis gely het en was ook by die opvoeding van sy jonger suster betrokke. 

Wullf het by die Elisabeth-skool in Osnabrück skoolgegaan en sy "Abitur" (Duitse matriekeksamen) by die Ernst-Moritz-Arndt-gimnasium afgelê. Hy het regswetenskappe aan die Universiteit van Osnabrück gestudeer en in 1987 die eerste juristiese staatseksamen afgelê. In 1990 het hy die tweede staatseksamen afgelê en was vervolgens as advokaat in Osnabrück werksaam.

Wulff is Rooms-Katoliek en het twee kinders. Hy was tussen 1988 en 2007 met Christiane Wulff getrou. Uit die huwelik is 'n dogter gebore. Sedert 2008 is hy met sy tweede vrou Bettina getrou wat 'n kind uit 'n vroeëre verhouding het. Hul gemeenskaplike seun is in 2008 gebore.


</doc>
<doc id="48254" url="https://af.wikipedia.org/wiki?curid=48254" title="Rosebank, Johannesburg">
Rosebank, Johannesburg

Rosebank is 'n residensiële en kommersiële voorstad in die noordelike deel van Johannesburg. Dis aangelê op die plaas Braamfontein. 'n Aantal sakeondernemings het hul hoofkwartier in Rosebank se sakekern, terwyl ook luukse winkelsentrums, hotelle, opelugrestaurante, rolprentteaters, nagklubs, kunsgalerye en vlooimarkte bydra tot dié voorstad se kosmopolitiese karakter.

'n Ondergrondse stasie vir die Gautrein is in Rosebank in gebruik geneem op 2 Augustus 2011.


</doc>
<doc id="48255" url="https://af.wikipedia.org/wiki?curid=48255" title="Rivier">
Rivier

'n Rivier is 'n natuurlike waterloop, gewoonlik van varswater, wat 'n oseaan, meer, see of ander rivier binnevloei. In sommige gevalle sal 'n rivier eenvoudig binne die grond invloei of heeltemal opdroog alvorens 'n ander watermassa bereik word. 'n Klein rivier kan onder verskillende ander name bekend staan, soos stroom, spruit, riviertjie, lopie of beek; daar bestaan geen omvattende reël oor wat as 'n rivier gedefinieer kan word nie. 

Die enigste uitsondering is die "stroom": in party lande of gemeenskappe kan ’n stroom volgens sy grootte bepaal word. Baie name vir klein riviere is aan die geografiese ligging verbonde, soos "Burn" in Skotland en Noordoos-Engeland.

'n Rivier vorm deel van die hidrologiese siklus. Die water wat binne die rivier vloei is afkomstig van neerslag, wat deur middel van oppervlakafloop, die deursyfering en styging van watertafels, fonteine, en smeltwater van gletsers en ys gevoed word.

Potamologie is die wetenskaplike studie van die riviere, terwyl limnologie die studie van vrye water in die algemeen is.

'n Rivier kan omskryf word as ŉ natuurlike waterloop waarin die water in 'n selfgevormde bedding ŉ weg baan vanaf hoër na laer liggende dele. Die neiging van lopende water is om die laagste liggende deel te bereik, meestal die see. Sommige riviere stroom egter ook in mere sonder 'n afvoer en verdere waterverlies geskied dan slegs deur wegsyfering en verdamping. 

Die primêre rede waarom lopende water oor die aardoppervlak beweeg, is swaartekrag. Water sal in die proses altyd die pad met die minste weerstand probeer volg, en afhangende van die aard van die terrein, die gesteente en die helling, sal dit die kortste moontlike loop na 'n laer liggende deel uitkerf. Die krag van lopende water is buitengewoon groot en dit kan in die neiging om tot 'n toestand van ekwilibrium te kom, in baie gevalle van die hardste gesteentes verweer. 

'n Rivier kan by die oorsprong gevoed word met water uit verskillende bronne. In die hoër liggende gebiede is dit dikwels smeltende sneeu of gletserys. Dit kan ook gevoed word met water wat uit ŉ ondergrondse bron na die oppervlak syfer (fonteine) of met water afkomstig uit 'n meer of ŉ moeras. Sowat 30 % van alle reën wat op aarde val, keer deur middel van riviere na die see terug. 

Al hierdie reën val natuurlik nie in die oorspronggebied nie, maar na genoeg of langdurige reën kan die talle afloopstroompies teen die hellings op 'n sekere punt saamvloei en die oorsprong van 'n rivier vorm. Talle klein waterlopies, gevoed deur fonteine, gesmelte sneeu of ys, of reënwater wat op 'n berghelling val, kan saamvloei om spruite, klein riviertjies en groter riviere te vorm wat uiteindelik in 'n groot stroom verenig. 

Op hierdie manier word ŉ netwerk gevorm van waterlope wat 'n bepaalde deel van die aarde se oppervlak dreineer. Hierdie gebied word dan ook die stroomgebied van 'n bepaalde rivier genoem. Die natuurlike skeiding tussen twee stroomgebiede, wat meestal deur 'n gebergte of rûe gevorm word, word 'n waterskeiding genoem. Een van die bekendste, waterskeidings in Suid-Afrika is die eskarprand wat deur die Drakensberg gevorm word. 

Stroomgebiede is soms met mekaar verbind. In Suid-Amerika is byvoorbeeld die stroomgebied van die Orinoco deur die Casiquiare met die Rio Negro verbind. Die Rio Negro sluit by die Amasone aan, wat laasgenoemde een van die grootste riviere in die wêreld maak. Die stroomsnelheid van 'n rivier word bepaal deur die helling, breedte en diepte van die rivier en deur die hoeveelheid water wat afgevoer word. 

Die snelheid van die stroom is in die middel van die rivier meestal die hoogste en dit neem af na die oewers. In draaie of kronkels loop die water egter die vinnigste aan die buite-oewer, waar dit dan ook die meeste erosie veroorsaak. Die vloeisnelheid is heelwat stadiger aan die binne-oewer van 'n kronkel. Indien die stroomsnelheid laag en die stroomkanaal baie eweredig en gelyk is, is die water geneig om in dun eweredige lagies oormekaar te vloei. 

Dit word laminêre vloei genoem, en dit veroorsaak nie veel erosie nie. As die rivierbedding of stroomkanaal baie ongelyk en die stroomsnelheid hoër is, is die vloei van die water baie onreëlmatiger. Wrywing met die rivierwalle, rivierbodem en materiaal wat meegevoer word, veroorsaak turbulensie (dwarrelende vloei). Turbulente vloei bring hoë erosie mee en die meeste riviere (veral ook Suid-Afrikaanse riviere) toon hierdie vloeipatroon. 

Met die afloop van water word groot hoeveelhede klip en grond (veral in die steiler bolope) losgewerk en saam met die stroom afgevoer. Hierdie materiaal word die stroomvrag genoem. Die erosiewerkende krag van riviere speel ŉ belangrike rol in die ontstaan van landskapvorme op die aarde se oppervlak. Wanneer daar 'n versperring van moeilik verweerbare of byna onverweerbare gesteente in 'n rivierloop voorkom, kan daar op die plek ŉ waterval ontstaan. 

Die eroderende krag van die water sal mettertyd die sagter gesteentelae onder die versperring wegvreet en instortings kan ontstaan, waardeur die ravyn (kloof) waarin die rivier loop, na agtertoe verdiep en uitgebrei word. Stroomversnellings ontstaan op plekke waar weerstandbiedende gesteentelae oor groot gedeeltes skuins stroom af langs die rivierbedding voorkom.

Die waterstand van ŉ rivier wissel na gelang van die hoeveelheid reën, die tempo waarin sneeu en gletserys smelt, en word ook beïnvloed deur verdamping. Die snelheid en omvang van die water- stroming van 'n rivier hou verband met die klimaat en die reënvalspatroon. 

Riviere wat deur gletserwater gevoed word, kry oor die algemeen 'n reëlmatige hoeveelheid water met 'n hoogtepunt in toevoer gedurende die lente wanneer die gletserys en die sneeu smelt. Die sogenaamde reënriviere is heeltemal afhanklik van die reënval in die bepaalde seisoene, en nie-standhoudende riviere is periodiek heeltemal of gedeeltelik droog (ŉ uiterste voorbeeld hiervan is die droë rivierbeddings of wadi's in woestyngebiede wat slegs enkele kere in talle jare na seldsame stortreëns water afvoer). 

Op grond van die waterstand word daar dan ook dikwels deur geoloë onderskei tussen permanente (standhoudende) riviere, periodiese riviere en episodiese riviere. Permanente riviere vloei die hele jaar deur. Die waterstand is nie deur die jaar konstant nie, en 'n bepaalde seisoen kan 'n groot verskil in die stroomvolume teweegbring. Permanente riviere word egter dikwels gevoed deur gletsers of 'n goed verspreide reënval deur die jaar. 

Voorbeelde van permanente riviere is die Ryn, die Seine, die Mississippi en die Amasone. In Suid-Afrika het ŉ stelsel van damme en sluisbeheer die Oranjerivier 'n permanente karakter gegee. Periodiese riviere vloei meestal net gedurende die reënseisoen en gewoonlik elke jaar. Hierdie riviere kom veral in semi-ariede streke voor met 'n reënval van minstens 300 tot 400 mm per jaar in die opvanggebied. Talle Suid-Afrikaanse riviere is periodiese riviere. 

Episodiese riviere vloei nie noodwendig elke jaar nie, maar net na die hoogste neerslag gedurende die reënseisoen. Gedurende die grootste gedeelte van die jaar is hulle droog en soms as die reënval nie hoog genoeg is nie, bly hulle jare agtereen droog. Na 'n harde bui sal hulle vir 'n kort rukkie loop, wat soms net 'n paar uur kan wees. Die kort vloeiperiode kan baie heftig wees en grootskaalse erosie tot gevolg hê.

Die Amerikaanse geoloog Davis het aan die begin van hierdie eeu die teorie ontwikkel dat 'n rivier se stroomvallei deur verskillende ontwikkelingstadia gaan. Hy maak melding van 'n jeug-, volwasse en ou stadium. 

Die boloop (waar die rivier ontspring) is die trajek van ŉ rivier wat die jong rivier genoem word, en word gewoonlik in die hoe berggebiede aangetref. As gevolg van die groot val oor 'n kort afstand (steil profiel) stroom die rivier buitengewoon vinnig en sny dit ŉ diep V-vormige dal uit. Rotsstukke wat afgebreek het, kry deur onderlinge botsings op die rotsagtige rivierbedding reeds 'n afgeronde vorm. Die meegevoerde rotsmateriaal vergroot die erosiewerking van die jong rivier. As brokstukke in reeds gevormde gate in die rivierbedding vasgevang word, sal dit die gat verder uithol en kolk- of maalgate kan so ontstaan. 'n Reeks aaneengeskakelde kolkgate kan uiteindelik saam 'n kloof of 'n ravyn vorm. In die bolope is daar nag min materiaal gesuspendeer (suspensievrag) en die water is nog redelik helder. Die meeste materiaal word nog as redelike groot deeltjies op die bodem (bodemvrag) vervoer.

Die middelloop van 'n rivier word die volwasse rivier genoem. Dit is die meer egalig vloeiende gedeelte van die rivier nadat dit die hoë berggedeeltes, waarin dit ontspring het, verlaat het. Die omliggende landskap bestaan hoofsaaklik uit die voetheuwels van die bergreekse. Erosie is steeds die belangrikste landskapvormende proses, hoewel daar in hierdie stadium ook reeds van afsetting sprake is. 

As die deurstroomde gebied boonop aan periodes van langsame opheffing en rus onderworpe is, kan rivierterrasse ontstaan.  Gedurende die rusperiodes verbreed die dal deur sywaartse erosie. Kleinerige kronkels begin ontstaan, die stroom vloei stadiger en watervalle kom selde voor. Die takriviere in die omgewing is langer en die waterskeidings reeds verder weggeerodeer. 

Die benedeloop van 'n rivier word die ou rivier genoem. Die helling en die stroomsnelheid is nou gering en groot rivierkronkels of meanders word gevorm. 'n Groot deel van die stroomvrag, veral die growwer materiaal, word in die kronkels afgeset. Die water is gewoonlik nie meer helder nie omdat die suspensievrag dit vertroebel. Die waterskeidings tussen die takriviere het ook byna weggeërodeer. 

Nie alle geoloë steun die fluviale siklusteorie nie, en volgens hulle moet 'n bepaalde siklus nie deur ŉ geologiese proses soos die opheffing van 'n riviervallei versteur word nie. Indien dit wel gebeur, sal daar weer 'n sogenaamde verjonging moet plaasvind waarin die rivier weer opnuut 'n nuwe bedding of loop sal moet uitkerf. Die fluviale siklus bevat egter wel die belangrike konsep dat riviere deur progressiewe ontwikkelingstadia gaan.

As die oorsprong van 'n rivier in ŉ gebergte lê, speel die lengteprofiel daarvan 'n belangrike rol in die afsetting van die stroomvrag. Die lengteprofiel dui die hoogte van elke punt van die waterloop aan bo ŉ gekose verwysingsvlak (gewoonlik seespieël). Wanneer daar 'n ewewigtoestand bestaan, vorm die lengteprofiel van die rivier 'n vloeiende konkawe lyn wat in die benedeloop byna gelyk is en in die boloop naby die oorsprong baie steiler vertoon. 

Vir 'n val van 10 m (dus 'n hoogteafname van 10 m) is daar dikwels in die boloop 'n geringe horisontale afstand nodig (byvoorbeeld 100 m), terwyl vir dieselfde daling in die benedeloop dikwels minstens 10 km nodig is. Die verhouding tussen die val en die horisontale afstand (profiel) verminder dus hoe verder die stroom van die oorsprong of bron af verwyder is. Die profiel van 'n rivier is belangrik omdat dit saam met die waterafvoer bepaal of die rivier 'n vlegstroom of 'n meandriese rivier sal word.

Vlegstrome ontstaan in riviere met 'n relatief skuins profiel, terwyl onreëlmatige watertoevoer ook die verskynsel bevorder. Dit ontstaan veral in die benedeloop, waar 'n groot deel van die stroomvrag in onreëlmatige patrone op die rivierbedding afgeset word en die stroom in talle vlegstrome verdeel wat tussen hierdie afgesette "eilandjies" deurvloei.  Vlegstrome ontstaan ook in die boloop van talle groot riviere soos die Ryn (in die omgewing van Mainz), maar kom die meeste voor in die benedeloop van riviere wat deur ariede en semi-ariede streke vloei. 

Dit is dus 'n belangrike kenmerk van Suid-Afrikaanse riviere wat in 'n westelike rigting afvloei. Die patroon van die vlegstrome en afsetting kan na elke groot reënbui of tydens 'n vloed heeltemal verander. Vlegstrome kan met verloop van tyd en voldoende toevoer 'n baie breë, klipperige en sanderige rivierbedding uitspoel. In besonder droë gebiede kan die wind nog boonop die sand in die bedding uitwaai en as duine langs die rivier afset. 

By 'n lae profiel met 'n redelik reëlmatige watertoevoer sal 'n rivier, veral in die laaglandgebiede kronkels of meanders begin vorm. Die rivier kies dan nie die kortste pad na die see nie maar loop via ŉ aantal opeenvolgende draaie, wat teoreties elkeen min of meer ŉ halwe sirkel behoort te vorm, na die kus. Die breedte van 'n meandriese rivier is min of meer konstant, maar dit is nie altyd ewe diep nie. 

Aan die buite-oewer is die rivier dieper as aan die binne-oewer. Dit hou verband met die skroefvormige beweging wat die water moet maak om deur die draai te kan beweeg. Die hoë turbulensie wat in die stroom ontstaan, erodeer dan ook die buite-oewer en 'n gedeelte van die stroomvrag word aan die binne-oewers afgeset. Hoefystermere wat later met sediment opgevul word, kan ook ontstaan.

Sonder dam-en sluisbeheer bereik die meeste meandriese riviere om per elke jaar nadat die sneeu begin smelt het, of tydens die hoogtepunt van die reënseisoen, 'n sogenaamde hoogwaterstand waarin die watervolume te veel word vir die natuurlike bedding. Gedurende hierdie tydperk word daar dan natuurlike dyke of oewerwalle aan weerskante van die rivier afgeset.

Op die manier word 'n vloedvlakte gevorm. Met herhaalde oorstromings word die hele valleibodem naderhand met afsettingsmateriaal opgevul. Dit kan selfs die vorm aanneem van slikplate wat honderde meters dik is, soos in die geval van die Mississippi. Hierdie vloedvlakte bestaan dikwels uit hoogs vrugbare landbougrond en word op ŉ seisoenbasis intensief bewerk nadat die vloedwaters teruggetrek het. 

Wanneer 'n rivier by die see uitkom, word die vloei grootliks gestuit. Die stukrag van die water van veral 'n vol rivier kan egter nog so groot wees dat dit die samestelling van die water in die omgewing van die monding beïnvloed. In sommige gevalle kleur die suspensievrag die seewater tot kilometers ver van die kus af. Afhangende van die stroomvrag en sekere eienskappe van die kusgebied waar die rivier in die see uitmond, kan daar 'n delta gevorm word. 

Deltas word gevorm deur die afsetting van die stroomvrag in die riviermond. Die patroon van afsetting en die vorm van die deltas kan verskil. Daar word onderskei tussen 4 hooftipes deltas, waarvan die waaiervormige delta (soos in die geval van die Niger en die Nyl) die bekendste vorm is. Die rivier vertak in talle afloopkanale en die stroomvrag word op "eilande" tussenin afgeset. Oogtanddeltas, soos in die geval van die Tiber en die Ebro, het net een afloopkanaal en die sediment word deur seestrome in konkawe strandlyne uitgebou. In tregtermonddeltas, wat ook estuariese deltas genoem word, vind afsetting net in die tregtervormige monding plaas. 

Voorbeelde is die Ryn, die Seine, die Ob en die Elbe. 'n Ander bekende deltatipe, waarvan die Mississippi die beste voorbeeld is, is die hoendervoetdelta, met sy uitsteeksels in die see in. Deltas vorm makliker op plekke waar die see vlak is en daar geen sterk dwarsseestrome bestaan wat die afsettingsmateriaal sal verwyder of die getywerking te sterk is nie. Die belangrikheid van deltas lê, soos in die geval van vloedvlaktes, in die besonder vrugbare landbougrond wat afgeset word.

Die meeste riviere in Suid-Afrika is periodies of episodies van aard. Hulle is nie bevaarbaar nie en daarom hoofsaaklik net as waterbron van belang. Suid-Afrika se riviere word oor die algemeen in groepe verdeel. 

Water wat van die binnelandse plato dreineer, sal uiteindelik die see deur die Oranje of die Limpoporivier bereik. Die Oranje dreineer die grootste opvangsgebied in die land (sowat 418 000 km), en dit sluit die opvanggebiede van die Nossob en die Auob in. Na die samevloeiing met die Vaalrivier, 960 km van die mending al, ontvang die Oranje gedurende die grootste gedeelte van die jaar geen water meer nie. 

As daar dan in aanmerking geneem word dat voor die oopstelling van die Oranjerivierprojek (stelsel van damme, sluise en kanale) die Oranje se mending soms maande aaneen deur 'n sandwal geblokkeer was, kan daar 'n idee gevorm word van hoe laag die gemiddelde reënvalsyfer vir die grootste deel van die stroomgebied van die Oranje is. Die Oranjerivier ontvang sy water uit 'n streek met ŉ gemiddelde reënvalsyfer van meer as 700 mm en vloei dan deur 'n baie droë streek na die Atlantiese Oseaan. 

Die rivier se benedeloop toon ou meandriese kenmerke, hoewel daar tog ook 'n waterval (Augrabies) 480 km van die mond al en stroomversnellings tot 40 km van die mending al voorkom. 'n Steil profiel en die daarmee gepaardgaande vinnige afloop is kenmerkend vir Suid-Afrikaanse riviere, en die Oranje is die duidelikste voorbeeld. Die Limpopo se dreineringsgebied is kleiner as die van die Oranje, maar die rivierbedding is baie breër en die val kleiner.

Die Limpopo bereik die hoogtelyn van 650 m 883 km van die kus al, terwyl die Oranje dieselfde hoogte 500 km van sy monding af bereik. Die Limpopo onder die eskarp word versterk deur die Olifantsrivier, wat 'n groot gedeelte van die Bosveld dreineer en sy eie vallei deur die platorand geërodeer het. 

Van die grootste en standhoudendste riviere ontspring op die eskarprand in die oostelike deel van Suid-Afrika. Van hierdie riviere is die Tugela verreweg die belangrikste. Die riviere wat op die platorand tussen die Sneeu- en die Roggeveldberg ontspring, vloei deur 'n aantal poorte na die Indiese Oseaan. Riviere wat anderkant die Sneeuberg ontspring, is episodies van aard en loop gewoonlik maar net ŉ kort tydjie na die reën.

Die Geplooide Gordel omvat die bergreekse in die suide van die Kaapprovinsie en die breë valleie tussenin. Onder die riviere wat hier ontspring, is die Breë- en die Bergrivier en sekere takke van die Gouritz-, die Gamtoos- en die Sondagsrivier die belangrikste. Hierdie riviere volg hoofsaaklik die suidlopende valleie en heuwelreekse in teenstelling met die oos of weslopende riviere wat die Karoo dreineer.

Sowel fisies-geografies as verkeersgeografies en ekonomies is riviere van groot betekenis. Die groot beskawings van die Oudheid het feitlik almal as besproeiingsnedersettings in riviervlaktes ontwikkel. Die Nyl, die Eufraat/Tigris, die Hwang-ho en die Ganges is duidelike voorbeelde. Die betekenis van riviere as vervoerweë is sedert die Oudheid en vandag nog baie belangrik. 

Gemeenskappe en nedersettings het om en langs bevaarbare riviere ontwikkel. Paaie is aanvanklik ontwikkel as toegangswee tot riviere en in later jare tot diep in die 20e eeu is groot moeite en koste aangegaan om die meeste groot riviere deur middel van kanale met mekaar te verbind. Voorbeelde van belangrike bevaarbare riviere is die Ryn, die Donau, die Wolga en die Mississippi. Hulle speel vandag nog 'n uiters betekenisvolle vervoerrol, hoofsaaklik omdat vervoer op riviere nog steeds goedkoper is as land- en lugvervoer. 

In Suid-Afrika speel die bevaarbaarheid van riviere byna geen rol nie. Net die mond van die Buffelsrivier is goed bevaarbaar en vorm dan ook Oos-Londen se hawe. Die Breërivier is ook vir 'n redelike deel bevaarbaar, maar dit speel geen belangrike ekonomiese rol nie. 

Riviere is ook van belang vir die ontwikkeling van hidroëlektriese krag, en in sommige lande word daar op groot skaal hiervan gebruik gemaak. Suid-Afrika se riviere is van groot belang as bron van water. Talle skemas en damstelsels is opgerig om die water beter te benut. Dit word veral vir besproeiing, voorsiening van water aan die stede en industriële gebiede en vir die ontwikkeling van elektriese krag gebruik. 

'n Takrivier is 'n sytak of syrivier van 'n groter rivier. Die takrivier se water vloei uiteindelik in die hoofstroom in. Die vloeirigting van die hoofrivier kan bepaal word deur na die takriviere se invloeihoek te kyk.





</doc>
<doc id="48260" url="https://af.wikipedia.org/wiki?curid=48260" title="Chemiese simbool">
Chemiese simbool

'n Chemiese simbool is 'n afkorting of verkorte weergawe van die naam van 'n chemiese element.
Byvoorbeeld:

Chemiese simbole bestaan uit 'n hoofletter, soos C, U, F, P of uit 'n hoofletter met 'n kleinletter, soos Ce, Ca, Mo, Mn, Mg. 

Chemiese simbole word aangepas deur die gebruik van boskrifte en onderskrifte om 'n spesifieke isotoop van 'n atoom aan te dui. Boskrifte word ook gebruik vir die aanduiding van ionisasie of oksidasietoestande van 'n element.

Aangehegde bo- of onderskrifte wat 'n nukleotied of 'n molekule spesifiseer het die volgende betekenisse en posisies:

Vir volledige lyste van chemiese elemente en simbole sien:


</doc>
<doc id="48261" url="https://af.wikipedia.org/wiki?curid=48261" title="Nukleon">
Nukleon

Nukleon is die versamelnaam van neutrone en protone in fisika en chemie. Albei maak deel van die atoomkern uit. Die getal nukleone in ’n kern bepaal ’n isotoop se massagetal.

Tot die 1960's is nukleone beskou as elementêre deeltjies, wat nie uit kleiner deeltjies bestaan nie. Nou is dit bekend dat hulle saamgestelde deeltjies is wat uit kwarke bestaan wat deur die sogenaamde sterk wisselwerking gebind word. Die wisselwerkings tussen twee of meer nukleone word internukleonwisselwerkings of kernkrag genoem, wat ook deur die sterk wisselwerking meegebring word. (Voor die ontdekking van kwarke het die term "sterk wisselwerking" net na internukleonwisselwerkings verwys.)

Nukleons val op die grens waar deeltjiefisika en kernfisika oorvleuel. Deeltjiefisika, veral kwantumchromodinamika, verskaf die basiese vergelykings wat die eienskappe van kwarke en die sterk wisselwerking verduidelik. Hierdie vergelykings verduidelik kwantitatief hoe kwarke saam kan bind in protone en neotrone (en al die ander hadrone). Wanneer meervoudige nukleone egter saam voorkom in ’n atoomkern (nuklied), word hierdie basiese vergelykings te moeilik om regstreeks op te los. In plaas daarvan word nukleone bestudeer in kernfisika, die veld van nukleone en hul wisselwerkings deur middel van benaderings en modelle soos die kernskilmodel. Hierdie modelle kan nuklied-eienskappe suksesvol verduidelik, soos byvoorbeeld of ’n spesifieke nuklied radioaktiewe verval ondergaan of nie.

Die proton en neutron is albei barione en fermione. Die proton het ’n positiewe elektriese lading en die neutron ’n lading van nul; die proton se massa is net sowat 0,13% of minder van dié van die neutron. Hulle kan dus beskou word as twee toestande van dieselfde nukleon, en saam vorm hulle ’n isospindoeblet ("I" = ). In isospinruimte kan neutrone in protone omgesit word deur SU(2)-simmetrieë, en omgekeerd. 

Protone en neutrone is die bekendste vir hul rol as nukleone, dus as die komponente van atoomkerns, maar hulle bestaan ook as vrye deeltjies. Vrye neutrone is onstabiel, met ’n halveertyd van sowat 13 minutes, maar hulle kom algemeen in die natuur voor en het belangrike toepassings (neutronbestraling, neutronverspreiding). Enkelprotone, wat nie aan ander nukleone gebind is nie, word gewoonlik beskou as die kerns van waterstofatome of , maar in sommige buitengewone gevalle (kosmiese strale, protonstrale) kan hulle as vrye protone beskou word.

Nie die proton of neutron is elementêre deeltjies nie, want hulle bestaan elk uit drie kwarke. ’n Proton bestaan uit twee opkwarke en ’n afkwark, en ’n neutron uit ’n opkwark en twee afkwarke. Kwarke word bymekaargehou deur die sterk wisselwerking (of sterk krag), of ekwivalent daaraan deur gluone, wat die sterk krag bemiddel.

’n Opkwark het ’n elektriese lading  "e", en ’n afkwark het ’n lading  "e". Die gesamentlike lading van ’n proton en ’n neutron is dus onderskeidelik +1 "e" en 0. Die neutron is dus elektries neutraal, vandaar sy naam.

Die massa van die proton en neutron is baie dieselfde: Die proton s’n is , of , en die neutron s’n , of . Die neutron is rofweg 0,13% swaarder. Die effense verskil kan verduidelik word aan die hand van die verskille in massa van die op- en afkwarke.

Albei deeltjies se spin is , wat beteken albei is fermione, en nes elektrone (en anders as bosone), onderworpe aan die uitsluitingsbeginsel van Pauli, ’n baie belangrike verskynsel in kernfisika: Protone en neutrone in ’n atoomkern kan nie almal in dieselfde kwantumtoestand wees nie; hulle sprei uit in kernskille analoog aan die elektronskille in chemie. 

Die magnetiese moment van ’n proton, wat as μ aangedui word, is en dié van die neutron μ = .

’n Neutron in ’n vry toestand is ’n onstabiele deeltjie, met ’n halveertyd van sowat 13 minute. Dit ondergaan -verval (’n soort radioaktiewe verval) deur in ’n proton te verander terwyl dit ’n elektron en ’n elektron-antineutrino vrystel. ’n Proton wat alleen voorkom, is vermoedelik stabiel of het andersins so ’n lang leeftyd dat dit te lank is om te meet. 

In ’n kern kan gebonde protone en neutrone egter stabiel of onstabiel wees na gelang van die nuklied, of kernspesie. In sommige nukliede kan ’n neutron in ’n proton verander (en ander deeltjies produseer) soos bo beskryf; die omgekeerde kan ook voorkom, waar ’n proton in ’n neutron verander (en ook ander deeltjies produseer) deur -verval, of elektronvangs. In ander nukliede is albei deeltjies stabiel en verander hulle nie van vorm nie.

Albei nukleone het ooreenstemmende antideeltjies: die antiproton en antineutron, wat dieselfde massa en teenoorgestelde lading as die proton en neutron het. Hul wisselwerking is dieselfde. In besonder kan antinukleone in ’n "antikern" bind. Tot dusver het wetenskaplikes antideuterium- en antihelium-3-kerns geskep.



</doc>
<doc id="48262" url="https://af.wikipedia.org/wiki?curid=48262" title="Mr. President">
Mr. President

Mr. President is 'n Duitse Eurodansgroep van Bremen, wat bekend is vir hul treffer,"Coco Jamboo", wat in 1996 bekendgestel is. </br> Dit is die groep se enigste liedjie wat die Amerikaanse trefferranglys gehaal het, deur #21 op die Billboard Hot 100 te bereik.






</doc>
<doc id="48263" url="https://af.wikipedia.org/wiki?curid=48263" title="Massagetal">
Massagetal

Die massagetal (A), ook genoem atoommassagetal of nukleongetal, is die totale getal protone en neutrone (saam genoem nukleone) in 'n atoomkern. Omdat protone en neutrone beide barione is, is die massagetal (A) identies aan die bariongetal (B) van die atoomkern of ioon. Die massagetal is verskillend vir elke isotoop van 'n chemiese element. Dit is egter nie dieselfde as die atoomgetal (Z) nie, wat eerder die protongetal van die atoomkern weergee, en wat daarom elke element uniek identifiseer. Vandaar die verskil tussen die massagetal en die atoomgetal wat die neutrongetal (N) in 'n spesifieke atoomkern gee: "N = A - Z".


</doc>
<doc id="48264" url="https://af.wikipedia.org/wiki?curid=48264" title="Zakumi">
Zakumi

Zakumi (gebore 16 Junie 1994) is die amptelike gelukbringer (mascot) vir die FIFA Sokker-Wêreldbekertoernooi in 2010. Hy is 'n opgeruimde en sportiewe luiperd met groen hare wat op 22 September 2008 bekendgestel is. Sy naam is afgelei van "ZA", die ISO 3166-1-landkode vir Suid-Afrika, en "kumi", 'n woord wat tien in verskeie Afrikatale beteken.

Zakumi is op Jeugdag in 1994 gebore. Die groep-A wedstryd tussen Suid-Afrika en Uruguay vind ook op Jeugdag in 2010 plaas. Hy word in 2010 16-jaar oud om 16 jaar van demokrasie te gedenk.

Die groen en geel (goud) kleure van die karakter stem met die sprotsdrag wat algemeen deur Suid-Afrikaanse spanne gebruik word, insluitende die Suid-Afrikaanse nasionale sokkerspan, ooreen.

"Andries Odendaal" van Kaapstad het die oorspronklike karakter ontwerp.

Die amptelike slagspreuk van Zakumi is "Zakumi speel regverdig" (of "Zakumi's game is Fair Play" in Engels). Die slagspreuk was op advertensiesborde tydens die 2009-konfederasiebeker gebruik, en daarna was dit ook tydens die 2010-wêreldbeker gebruik.

Volgens 'n grapperige FIFA-tekenprent het Zakumi sy hare groen gekleur sodat hy teen die groen gras van die sokkerveld gekamoefleer sal wees.

'n Kontrak vir die vervaardiging van die Zakumi-gelukbringers is aan 'n maatskappy wat deur "Dr. Shiaan-Bin Huang" besit word toegeken. Hy is 'n ANC-lid in die Suid-Afrikaanse parlement. Die vervaardiging van die gelukbringer is toe aan 'n Chinese vervaardiger ("Sjanghai Fashion Plastic Products") uitgekontrakteer. COSATU het sy kommer hieroor uitgespreek en voorgestel dat die produk eerder plaaslik vervaardig moet word.

Na bewerings van slawearbeid by "Sjanghai Fashion Plastic Products" se fabriek is 'n oudit deur die "Global Brands"-groep (die lisensiehouer) uitgevoer waartydens sekere ongerymdhede opgespoor is. Die vervaardiger het egter ontken dat hy slawearbeid gebruik en verklaar dat die werkomstandighede van sy werknemers "uiters goed" is.



</doc>
<doc id="48265" url="https://af.wikipedia.org/wiki?curid=48265" title="Upanga Mashariki">
Upanga Mashariki

Upanga Mashariki is 'n administratiewe wyk in die Ilala-distrik van die Dar es Salaam-streek van Tanzanië. Volgens die 2002-sensus het die wyk 'n totale bevolking van 7,385 inwoners gehad.


</doc>
<doc id="48266" url="https://af.wikipedia.org/wiki?curid=48266" title="Upanga Magharibi">
Upanga Magharibi

Upanga Magharibi is 'n administratiewe wyk in die Ilala-distrik van die Dar es Salaam-streek van Tanzanië. Volgens die 2002-sensus het die wyk het 'n totale bevolking van 9,259 inwoners gehad.


</doc>
<doc id="48267" url="https://af.wikipedia.org/wiki?curid=48267" title="Kivukoni">
Kivukoni

Kivukoni is 'n administratiewe wyk in die Ilala-distrik van die Dar es Salaam-streek van Tanzanië. Volgens die 2002-sensus het die wyk het 'n totale bevolking van 4,826.


</doc>
<doc id="48268" url="https://af.wikipedia.org/wiki?curid=48268" title="Segerea">
Segerea

Segerea is 'n administratiewe wyk in die Ilala-distrik van die Dar es Salaam-streek van Tanzanië. Volgens die 2002-sensus het die wyk het 'n totale bevolking van 75,821.


</doc>
<doc id="48269" url="https://af.wikipedia.org/wiki?curid=48269" title="Kitunda (Ilala)">
Kitunda (Ilala)

Kitunda is 'n administratiewe wyk in die Ilala-distrik van die Dar es Salaam-streek van Tanzanië. Volgens die 2002-sensus het die wyk het 'n totale bevolking van 23,428.


</doc>
<doc id="48271" url="https://af.wikipedia.org/wiki?curid=48271" title="10 (getal)">
10 (getal)

Tien is die getal na nege en voor elf. Meeste mense het tien vingers en tien tone. Die Romeinse syfer vir tien is "X".

Tien is die kleinste positiewe heelgetal met twee syfers. Tien is 'n belangrike getal omdat meeste mense getalle met veelvoude van tien skryf. Dit word die desimale stelsel genoem.


</doc>
<doc id="48274" url="https://af.wikipedia.org/wiki?curid=48274" title="Sokker-Konfederasiebeker">
Sokker-Konfederasiebeker

Die FIFA Sokker-Konfederasiebeker (Engels: "FIFA Confederations Cup") is al om die vier jaar deur FIFA georganiseer. Dit was normaalweg 'n sokkertoernooi tussen die kampioene van die ses oorkoepelende kontinentale sokkerbonde (AFC, CAF, CONCACAF, CONMEBOL, OFC en UEFA) aangevul met die destydse wêreldkampioen en die organiserende land. Die toernooi is in die jaar voor 'n Sokker-Wêreldbeker in die land wat die Sokker-Wêreldbeker organiseer het aangebied. In die verlede is die Konfederasiebeker al om die twee jaar aangebied en later al om die vier jaar. Die laaste kampioen was Duitsland wat die toernooi in 2017 gewen het.

Die laaste formaat van die kampioenskappe het 8 spanne behels wat om die titel meegeding het in stadions van die gasheerland(e) oor 'n periode van ongeveer twee weke. Beide Brasilië en Meksiko is rekorddeelnemers met sewe deelnames.

Oor die tien toernooie wat al aangebied is het ses lande al die titel ingepalm. Brasilië het al 'n rekord van vier keer gewen. Frankryk het twee keer gewen. Die ander wenners sluit in Argentinië, Denemarke, Duitsland en Meksiko met een titel elk.

In Maart 2019 het FIFA aangekondig dat die Sokker-Konfederasiebeker nie langer sal aangebied word nie en vanaf 2021 deur 'n uitgebreide FIFA-Klubwêreldbeker vervang word.



</doc>
<doc id="48278" url="https://af.wikipedia.org/wiki?curid=48278" title="Siphiwe Tshabalala">
Siphiwe Tshabalala

Lawrence Siphiwe Tshabalala (gebore op 25 September 1984 in Soweto) is 'n Suid-Afrikaanse professionele sokkerspeler wat vir die Suid-Afrikaanse nasionale sokkerspan uitdraf. Hy speel ook as vleuel vir Kaizer Chiefs.

Tshabalala het die eerste doel van die FIFA Sokker-Wêreldbekertoernooi in 2010 tydens die openingswedstryd teen Meksiko in die Sokkerstad-stadion aangeteken.


</doc>
<doc id="48280" url="https://af.wikipedia.org/wiki?curid=48280" title="Atteridgeville">
Atteridgeville

Atteridgeville is 'n woongebied wes van Pretoria, Suid-Afrika wat onder die Stad Tshwane Metropolitaanse Munisipaliteit val. Dit word begrens deur Saulsville in die weste, Proklamasieheuwel in die ooste, Laudium in die suide en Lotus Gardens aan die noordekant.



</doc>
<doc id="48282" url="https://af.wikipedia.org/wiki?curid=48282" title="CAF">
CAF

Die Konfederasie van Afrika Voetbal-assosiasies (afgekort CAF vir "Confédération Africaine de Football" in Frans; Arabies: الإتحاد الأفريقي لكرة القدم‎; Engels: "Confederation of African Football") is die beheerliggaam wat sokker tussen spanne uit Afrika organiseer. CAF is een van die ses kontinentale organisasies van FIFA. Die konfederasie is op 10 Februarie 1957 gestig en hulle hoofkantoor is in die stad 6 Oktober naby Kaïro, Egipte, geleë. Die amptelike tale is Arabies, Engels en Frans en sedert 1988 is Issa Hayatou die president van die CAF.

CAF organiseer die volgende sokkertoernooie:



</doc>
<doc id="48285" url="https://af.wikipedia.org/wiki?curid=48285" title="Rafael Marquez">
Rafael Marquez

Rafael Márquez Álvarez (gebore op 13 Februarie 1979 in Zamora, Michoacán, Meksiko) is 'n sokkerspeler uit Meksiko wat sedert 2014 vir Hellas Verona F.C. en sedert 2007 vir die Meksikaanse nasionale sokkerspan uitdraf.

Marquez het die tweede doel van die FIFA Sokker-Wêreldbekertoernooi in 2010 tydens die openingswedstryd teen Suid-Afrika in die Sokkerstad-stadion aangeteken.


</doc>
<doc id="48288" url="https://af.wikipedia.org/wiki?curid=48288" title="Supersterre">
Supersterre

Supersterre is 'n Afrikaanse TV-program en musiekkompetisie wat op SABC2 uitgesaai word. Die aanbieders is Patricia Lewis en Brandon October. Die wenner van die kompetisie kry 'n platekontrak met "Sony BMG" en 'n kontantprys van R100 000. Bekende sangers soos Heinz Winckler, Bianca le Grange, Lianie May, Manuel Escórcio en Gerhard Steyn rig die deelnemers af en help hulle met voorbereidings.




</doc>
<doc id="48290" url="https://af.wikipedia.org/wiki?curid=48290" title="Vietnam Airlines">
Vietnam Airlines

Die Viëtnam Lugdiens Maatskappy Beperk (Viëtnamees:"Tổng Công ty Hàng không Việt Nam", Engels: "Vietnam Airlines Company Limited"), is Viëtnam se grootste binnelandse sowel as buitelandse lugredery, wat handeldryf onder die naam Vietnam Airlines. Die maatskappy word bedryf vanaf die Long Bien distrik van Hanoi met sentrums by die Noi Bai Internasionale Lughawe, Da Nang Internasionale Lughawe en Tan Son Nhat Internasionale Lughawe.

Die maatskappy het ontstaan in 1956 as "Vietnam Civil Aviation". In April 1989 was dit opgeneem as 'n staatsonderneming, daarna, in 1996, was Viëtnam Lugdiens gestig onder sy huidige naam toe dit 'n paar ander diensmaatskappye bymekaar gebring het. Die maatskappy word bedryf deur 'n bestuursraad van sewe lede, wat gekies word deur die Viëtnamese Eerste Minister.

Viëtnam Lugdiens besit 100% van Vietnam Air Service Company (VASCO) - 'n plaaslike lugdiens van suidelike Viëtnam en 49% van Cambodia Angkor Air.

In 2010 het Viëtnam Lugdiens 'n lid geword van SkyTeam, 'n lugdiens-alliansie.

Viëtnam Lugdiens se vloot bestaan uit die volgende vliegtuie (Desember 2013):




</doc>
<doc id="48295" url="https://af.wikipedia.org/wiki?curid=48295" title="Susilo Bambang Yudhoyono">
Susilo Bambang Yudhoyono

Susilo Bambang Yudhoyono (gebore 9 September 1949) is was sesde president van Indonesië vanaf 2004 tot 2014. Hy is die eerste regstreeks gekose president van Indonesië. In die verkiesing van 2004 verslaan hy die vorige president Megawati Soekarnoputri.

Indonesiërs het nie familiename soos in die Weste gebruiklik is nie. Susilo Bambang Yudhoyono is bekend onder verskillende name: tydens sy tyd as generaal in die leër was hy bekend as Yudhoyono. In die media word hy ook Susilo genoem en in Indonesië is hy bekend as SBY ("EsBeeJee").

Yudhoyono is gebore in Pacitan, Oos-Java en is die seun van 'n offisier in die leër. Hy studeer af aan die Indonesiese Militêre Akademie in 1973 en trou met die dogter van 'n ander leëroffisier. In 1975 neem hy deel aan die Indonesiese inval van Oos-Timor en dien daar vir 'n geruime tyd.

Onder Abdurrahman Wahid word Yudhoyono in 2000 benoem tot Minister van Mynwese. Hy is gou bevorder en gou beklee hy die sleutelposisie van Minister van Veiligheid en Politieke sake. Een van sy take was om die leër uit die politiek te kry. Gegewe Wahid se slegte gesondheid is Yudhoyono as die leidende figuur in die Wahid-regering gesien.

Yudhoyono word byna onmiddellik in sy ou funksie deur die nuwe president, Megawati Soekarnoputri herbenoem. Na die bom op Bali in Oktober 2002 lei hy die vervolging en die arrestasies van die (vermoedelike) verantwoordelikes. Hy kry binne sowel as buite Indonesië 'n reputasie as één van die weinige Indonesiese politici wat die oorlog teen terrorisme ernstig opneem.


</doc>
<doc id="48300" url="https://af.wikipedia.org/wiki?curid=48300" title="Saitek X52">
Saitek X52

'n Saitek X52 is 'n gespsialiseerde vliegnabootser stuurstang met 'n geskeide gashendel en stuurstang.

omdat die gashendel (Engels: throttle) en stuurstang fisiek van elkaar geskei is kan mens dit op 'n eie platform of bord monteer. Daar is tientalle indrukknoppe, en skuifknoppe. skakelaars op die gashendel en stuurstang waarmee stuurstange van moderne vegvliegtuie nagebootsd kan word.
Die integrale rigtingroer kan aanstuur word deur de stuurstang met jou gewrig links of regs te buig.
Saitek het die X52 volgens 'n HOTAS-beginsel ontwerp sodoende kan jy meeste vliegnabootsers vlieg sonder om 'n toetsbord te gebruik. Mens kan met die meegelewerde Saitek profile Editor Software ongeveer 600 toetsbord sleutel kombinasies in die X52 programmeer.


</doc>
<doc id="48301" url="https://af.wikipedia.org/wiki?curid=48301" title="Soechoi Su-33">
Soechoi Su-33

De Soechoi Su-33 (NAVO-kodenaam: Flanker-D) is 'n veeldoelige jagvegvliegtuig van die Russiese Vloot. Dit is eintlik 'n verbeterde en verder ontwikkelde Soechoi Su-27, maar is aangepas om vanaf 'n vliegdekskip ontplooi te word.

Die Su-33 lyk nogal baie soos die Su-27 betreffende die uiterlike, bewapening en kajuit. Die meeste veranderinge is aangebring om die vliegtuig geskik te maak om vanaf vliegdekskepe te bedryf. Een van die verbeteringe was om die landingstel te verstewig en 'n tweede neuswiel is bygevoeg. Die vlerke kan opvou om plek in die vliegtuigloods te spaar. Die vliegtuig het ook 'n haak om die vangkabel te vang en klein stabiliseringsvlerkies wat help tydens opstyging en landing vanaf die vliegdek aan boord van die "Admiraal Koeznetsov". Die Su-33 kan met sy gevorderde elektronika volledig met sy outomatiese loods op die "Admiraal Koeznetsov" land. Die Su-33 kan in die lug vanaf 'n brandstoftenker hervul word, en kan ook self as brandstofdraende vliegtuig gebruik word.

Aan boord van die "Admiraal Koeznetsov" vervul die Su-33 verskeie rolle. Die vliegtuig is verantwoordelik vir vlootverdediging en -verkenning, maar ook opsporing en lê van seemyne, aanvalle op oppervlakskepe en bied algemene lugsteun.

Die Su-33 kan sowel vir lug-tot-lug as lug-tot-grond gevegte gebruik word. In die grondaanvalsrol kan verskeie geleide en ongeleide missiele gebruik word, soos die Kh-29T bomme en missiele. Terselfdertyd is die Su-33 toegerus met lug-tot-lug missiele soos die R-27EM wat spesifiek ontwikkel is om kruismissiele te onderskep en te vernietig.

Net soos by die Su-27 kan die Su-33 onderling hul radargegewens met mekaar deel via 'n dataverbindig, sodat elke vliegtuig in die vlug die ander se radarskerms kan sien.

Die Su-33 beskik ook oor 'n hittesoekende optiese soekstelsel wat vliegtuie, helikopters en missiele tot 70 km ver kan opspoor.




</doc>
<doc id="48303" url="https://af.wikipedia.org/wiki?curid=48303" title="Maleis">
Maleis

Maleis ("Bahasa Melayu", بهاس ملايو) is 'n Maleis-Polinesiese taal wat deur sowat 60,5 miljoen mense as moedertaal gepraat word. Gestandaardiseerde variante van Maleis geniet amptelike status in Maleisië (Maleisies of Standaard Maleis), Indonesië (Indonesies) en Broenei. Dit is saam met Chinees, Engels en Tamil een van die vier amptelike tale van Singapoer. Indonesies word in Indonesië deur sowat 140 miljoen mense as 'n tweede taal gepraat.

In Maleisië staan die standaardtaal as "Bahasa Malaysia" ("Maleisiese taal" of "taal van Maleisië") bekend. In Singapoer, Broenei, en die suide van Thailand word die term "Bahasa Melayu" ("Maleise taal") gebruik, en in Indonesië word dit algemeen "Bahasa Indonesia" ("Indonesiese taal" of "taal van Indonesië") genoem, maar "Bahasa Nasional" ("Nasionale taal") en "Bahasa Persatuan/Pemersatu" ("Verenigende taal") is ook gebruiklike terme. In die streke van Sumatra en Riau, waar die taal inheems is, verwys die Indonesiërs ook na die taal as "Bahasa Melayu".

Indonesies/Maleis is verwant aan Balinees, Bandjarees, Chamorro, Javaans, Madoerees, Minangkabau, Palauaans en Soendanees. Dit is ietwat minder verwant aan Filippynse tale soos Cebuano en Tagalog (Filippyns) en het daarnaas nog 'n los verbintenis met Malgassies in Madagaskar.

As gevolg van die lang historiese bande tussen Indonesië en Nederland (Nederlands-Indië) is baie Maleise woorde in Nederlands en later in Afrikaans opgeneem. Na die vestiging van die Nederlandse Kaapkolonie in die hedendaagse Suid-Afrika is Maleiers deur die Verenigde Oos-Indiese Kompanjie as slawe na die Kaap gebring en het die Kaapse Maleiers geword. Hul oorspronklike moedertaal Maleis is eers deur Nederlands vervang en het later tot Afrikaans ontwikkel.

Maleise leenwoorde in Nederlands en Afrikaans:



</doc>
<doc id="48304" url="https://af.wikipedia.org/wiki?curid=48304" title="Manuel Rivera-Ortiz">
Manuel Rivera-Ortiz

Manuel Rivera-Ortiz (gebore 23 Desember 1968 in Pozo Hondo, Guayama, Puerto Rico) is 'n Amerikaanse fotograaf, bekend vir sy dokumentêre foto's van mense se lewensomstandighede in ontwikkelende lande. Van sy werk behoort tot versamelings in museums, waaronder die "George Eastman House International Museum of Photography and Film". In 2004 wen hy die "En Foco's New Works Photography Award" en in 2007 die "Kunstenaar van die Jaar Toekenning van die Kunste en Kulturele Raad vir die Greater Rochester" ("Arts and Cultural Council for Greater Rochester").



</doc>
<doc id="48305" url="https://af.wikipedia.org/wiki?curid=48305" title="Geschwister Scholl">
Geschwister Scholl

Die naam, Geschwister Scholl (Afr: Die Scholl broer en suster), verwys na Hans en sy suster Sophie Scholl, wat deel was van die Münich-gebaseerde weerstands groep, Weiße Rose (Afr: wit roos), wat gedurende die Tweede Wêreldoorlog aktief was teen die Nasionaal Sosialistiese regering van Duitsland. Die groep het hulle lewens gewaag deur pamflette te versprei in Duitsland, wat eers om passiewe weerstand en later om aktiewe weerstand teen die oorlog en teen Hitler se regering geroep het.

Hans en Sophie het 2 susters, by name Inge Aicher-Scholl (1917-1998) en Elisabeth (* 1920), gehad, en een broer, Werner (1922-1944). Die familie het tot in 1930 in Forchtenberg, Duitsland gewoon, tussen 1930 en 1932 in Ludwigsburg en vanaf 1932 in Ulm.

Sophie, Hans en Gustaph Propst is direk na die Gestapo hoofkwartiere by Brienner Strasse 20 geneem. Daarna is hulle oorgeplaas vir hul verhoor by die paleis van Justisie (De: Justizpalast) in Prielmayerstrasse, waar hulle skuldig bevind was en tot dood veroordeel is. Hulle is op dieselfde dag tereggestel deur onthoofding met die guillotine. 


</doc>
<doc id="48306" url="https://af.wikipedia.org/wiki?curid=48306" title="Laurynas Gucevičius">
Laurynas Gucevičius

Laurynas Gucevičius (soms ook Laurynas Stuoka-Gucevičius, * 5 Augustus 1753 in Migonys naby Kupiškis, † 21 Desember 1798 in Vilnius) was 'n beduidende 18de eeuse argitek in die Pools-Litause Gemenebes. In Litaue word hy as die eerste belangrike inheemse argitek en beduidendste verteenwoordiger van die plaaslike Klassisistiese boukuns beskou.

Gedurende sy jeug het hy reise na Italië, Frankryk (Parys) en ander Wes-Europese lande onderneem. Hier het hy ook argitektuur by die befaamde Neo-klassisistiese Franse boumeesters Jacques-Germain Soufflot en Claude Nicolas Ledoux gestudeer. Gucevičius is later as professor by die Jesuïete-akademie in Vilnius aangestel, die historiese voorloper van die Universiteit van Vilnius.

Gucevičius se bekendste werke sluit die Katedraal van Vilnius, die raadsaal en die biskoplike somerpaleis in Verkiai in. Kenmerkend vir sy boustyl is die monumentaliteit van vorme en volume, die harmonie met die omgewing en sy merkwaardige gebruik van antieke argitektoniese vorme.


</doc>
<doc id="48308" url="https://af.wikipedia.org/wiki?curid=48308" title="The Drums">
The Drums

The Drums is 'n Amerikaanse musiekgroep uit Brooklyn, New York Stad, met lede van die voormalige groep Elkland (voorheen ook Goat Explosion). Die groep het platekontrakte met Moshi Moshi en Island in die VK, Popfrenzy in Australië en Downtown in die VSA.



Eerste amptelike enkelspelers van hul debuutalbum:

Elke enkelspeler is deur 'n promosiemusiekvideo begelei.





</doc>
<doc id="48309" url="https://af.wikipedia.org/wiki?curid=48309" title="Jonas Bjerre">
Jonas Bjerre

Jonas Bjerre Terkelsbøl (gebore 21 September 1976) is die voorsanger en kitaarspeler vir die Deense rocktrio Mew. Bjerre is daarbenewens ook 'n visuele kunstenaar en skep geanimeerde video's vir Mew se direkte optredes. Hy besit 'n ongewone hoë stem wat een van Mew se kenmerkende eienskappe is en wat hom 'n Deense Musiektoekenning (DMA) vir Deense Manlike Solokunstenaar in 2006 besorg het.

Jonas behoort ook aan 'n groep genaamd Apparatjik — wat lede Guy Berryman van Coldplay, Magne Furuholmen van A-ha en Martin Terefe insluit. Apparatrik is gevorm net om een snit saam te stel vir 'n liefdadigheidsalbum getiteld "Songs for survival" wat met die BBC-dokumentêr "Amazon with Bruce Parry" geassosieer word.

Hy het skool gegaan by die Bernadotte-skool en was 'n student aan die Aurehøj Amts-gimnasium.


</doc>
<doc id="48314" url="https://af.wikipedia.org/wiki?curid=48314" title="Monique Steyn">
Monique Steyn

Monique Steyn is 'n Afrikaanse sangeres en klavierspeler. Tydens die eerste Suid-Afrikaanse Idols-seisoen het sy onder die top-50 deelnemers geëindig. Haar debuutalbum, "Ek val vir jou" is in 2010 uitgereik. Haar debuutliedjie "Sê My Hoe" is ook op die CD "Die Grootste Afrikaanse Sokkie Vol. 7" asook op die DVD "30 Goue Sokkie Treffers" beskikbaar.

Monique was die mentor van Wilha Carstens en Demi Lee Moore in die realiteitsmusiekkompetisie Die Kontrak op VIA op DStv. Wilha het uitgeval, maar Demi-Lee het gewen en die kontrak van 'n miljoen rand wat op die uiteindelike wenner gewag het, losgeslaan.





</doc>
<doc id="48322" url="https://af.wikipedia.org/wiki?curid=48322" title="Tannenberg-monument">
Tannenberg-monument

Die Tannenberg-monument (Duits amptelik respektiewelik "Tannenberg-Nationaldenkmal" en - ná 1934 - "Reichsehrenmal Tannenberg") is tussen 1924 en 1927 naby Hohenstein in Oos-Pruise (tans Olsztynek in Pole) opgerig ter herdenking van die oorwinnings wat Duitse magte tydens die Eerste Wêreldoorlog teen invallende Russiese troepe behaal het, veral in die Slag by Tannenberg (1914) - wat na die Middeleeuse Slag van Tannenberg (1410) vernoem is - en die Slag by die Masoeriese Mere. Die Duitse bevelhebber, Paul von Hindenburg, wat die monument in 1924 ingewy het, is as nasionale held vereer en later tot rykspresident verkies.

Die monument, wat in 1927 voltooi is, is deur die Berlynse argitekte Johannes en Walter Krüger ontwerp en deur die Weimarse Republiek gefinansieer. Die agthoekige uitleg met agt torings (elkeen met 'n hoogte van 20 meter) is volgens die voorbeeld van Frederik II, keiser van die Heilige Romeinse Ryk se Castel del Monte en Stonehenge geskep.

Toe rykspresident von Hindenburg in 1934 oorlede is, is hy saam met sy vrou, wat reeds in die 1920's oorlede was, in die Tannenberg-monument ter ruste gelê. In Januarie 1945 het pioniers van die Duitse weermag die monument voor naderende Russiese troepe opgeblaas. Die bouvalle is later deur die Poolse owerheid verwyder en die stene onder meer as boumateriaal in Warskou hergebruik.


</doc>
<doc id="48326" url="https://af.wikipedia.org/wiki?curid=48326" title="Palestynse Bevrydingsorganisasie">
Palestynse Bevrydingsorganisasie

Die Palestynse Bevrydingsorganisasie (PBO), meer bekend onder die Engelse afkorting "PLO" ("Palestine Liberation Organization"; Arabies: منظمة التحرير الفلسطينية‎; "Munaẓẓamat at-Taḥrīr al-Filasṭīniyyah"), is op 28 Mei 1964 gestig. Gamal Abd-el Nasser het 'n belangrike rol in die stigting van die organisasie gespeel. Hulle word dikwels met Hamas, 'n organisasie in Libanon verwar.

Die PBO beywer hom om 'n onafhanklike staat vir die Palestyne te skep. Hulle gebruik onder andere geweld om land wat die Israeli's in 1948 van die Palestyne afgeneem het terug te eis. Verskeie gevegte het al tussen die PBO en die Israeliese weermag plaasgevind.

Van 1993 tot 1998 het die PBO ooreenkomste met Israel aangegaan wat die Palestynse Nasionale Owerheid (PNO) daargestel, en hulle in beheer van dele van Gasa en die Wesoewer geplaas het.

Jasser Arafat was die leier van die PNO. Hy het 'n reeks vredesverdrae met Yitzhak Rabin, die destydse Eerste Minister van Israel onderteken. Hierdie verdrae staan as die Oslo-ooreenkomste bekend. Verskeie PBO-lede en Israeli's was nie hiermee genoeë nie en Rabin is later deur 'n teenstander hiervan vermoor.


</doc>
<doc id="48333" url="https://af.wikipedia.org/wiki?curid=48333" title="Gini-koëffisiënt">
Gini-koëffisiënt

Die Gini-koëffisiënt is 'n mate van statistiese verspreiding wat deur die Italiaanse statistikus Corrado Gini ontwikkel is en in 1912 in sy werk "Varieerbaarheid en Muteerbaarheid" (Italiaans: "Variabilità e mutabilità") gepubliseer is. Dit word gewoonlik aangewend as 'n mate van ongelykheid van inkomste of rykdom. Dit het egter ook toepassings in die studie van ongelykhede in sulke diverse velde as gesondheidswetenskappe, ekologie, en chemie.

Die Gini-koëffisiënt word gewoonlik gedefinieer as wiskundig gegrond op die Lorenz-kurwe, wat die proporsie van die totale inkomste van die bevolking op die y-as skets wat kummulatief deur die onderste x% van die bevolking verdien word (kyk die diagram hiernaas). Die lyn by 45° verteenwoordig dus volkome gelykheid van inkomstes. Die Gini-koëffisiënt kan dan so aan gedink word as die verhouding van die oppervlakte wat tussen die lyn van gelykheid en die Lorenz-kurwe lê (gemerk "A" in die diagram) teenoor die totale oppervlakte onder die lyn van gelykheid (gemerk "A" en "B" in die diagram); dit wil sê formula_1.

Die Gini-koëffisiënt lê tussen 0 en 1. Wanneer dit met 100 vermenigvuldig word, lê dit tussen 0 en 100 en word van 'n Gini-indeks gepraat. 'n Lae Gini-koëffisiënt dui 'n egale verspreiding van inkomste aan, met 'n 0-koëffisiënt wat met volkome gelykheid ooreenstem. Hoër Gini-koëffisiënte dui meer onegale verspreidings aan, met 'n 1-koëffisiënt wat volkome ongelykheid verteenwoordig. Om geldig te bereken, kan geen negatiewe goedere versprei word nie. Wanneer die Gini-koëffisiënt dus gebruik word om huishoudelike inkomste-ongelykheid te beskryf, kan geen huishouding 'n negatiewe inkomste hê nie. Wanneer dit as 'n mate van inkomste-ongelykheid aangewend word, is die ongelykste samelewing een waarin 'n enkele persoon 100% van die totale inkomste ontvang en die oorblywende mense niks ontvang nie (G = 1). Die gelykste samelewing is een waarin elke persoon dieselfde persentasie van die totale inkomste ontvang (G = 0).

Sommige mense vind dit ingeefliker om aan die Gini-koëffisiënt te dink as die helfte van die relatiewe gemiddelde verskil (en dit is inderdaad wiskundig ekwivalent). Die gemiddelde verskil is die gemiddelde absolute verskil tussen twee items wat lukraak uit 'n bevolking gekies word, en die relatiewe gemiddelde verskil is die gemiddelde verskil gedeel deur die gemiddelde, om vir skaal te normaliseer.

Wêreldwyd strek Gini-koëffisiënte vir inkomste van geassesseerde lande tussen ongeveer 0.25 vir Slowenië (met ander woorde die gelykste verspreiding van inkomste ter wêreld) en 0.60 vir Namibië (die ongelykste samelewing ter wêreld in terme van inkomste per capita). As wiskundige mate van ongelykheid behels die Gini-koëffisiënt geen waarde-oordeel nie: dit spreek dus nie die kwessie van die regverdigheid van 'n spesifieke vlak van gelykheid aan nie.


</doc>
<doc id="48337" url="https://af.wikipedia.org/wiki?curid=48337" title="Slag van Tannenberg">
Slag van Tannenberg

Die Slag van Tannenberg is op 15 Julie 1410 naby die dorp Tannenberg (huidige Poolse naam: "Stębark") tussen die leër van die Duitse Ridderorde onder bevel van hoogmeester Ulrich von Jungingen en die gemeenskaplike strydmagte van die Koninkryk Pole onder bevel van koning Władysław II Jagiełło en van die Grootvorstedom Litaue onder bevel van grootvors Vytautas geveg. 

Met hierdie veldslag het die gewapende konflik tussen die Duitse Orde en die Grootvorstedom Litaue, wat op hierdie tydstip reeds sowat 'n eeu voortgeduur het, en die latente mededinging tussen die Orde en die Koninkryk Pole sy hoogtepunt bereik. Die beslissende nederlaag, wat die Duitse Orde in die slag gely het, markeer die begin van die Orde se heerskappy in Pruise asook Pole-Litaue se vordering tot 'n Europese supermoondheid.

Die Slag van Tannenberg word as een van die grootste veldslagte tussen Middeleeuse ridderleërs beskou en is sedert die 19de eeu in Pole en Litaue tot nasionale mite verhef. Om hierdie beslissendste oorwinning in die geskiedenis van dié twee nasies het romantiese legendes en verhale ontstaan, en uiteindelik is dit ook vir nasionalistiese propaganda ingespan om as 'n groter simbool van die nasionale stryd teen invallers en vreemde oorheersing asook as 'n bron van nasionale trots te dien. 

In Pole is die metafoor van die "krzyżacy" ("kruisridder") vanaf die 19de eeu as 'n sinoniem vir die onderdrukking van die Poolse volk gebruik, waarby veral die nasionale digter Adam Mickiewicz die Duitse Ridders in sy werke "Grażyna" en "Konrad Wallenrod" grootliks negatief uitgebeeld het. Nogtans was die Orde vir Mickiewicz net 'n metafoor vir die Russiese besetting van Pole - om sensuur te ontsnap kon hy dinge destyds nie by die naam noem nie.

In die 20ste eeu is die slag ook vir Duitse en Sowjet-Russiese propaganda misbruik. Eers in die laat 20ste eeu het geskiedkundiges begin om die slag vanuit 'n onsydige perspektief te benader.


</doc>
<doc id="48338" url="https://af.wikipedia.org/wiki?curid=48338" title="Eie doel">
Eie doel

'n Eie doel vind in sportsoorte waar doele aangeteken word plaas (soos sokker, yshokkie en basketbal) wanneer 'n speler 'n doel teen sy eie span aanteken. 'n Eie doel is gewoonlik toevallig (nie aspris nie) en kan 'n groot verleentheid vir die speler wees. Dit gebeur meestal tydens verdedigende spel wat misluk of deur die teenstanders uitgebuit word.


</doc>
<doc id="48340" url="https://af.wikipedia.org/wiki?curid=48340" title="Irannese Rewolusie">
Irannese Rewolusie

Die Iranse Rewolusie (Persies: انقلاب اسلامی, "Enghelābe Eslāmi" of انقلاب بیست و دو بهمن) was 'n rewolusie in Iran waarby die diktatoriale, pro-Westerse sjah Mohammad Reza Pahlavi uit die mag verdryf is ten gunste van, uiteindelik, 'n Islamistiese republiek onder leiding van ajatolla Ruhollah Khomeini. Die rewolusie het in twee fases plaasgevind. In die eerste fase het 'n alliansie van liberale, linkse en religieuse groeperinge die sjah verdryf. In die tweede fase, gereeld na verwys as die Islamitiese Rewolusie, het Khomeini die mag oorgeneem.

Die rewolusie het in November 1978 begin, al was daar alvorens reeds uitgebreide proteste. Op 16 Januarie 1979 het die sjah gevlug, al het hy die as 'n lang vakansie voorgewend. Op 1 Februarie het Khomeini uit sy ballingskap in Frankryk teruggekeer en het hy vinnig begin om die pluralistiese rewolusie te vorm na 'n strewe na absolute mag vir die geestelikheid.

In 1977 het studente teen die regime in opstand gekom en het hulle op 'n staat aangedring waarin die Persiese en die Islamitiese karakter van die land meer na vore sou kom. Tot dan toe was Iran 'n diktatuur wat sterk deur die Weste, veral die VSA, ondersteun is. Spoedig het meer ontevrede mense soos die intellektueles, middelstaander, die kommunistiese Tudeh-party en geestelikes hulle by die studente aangesluit. In 1978 het die sjah haastig 'n paar maatreëls ingevoer, bv. die herinstelling van die Islamitiese kalender en die afskaffing van die eenpartystelsel. Die laaste skuif het aan die Nasionale Front die kans gegee om hulself opnuut te organiseer. Islamitiese rewolusionêres het later die Islamitiese Rewolusionêre Party (IRP) opgerig, wat met die ideë van Khomeini vereenselwig het. Maar die maatreëls van die sjah het te laat gekom.

In September 1978 het die land gedestabiliseer. Grootskaalse proteste het reëlmatig plaasgevind. Op Vrydag 8 September het 'n enorme demonstrasie in Teheran plaasgevind. Die demonstrasie is hardhandig neergeslaan waarby honderde hul lewens verloor het. Dit het tot gevolg gehad dat die weerstand teen die regime alleen maar sterker geword het — sowel onder die eie bevolking as by ander lande. Die sjah het later 'n noodtoestand onder krygswet aangekondig.

In Oktober 1978 het 'n algemene staking plaasgevind, waarby die meeste industrieë gesluit is.

In Desember, gedurende die Islamitiese maand muharram, was die proteste op hul hoogtepunt. Tydens muharram en dan spesifiek tydens Asjoera word herdenk dat Imam Hoessein, die kleinseun van die profeet Mohammed, as martelaar gedood is deur die leër van die tirannieke Omajjadiese kalief Yazid I in die Slag by Karbala. Tydens die herdenkinge is die sjah as 'n hedendaagse tiran en 'n onregverdige heerser neergeset. Moslems het 'n religieuse verpligting om teen tirannie in opstand te kom en in daardie maand het proteste daagliks plaasgevind. Die leër het verdeeld geraak oor die bevel om teen die demonstrante op te tree.

Op 4 Januarie 1979 het die sjah Shahpur Bakhtiar, voorsitter van die Nasionale Front, tot premier benoem. Op 16 Januarie het die sjah gevlug. Hyself het verklaar dat hy op vakansie gegaan het. By sy vertrek was hy al daarvan bewus dat hy aan kanker gely het. Saam met sy familie het hy na Egipte vertrek, die enigste land wat hulle wou toelaat. Die sjah het sieker geword en het uit angs vir vervolging nie meer na sy land teruggekeer nie. Hy is twee jaar later aan kanker in Egipte oorlede.

Op 1 Februarie 1979 het ajatolla Ruhollah Khomeini ná vyftien jaar ballingskap na Iran teruggekeer. Khomeini het homself met die verskillende imams van die Twaalver Sjiïsme geassosieer. Hy het homself as die opvolger van die imams beskou en by 'n gebrek aan 'n imam — die twaalfde imam of "mahdi" sou pas aan die einde der tye terugkeer — wou hy die gelowiges lei.

Khomeini het in daardie tyd nog nie die agterste van sy tong gesien nie. Hy het die mense aangespreek met 'n anti-Amerikaanse en antidiktatoriale houding en 'n beroep op vryheid. Moslems is mos verplig om teen tirannie op te kom.

Op 11 Februarie 1979 het die regime van die sjah ineen gestort waardeur die sege van die coupleërs van die Iranse Rewolusie volbring is.

Khomeini het die geestelike Mehdo Bazargan tot minister-president van 'n voorlopige regering benoem.

In April 1979 is daar 'n volksraadpleging (referendum) gehou waarin die bevolking hulle kon uitspreek vir die behoud van die monargie of die instelling van 'n "Islamitiese republiek". Die meeste mense was teen die pro-Westerse, ruggraatlose en korrupte monargie, wat, in hul oë, ook nog eens Iran se nasionale en religieuse identiteit verkwansel het.

Met oorweldige meerderheid is daar aldus ten gunste van die instelling van 'n Islamitiese republiek gekies en in April 1979 is die "Islamitiese Republiek van Iran" uitgeroep.

In Augustus 1979 is verkiesings vir 'n grondwetgewende vergadering gehou en die Islamitiese Rewolusionêre Party het die verkiesings gewen. Die IRP was 'n party erg aan Khomeini getrou. Met 'n meerderheid in die grondwetgewende vergadering kon die Moslem-fundamentaliste 'n radikaal-Islamitiese grondwet deurdruk.

Die rewolusie is ook deur 'n sterk anti-Amerikaanse en anti-Imperialistiese karakter gekenmerk. Die Verenigde State het jarelang die diktatuur van die sjah gesteun en die rewolusie van 1953 in die kiem gesmoor. Demonstrante het Amerikaanse vlae verbrand en leuses soos "Dood aan Amerika!" geroep. In November 1979 het Islamitiese militante die Amerikaanse ambassade in Teheran beset en 63 Amerikaanse diplomate en burgers in gyseling geneem. Die gyselnemers het onder andere die uitlewering van die sjah geëis wat op daardie oomblik in die Verenigde State verblyfagtig was. In April 1980 het Amerikaanse kommando's probeer om die gyselaars te bevry tydens Operasie Eagle Claw, maar 'n helikopter en vliegtuig het teen mekaar gebots waardeur die aksie misluk het. Ná 444 dae is die gyselaars op 21 Januarie 1981 vrygelaat.

In Desember 1979 was die opstelling van die nuwe grondwet klaar. Dit is op Islamitiese tekste geskoei en het aan Khomeini die titels "Leier van die Rewolusie" en "Hoogste Leier van Iran" besorg. In hierdie hoedanigheid het hy baie mag ontvang.

Die naam van die staat is in "Islamitiese Republiek van Iran" verander. Onder die nuwe konstitusie is die republiek feitlik van "twee" regerings voorsien. Die eerste, wat die onafhanklikheid van die volk verteenwoordig het, is deur 'n parlement en 'n premier gelei. Die tweede, wat die onafhanklikheid van God verteenwoordig het, is deur Khomeini gelei.

Hierdie direkte inmenging van die geestelikheid in die politiek was nuut. Sedert die Sjiïsme aan die begin van die 16de eeu Iran se staatsgodsdiens geword het, het die geestelikheid hulself afsydig gehou van direkte staatsbemoeienis. Onder die politiek van valajat-e fakih ("die voogdy van die juris") wat Khomeini ingevoer het, het één man die absolute heerskappy verkry. Dit ook was nuut, want daarbenewens het die verskillende ajatollas op min of meer gelyke voet gestaan. Dissidente ajatollas is die mond gesnoer.

Op 4 Februarie 1980 het die Khomeini-aanhanger Abolhassan Bani Sadr president van die Islamitiese republiek geword en in Augustus van daardie jaar het Mohammad Ali Raja'i die premier geword. President Bani-Sadr het egter gou met Khomeini in konflik geraak oor dié se fundamentalistiese koers. Bani-Sadr het Iran ontvlug en het hom in Frankryk gevestig. President Ali Rajaj, die opvolger van Bani Sadr, en sy premier Mohammed Bahonar het in Augustus 1981 by 'n bomaanslag om die lewe gekom. Vanweë die ontstane krisis is daar 'n Voorlopige Presidensiële Raad ingestel. Op 13 Oktober 1981 het Ali Khamenei president geword.

In die loop van 1981 het Khomeini die linkse partye en groeperinge wat tot toe nog hom altyd ondersteun het, verbied. Die groepe wat verbied is, was onder andere die Mujaheddin e-Khalq, wat weliswaar Islamities was maar ook marxisties, en die Fedayan ("Stryders"), 'n guerillagroep wat al sedert die begin van die jare sewentig teen die sjah geveg het. Daarnaas is ook in hierdie periode die Koerdiese Demokratiese Party van Iran (KDP) verbied. Hierdie party het sedert 1975 noue bande met Khomeini onderhou, maar was soennisties. 'n Party wat die verbod op hierdie partye gesteun het en getrou aan Khomeini gebly het, was die kommunistiese Tudeh-party, min wetende dat hulle die volgende slagoffer sou word. In Februarie 1982 is hulle ten slotte verbied.

Die nuwe maghebbers wou hul boodskap na ander lande versprei.

Iraanse televisie-uitsendinge in Arabies het die Sjiïete in Irak geroep om in opstand te kom teen Saddam Hoessein. Hoessein — 'n sekulêre heerser — was kwaad oor ou grenskonflikte met Iran en het gedink dat Iran, wat nou nie meer van wapens voorsien is nie en intern nog lank nie stabiel was nie, maklik verslaan sou kon word. Op 23 September 1980 het die Iran-Irak-oorlog uitgebreek, wat vir beide lande katastrofies sou verloop. Hoewel Khomeini nie alleen die Sjiïtiese minderheid nie maar alle Moslems aan wou spreek, het die Persies-Arabiese en die Soennie-Sjiïtiese wedywering daarvoor gesorg dat slegs weinig Moslems Khomeini se oproep tot rewolusie gesteun het. Irak is tydens die oorlog deur die Golf-state en deur Westerse lande gesteun. Die gehoopte opstand van die Sjiïete in Irak het uitgebly. Andersyds het die oorlog nie die maklike oorwinning waarop Saddam Hoessein gehoop het, gebring nie. Die oorlog het agt jaar geduur en daar was geen wenner of verloorder om aan te wys nie, maar die verspreiding van die Islamitiese Rewolusie is gestop.

Weliswaar het Sirië Iran gesteun, maar 'n religieuse rewolusie daar in Februarie 1982 is in die kiem gesmoor.

Iran het die Sjiïtiese Hezbollah-beweging gesteun, wat toe in konflik was met ander partye tydens die Libanese Burgeroorlog.

Daarnaas het Iran die PLO-leier Jasser Arafat gesteun, wat in Teheran as held onthaal is. Die steun vir die Palestyne het teenoor Iran baie simpatie onder ander Moslems opgelewer.

Die feit dat die toenmalige Amerikaanse president Jimmy Carter nie by magte was om die gyselaarsdrama van die Amerikaanse ambassade op te los nie, het daartoe bygedra dat hy in die presidentsverkiesings van 1980 teen Ronald Reagan verloor het.



</doc>
<doc id="48342" url="https://af.wikipedia.org/wiki?curid=48342" title="Rewolusie">
Rewolusie

'n Rewolusie (ook gespel revolusie) is 'n skielike en radikale omslag of verandering. Dit is daarmee die teenhanger van ewolusie (of evolusie), wat 'n geleidelike verandering is. Die verandering kan na 'n plotselinge verandering in die sosiale of politieke instellings verwys, maar kan ook na groot kulturele of ekonomiese omslae verwys. Die term self kom oorspronklik uit die astronomie, waar mense dit gebruik het as "omwenteling van hemelliggame". Die term het tydens die Franse Rewolusie gebruiklik geword.

In die politiek word met "rewolusie" gewoonlik die afsetting van 'n magshebber of regering en/of 'n plotselinge verandering van politieke verhoudinge en politieke stelsels bedoel. 'n Geweldlose rewolusie word 'n fluweelrewolusie genoem. 'n Rewolusie wat 'n wysiging van heerser behels, maar nie een van stelsel nie, heet ook wel 'n paleisrewolusie.

Daar is baie verskillende tipologieë van rewolusies in die sosiale wetenskap en letterkunde. Alexis de Tocqueville onderskei tussen;

• politieke rewolusies, skielike en gewelddadige rewolusies wat nie net 'n nuwe politieke stelsel wil vestig nie, maar om ook 'n hele samelewing te transformeer;

• stadig maar omvattende transformasies van die hele samelewing wat verskeie geslagte neem (soos veranderinge in godsdiens).
Een van verskeie Marxistiese tipologieë verdeel rewolusies in;

• pre-kapitalistiese

• vroeë "bourgeois",

• "bourgeois",

• bourgeois-demokratiese,

• vroeë proletariese

• sosialistiese
Charles Tilly, 'n moderne geleerde van rewolusies, onderskei tussen;

• staatsgreep ('n bo na onder oorname van mag)

• burgeroorlog

• opstand, en

• "Groot Rewolusie" ('n rewolusie wat ekonomiese en sosiale strukture sowel as politieke instellings transformeer, soos die Franse Rewolusie van 1789, Russiese Rewolusie van 1917, of Islamitiese Rewolusie van Iran). 
Mark Katz het ses soorte rewolusies geïdentifiseer;

• landelike rewolusie

• stedelike rewolusie

• "Coup d'etat", b.v. Egipte, 1952

• Rewolusie van bo, bv. Mao Zedong se groot sprong vorentoe van 1958

• Rewolusie van buite, bv. die geallieerde invalle van Italië, 1944 en Duitsland, 1945.

• Omwenteling deur osmose, bv. die geleidelike Islamisering van verskeie lande.
Hierdie kategorieë is nie onderling uitsluitend nie; die Russiese rewolusie van 1917 het met die stedelike rewolusie begin om die Tsaar te ontroon, gevolg deur 'n landelike revolusie, gevolg deur die Bolsjewistiese staatsgreep in November. Katz het ook rewolusies soos volg kruisgeklassifiseer;

• Sentrale state, gewoonlik Grootmagte, wat 'n leidende rol speel in 'n Rewolusionêre golf; bv die USSR, Nazi-Duitsland, Iran sedert 1979. 

• Aspirant rewolusies, wat die Sentrale rewolusie volg

• Ondergeskikte of marionetrewolusies

• Mededingende rewolusies, bv. kommunistiese Joego-Slawië en China na 1969

'n Verdere dimensie aan Katz se tipologie is dat rewolusies teen (anti-monargie, anti-diktatoriaal, anti-kommunistiese, anti-demokratiese) of vir (pro-fascisme, pro-kommunisme, pro-nasionalisme, ens.) is. In die laaste geval is 'n oorgangstydperk dikwels nodig om te besluit oor die rigting wat geneem is.

Ander vorme van rewolusie, geskep vir ander tipologieë, sluit in die sosiale rewolusies; proletariese of kommunistiese rewolusies (geïnspireer deur die idees van marxisme wat daarop gemik is om kapitalisme met kommunisme te vervang); mislukte of gestaakte rewolusies (rewolusies wat nie mag verkry ná tydelike oorwinnings of grootskaalse mobilisasie nie); of gewelddadige versus nie-gewelddadige rewolusies. 

Die term rewolusie is ook gebruik om omvattende veranderinge buite die politieke sfeer aan te dui. Sulke omwentelinge word gewoonlik erken as die transformasie in die samelewing, kultuur, filosofie en tegnologie veel meer as politieke stelsels; hulle staan dikwels bekend as sosiale rewolusies. Sommige kan wêreldwyd wees, terwyl ander beperk is tot enkele lande. Een van die klassieke voorbeelde van die gebruik van die woord revolusie in die konteks is die Industriële Rewolusie, of die Kommersiële Rewolusie. Let daarop dat sulke rewolusies ook die "stadige rewolusie" definisie van Tocqueville pas. 'n Soortgelyke voorbeeld is die Digitale Rewolusie.

Die woord "rewolusie" word meestal gebruik om 'n verandering in sosiale en politieke instellings aan te dui. Jeff Goodwin gee twee definisies van 'n rewolusie. Eerstens, 'n breë een, insluitend enige en alle gevalle waarin 'n staat of 'n politieke regime omvergewerp word en sodoende deur 'n populêre beweging op 'n onreëlmatige, buitekonstitusionele en / of gewelddadige manier verander word. Tweedens, 'n beperkte een waarin rewolusies nie net massamobilisering en regimeverandering behels nie, maar ook min of meer vinnige en fundamentele sosiale, ekonomiese en / of kulturele verandering, gedurende of kort ná die stryd om staatsmag. Jack Goldstone definieer 'n rewolusie as 'n poging om die politieke instellings en die regverdigings vir politieke gesag in die samelewing te transformeer, gepaardgaande met formele of informele massamobilisering en nie-geïnstitusionaliseerde aksies wat owerhede ondermyn.

Politieke en sosio-ekonomiese rewolusies word in baie sosiale wetenskappe, veral sosiologie, politieke wetenskap en geskiedenis bestudeer. Onder die voorste geleerdes in daardie gebied was of is Crane Brinton, Charles Brockett, Farideh Farhi, John Foran, John Mason Hart, Samuel Huntington, Jack Goldstone, Jeff Goodwin, Ted Roberts Gurr, Fred Halliday, Chalmers Johnson, Tim McDaniel, Barrington Moore, Jeffery Paige, Vilfredo Pareto, Terence Ranger, Eugen Rosenstock-Huessy, Theda Skocpol, James Scott, Eric Selbin, Charles Tilly, Ellen Kay Trimberger, Carlos Vistas, John Walton, Timothy Wickham-Crowley, en Eric Wolf.

Wetenskaplikes van rewolusies, soos Jack Goldstone, onderskei vier huidige generasies van wetenskaplike navorsing wat handel oor rewolusies. Die geleerdes van die eerste generasie, soos Gustave Le Bon, Charles A. Ellwood, of Pitirim Sorokin, was hoofsaaklik beskrywend in hul benadering, en hul verduidelikings van die verskynsels van rewolusies was gewoonlik verwant aan sosiale sielkunde, soos Le Bon se massapsigologie teorie.

Tweede generasie teoretici het gepoog om gedetailleerde teorieë te ontwikkel oor waarom en wanneer rewolusies ontstaan, gegrond op meer komplekse sosiale gedragsteorieë. Hulle kan in drie belangrike benaderings verdeel word: sielkundige, sosiologiese en politieke.

Die werke van Ted Robert Gurr, Ivo K. Feierbrand, Rosalind L. Feierbrand, James A. Geschwender, David C. Schwartz en Denton E. Morrison val in die eerste kategorie. Hulle het teorieë oor kognitiewe sielkunde en frustrasie-aggressieteorie gevolg en die oorsaak van rewolusie in die gemoedstoestand van die massas gesien. Terwyl hulle verskil in hul benadering oor wat presies veroorsaak het dat die mense opstandig raak (bv. modernisering, resessie, of diskriminasie), het hulle ooreengekom dat die primêre oorsaak van rewolusie die wydverspreide frustrasie met sosio-politieke situasie was.

Die tweede groep, saamgestel uit akademici soos Chalmers Johnson, Neil Smelser, Bob Jessop, Mark Hart, Edward A. Tiryakian en Mark Hagopian, volg in die voetspore van Talcott Parsons en die strukturele funksionalistiese teorie in sosiologie. Hulle beskou die samelewing as 'n stelsel in ewewig gesien tussen verskillende hulpbronne, eise en substelsels (politieke, kulturele, ens). Soos in die sielkundige skool het hulle verskil in hul definisies van wat onewewigtigheid veroorsaak, maar het ooreengekom dat dit 'n toestand is van 'n ernstige ongelykheid wat verantwoordelik is vir rewolusies.

Ten slotte het die derde groep, waaronder skrywers soos Charles Tilly, Samuel P. Huntington, Peter Ammann en Arthur L. Stinchcombe die pad van die politieke wetenskap gevolg en gekyk na pluralistiese teorie en belangegroep-konflikteorie. Hierdie teorieë sien gebeurtenisse as uitkomste van 'n magstryd tussen mededingende belangegroepe. In so 'n model gebeur rewolusies wanneer twee of meer groepe nie binne 'n normale besluitnemingsproses tradisioneel in 'n gegewe politieke stelsel tot 'n ooreenkoms kan kom nie, en terselfdertyd genoeg hulpbronne het om mag aan te wend om hul doelwitte na te streef.

Die tweede generasie teoretici het die ontwikkeling van die rewolusies gesien as 'n tweestap proses; Eerstens, sommige veranderinge veroorsaak dat die huidige situasie anders is as die verlede; Tweedens skep die nuwe situasie 'n geleentheid vir 'n rewolusie. In daardie situasie is 'n gebeurtenis wat in die verlede nie voldoende sou wees om 'n rewolusie te veroorsaak nie (byvoorbeeld 'n oorlog, 'n oproer, 'n slegte oes), nou voldoende. As owerhede egter bewus is van die gevaar, kan hulle steeds 'n rewolusie deur hervorming of onderdrukking voorkom.

Baie sulke vroeë studies van rewolusies was geneig om op vier klassieke gevalle te konsentreer: bekende en onkontroversiële voorbeelde wat feitlik alle definisies van rewolusies pas, soos die Glorieryke Rewolusie (1688), die Franse Rewolusie (1789-1799), die Russiese Rewolusie van 1917, en die Chinese Rewolusie (ook bekend as die Chinese Burgeroorlog) (1927-1949). In sy "The Anatomy of Revolution" het die Harvard-historikus, Crane Brinton, egter gefokus op die Engelse Burgeroorlog, die Amerikaanse Rewolusie, die Franse Rewolusie en die Russiese Rewolusie.

Mettertyd het geleerdes honderde ander gebeure as rewolusies begin ontleed en verskille in definisies en benaderings het nuwe definisies en verduidelikings tot gevolg gehad. Die teorieë van die tweede generasie is gekritiseer vir hul beperkte geografiese omvang, probleme in empiriese verifikasie, asook dat hulle sommige spesifieke rewolusies kan verduidelik, het hulle nie verduidelik waarom rewolusies nie in ander samelewings in baie soortgelyke situasies plaasgevind het nie.



</doc>
<doc id="48343" url="https://af.wikipedia.org/wiki?curid=48343" title="Adam Smith">
Adam Smith

Adam Smith (* 5 Junie 1723, † 17 Julie 1790) was 'n Skotse ekonoom wat gesien word as die grondlegger van die klassieke liberalisme.

Hy was van mening dat die nastrewe van die eie indiwiduele belang in die beste maatskaplike belang is. 'n Vrye mark sou volgens hom die meeste vir die samelewing as 'n geheel oplewer. 'n "Onsigbare hand" van hierdie vrye mark sou die aanwending van hulpbronne effektief organiseer, wat tot harmonie en ewewig sou lei.

Adam Smith is in Kirkcaldy, Fife in Skotland gebore en het aan die Universiteit van Glasgow etiek ("moral philosophy)" gestudeer waarna hy met 'n beurs aan Balliol College, 'n onderdeel van die Universiteit van Oxford, gaan studeer het. In 1748 het hy aan die Universiteit van Edinburgh begin doseer. In 1751 is hy tot hoogleraar in die logika aan die Universiteit van Glasgow benoem; hierdie funksie is in 1752 op die gebied van die etiek voortgesit.

In 1778 is hy as kommisaris van die doeane in Skotland aangewys en het hy by sy moeder in Panmure House in Edinburgh se Canongate gaan woon.

Sy belangrikste werk, "An Inquiry into the Nature and Causes of the Wealth of Nations" ('n ondersoek na die aard en oorsake van die rykdom van nasies; gewoonlik kortweg na verwys as "The Wealth of Nations" — 1776), het hy aan die Amsterdamse bankier Henry Hope opgedra. In "The Wealth of Nations" het Smith die basis vir die ekonomiese liberalisme gelê. Dit het gou en gemaklik ingang gevind in die toe nuut onafhanklike Verenigde State en in die Verenigde Koninkryk, as gevolg van die ekonomiese krisis wat deur die Amerikaanse Onafhanklikheidsoorlog veroorsaak is. Uiteindelik sou hierdie publikasie die doodsteek beteken vir die merkantilisme, wat eeuelang die ekonomie in Europa beheer het.

Naas hierdie werk het hy "The Theory of Moral Sentiments" geskryf, waarin hy sy etiek uiteengesit het.


</doc>
<doc id="48344" url="https://af.wikipedia.org/wiki?curid=48344" title="Satan">
Satan

Satan (ook die duiwel of Lusifer) is 'n gevalle aartsengel in die Abrahamitiese gelowe wat deur God uit die hemel gewerp is toe hy teen dié in opstand gekom het. Hy is die leier van die rebellerende gevalle engele wat onder sy aanvoering God verlaat het en wat in religieuse kringe as die verpersoonliking van die kwaad gesien word.

Satan is volgens tradisionele Christene, Jode en Moslems nooit gelykwaardig aan God nie. Hulle verwerp dan ook die gedagte dat daar 'n soort tweestryd aan die gang is tussen 'n "mag van die goede" en 'n daarteenoor gestelde "mag van die kwade", wat ewe sterk is. God het, volgens hierdie opvattings, die laaste woord.

'n Groot deel van die populêre, algemeen bekende kenmerke van die duiwel is egter nie deel van die opvattings van huidige popmitologie nie, maar bestaan uit 'n mengsel van ou en nuwe niereligieuse opvattings.


</doc>
<doc id="48348" url="https://af.wikipedia.org/wiki?curid=48348" title="Sjah">
Sjah

Sjah (شاه) is 'n Persiese woord wat "koning" beteken. Die woord is 'n verbastering van die proto-Indiese "kshatriya", iemand wat 'n kshatra(p) of domein regeer en dus koning is. In die Achaemenide-ryk was die eretitel van die sjah "koning der konings".

Die woord word in die Afrikaanse woord "skaak" herken, van die skaakspel wat na die koning vernoem is. Die term "skaakmat" ("sjah" + Persies "maata") beteken letterlik "die koning is hulpeloos". Alhoewel "mat" (vergelyk mart, mort) Arabies vir "dood" is en "skaakmat" dus gereeld as "die koning is dood" vertaal word, is hierdie uitdrukking reeds deur die Perse gebruik nog voordat die spel na die Arabiese wêreld versprei het.

Die woord "sjah" kom in baie Persiese name voor:

In die geskiedenis het die Persiese Ryk tientalle konings of sjahs geken, maar in die daaglikse taalgebruik geld Mohammad Reza Pahlavi as "die" sjah.


</doc>
<doc id="48349" url="https://af.wikipedia.org/wiki?curid=48349" title="Ajatolla">
Ajatolla

Ajatolla (Arabies: آية الله; Persies: آیت‌الله; Engels: ayatollah) is 'n hoë titel wat aan Sjiïtiese geestelikes gegee word. Die woord beteken "teken van God" en dié wat die titel het, is kenners van Islam, asook regspraak, etiek en filosofie. Meestal gee ajatollas les aan godsdiensskole. Sommige het die titel groot-ajatolla.

Bekende ajatollas:


</doc>
<doc id="48350" url="https://af.wikipedia.org/wiki?curid=48350" title="Pachuca de Soto">
Pachuca de Soto

Pachuca de Soto is die hoofstad en grootse stad in die Meksikaanse deelstaat van Hidalgo. Die stad het 'n bevolking van 267 751 in 2005 gehad.

Pachuca de Soto is 'n Meksikaanse stad, die hoofstad van Hidalgo staat en die hoof van die munisipaliteit met dieselfde naam. Dit is algemeen bekend deur die inwoners van die stad en vir die res van die Mexicanen as die pragtige elegante, en dat tussen Junie en Oktober tot winde bereik 75 km/h in die noordooste.

Die naam "de Soto" is toegepas in die erkenning van Manuel Fernando Soto, 'n inwoner van die gemeente van Tulancingo, wat beskou word as die belangrikste dryfkrag in die skep van die stand van die Hidalgo.

Dit is die setel van die CF Pachuca, gestig in 1901, wat die stad staan bekend as die "Wieg van die sokker in Meksiko". Die stad saam met Real del Monte is wyd bekend vir sy kombuis wei hoofsaaklik.

Die inwoners is bekend as "Pachuqueños", met 'n bevolking van 267 751 inwoners en 438 692 in die metropolitaanse gebied. Dit is geleë 96 km noord van Meksikostad, met 'n hoogte van 2 400-2 800 meter bo seevlak.


</doc>
<doc id="48360" url="https://af.wikipedia.org/wiki?curid=48360" title="Tshabalala">
Tshabalala

Tshabalala is 'n Suid-Afrikaanse van en kan na die volgende persone verwys:



</doc>
<doc id="48365" url="https://af.wikipedia.org/wiki?curid=48365" title="Hwange">
Hwange

Hwange (voorheen Wankie) is 'n dorp in westelike Zimbabwe. Volgens die 1992 sensus het die dorp 'n bevolking van 42 581 gehad. Hwange is ook naby die Hwange Nasionale Park geleë, die grootste in Zimbabwe.


</doc>
<doc id="48368" url="https://af.wikipedia.org/wiki?curid=48368" title="Arsenal F.C.">
Arsenal F.C.

Arsenal Football Club is 'n professionele Londense sokkerspan wat in die Engelse Premier League speel. Hulle is een van die mees suksesvolle Engelse sokkerspanne en het al drie keer die Premier League gewen. Die klub dra rooi-en-wit truie en hul tuisveld is die Emirates Stadium in Noord-Londen. Hulle bynaam is "The Gunners".
Afrigter : Unai Emery.

Die klub is in 1886 in Woolwich, Suidoos-Londen, gestig en is vernoem na die Royal Arsenal wapenfabriek. In 1913 het die klub na die Highbury Stadium in Islington, Noord-Londen, geskuif, en in 2006 na die nuwe, groter, Emirates Stadium, ongeveer 'n half-kilometer vanaf Highbury.






http://www.arsenal.com


</doc>
<doc id="48376" url="https://af.wikipedia.org/wiki?curid=48376" title="Collie Buddz">
Collie Buddz

Collie Buddz (gebore Colin Harper, 21 Augustus 1981) is 'n reggae- en dancehall-kunstenaar van Bermuda, bekend vir sy enkelspeler ""Come Around"".



</doc>
<doc id="48380" url="https://af.wikipedia.org/wiki?curid=48380" title="Karibiese walrus">
Karibiese walrus

Die Karibiese walrus was 'n walrusspesie wat in die Karibiese See voorgekom het en drie miljoen jaar gelede uitgesterf het.

Die spesie was in Junie 2010 die onderwerp van 'n ondersoek in die Amerikaanse Kongres. Die oliemaatskappye het tydens die opstel van hulle veiligheidsdokumente teks vanaf 'n dokument wat oorspronklik vir die olieborings in Alaska opgestel is, gekopieer. Na die kopiëring is verwysings na gevare vir die (Arktiese) Walrusse agtergelaat. Dis nie net BP wat hierdie fout gemaak het nie, maar ook ander groot oliemaatskappye.

Die fout het die oliemaatskappye se beeld groot skade berokken en tot heelwat kommentaar in Amerikaanse media gelei.


</doc>
<doc id="48389" url="https://af.wikipedia.org/wiki?curid=48389" title="Vroulike genitale verminking">
Vroulike genitale verminking

Vroulike genitale verminking, ook vroulike besnyding, is 'n omstrede prosedure waartydens die vroulike geslagsdele (gewoonlik die klitoris) vir nie-mediese redes verwyder of beseer word. Die prosedure word vir tradisionele, kulturele en gelowige redes uitgevoer. In baie kulture word dit as 'n deurgangsrite beskou en word dit tussen die ouderdom van 0 en 15 uitgevoer.

Die prosedure word veral in Afrika uitgevoer, maar ook in die Midde-Ooste en, a.g.v. globalisering, het die gewoonte ook na die Weste uitgebrei. 'n Beraamde 100 tot 140 miljoen vroue dwarsoor die wêreld is besny, waarvan 92 miljoen in Afrika.

Genitale verminking is uiters pynlik, aangesien die geslagsdele die meeste senuweepunte bevat. Die omstandighede waarin dit uitgevoer word stel miljoene meisies se lewe in gevaar, veral in Afrika. Dit word gewoonlik deur tradisionele besnyders in onhigiëniese omstandighede (dikwels sonder verdowing) uitgevoer, wat tot oormatige bloeding kan lei, asook probleme met urinering. Komplikasies kan later in 'n vrou se lewe ook tot probleme tydens haar bevalling of selfs die dood van haar baba lei.

Die omstredenheid van die prosedure berus op die feit dat dit geen gesondheidsvoordele inhou nie en dat die verminking of verwydering van 'n vrou se geslagsdele wêreldwyd as 'n skending van menseregte beskou word. Volgens die WGO is dit 'n skending van kinderregte, 'n persoon se reg tot gesondheid, veiligheid en liggaamlike integriteit, die reg om nie gemartel of aan wrede, onmenslike of afbrekende behandeling onderwerp te word nie, asook die reg tot lewe, in die gevalle waar die prosedure in die dood eindig.

Dit word ook as diskriminerend en simbolies van die ongelykheid tussen mans en vroue gesien. Besnyde vroue kan nie seksuele bevrediging ervaar nie en haar lojaliteit aan haar man word so "gewaarborg".

Verskillende vorms van besnyding word as vroulike genitale verminking beskou.


Oor die algemeen word die prosedure op jong meisies uitgevoer, van na die geboorte tot die ouderdom van 15. Nou en dan word dit ook op volwasse vroue uitgevoer. 'n Beraamde drie miljoen meisies word elke jaar in Afrika besny.

Die gebruik is veral algemeen in die westelike, oostelike en noordoostelike streke van Afrika, maar ook in sommige lande in Asië en die Midde-Ooste (byvoorbeeld Jemen, Saoedi-Arabië, Irak, Jordanië en Sirië) en in buitelandse gemeenskappe in die weste, byvoorbeeld die V.S.A., Australië, Kanada, Denemarke, Frankryk, Italië, Nederland, Swede en die Verenigde Koninkryk. Daar is egter 'n groot verskil in die aantal besnyde vroue in Afrika- en Westerse lande: in Kenia is 'n beraamde 32% van die vroulike bevolking besny (98% in die noordoostelike streke), in vergelyking met 'n beraamde 76 000 in die Verenigde Koninkryk.

In sommige ontwikkelende lande is die prosedure steeds wettig, of word dit nie deur 'n spesifieke wet gedek nie.

Vroulike genitale verminking word in verskeie kulture regoor die wêreld vir verskeie redes uitgevoer. In sommige lande het dit as deel van 'n ouer geloof ontstaan, maar, alhoewel 'n nuwer geloof miskien tans heers, het die gebruik 'n tradisie geword en word dit deur die kultuur aanvaar.

Baie kulture glo dat vroulike besnydenis nodig is om 'n meisie goed op te voed - 'n goeie manier om haar op volwassenheid en die huwelik voor te berei. Dikwels gaan dit gepaard met die geloof dat dit "onfatsoenlike" seksuele gedrag ontmoedig, soos voorhuwelike seks en ontrouheid. Die skending van die klitoris of die vernouing/hegting van die vaginale opening sorg vir onbevredigende of pynlike geslagsgemeenskap en daar word geglo dat hierdie vroue dan die verleiding van 'n voorhuwelikse of buite-egtelike seksuele verhouding sal weerstaan.

Daar is ook 'n heersende geloof in sommige kulture dat hierdie geslagsdele immoreel of "vuil" is en dat besnydenis die sedigheid en skoonheid van hierdie meisies verseker.

Géén van die wêreld se godsdienste skrifte vereis of beveel vroulike besnydenis aan nie. Binne-in dieselfde gelowe is daar leiers wat dit aanveg of juis vir die behoud daarvan veg.

Die besnyding van 'n vrou se geslagsdele is nie voordelig vir haar gesondheid nie, maar juis nadelig vir haar fisiese en/of geestelike gesondheid, aangesien dit die verwydering/beskadiging van gesonde geslagsweefsel behels en inbreuk maak op die normale funksionering van die vroulike liggaam. In die meerderheid gevalle word dit ook sonder verdowing gedoen, met 'n glasskerf, stomp mes of skerp blik as instrument.

Onmiddellike komplikasies:

Langtermynkomplikasies:

In die geval van infubilasie word die gehegte vaginale opening weer oopgemaak om seksuele omgang met haar man toe te laat en daarna weer geheg. By swanger vroue word die hegting dan ook weer verwyder voor geboorte en daarna weer geheg. Hierdie herhaalde hegting van die opening verhoog die risiko van beide onmiddellike en langtermynkomplikasies.

Drie van die Verenigde Nasies se instellings, die Wêreldgesondheidsorganisaie (WGO), die Kinderfonds (UNICEF) en die Bevolkingsfonds (UNFPA), het in 1997 'n verklaring teen vroulike genitale verminking uitgereik. In 2008 is 'n nuwe weergawe uitreik, wat wyer ondersteuning ontvang het, met die doel om afskaffing van die prosedure aan te moedig.

Instellings streef onder andere na die onwettigverklaring van vroulike genitale verminking in alle lande. Daar word egter gevrees dat deur die prosedure bloot te verban 'n ongewenste effek sal hê, waar, soos in die geval van onwettige aborsies, families hulle tot besnyders op die "swart mark" sal wend, wat net tot hoër sterfgetalle sal lei. Daar word dus gepoog om gemeenskappe te oortuig om dit af te skaf, deur die beskadigende effekte daarvan op vrouens te beklemtoon. Uit ondersoek het geblyk dat hierdie metode die suksesvolste is en dat, sodra 'n gemeenskap van die nadele van die prosedure oortuig is, dit vinnig stopgesit word.

Die WGO merk egter dat die prosedure toenemend deur opgeleide gesondheidsmedewerkers uitgevoer word en, alhoewel dit tot 'n afname in onmiddellike komplikasies kan lei, dit dui op 'n groter aanvaarding van die gebruik binne-in 'n kultuur.




</doc>
<doc id="48400" url="https://af.wikipedia.org/wiki?curid=48400" title="Carl Wilhelm Scheele">
Carl Wilhelm Scheele

Carl Wilhelm Scheele (Stralsund, 9 Desember 1742 – Köping, 21 Mei 1786) was 'n Sweedse chemiese apteker en die ontdekker van 'n aantal chemiese elemente. Van die elemente wat hy ontdek het sluit in: suurstof, stikstof, barium, chloor, mangaan en wolfram.


</doc>
<doc id="48402" url="https://af.wikipedia.org/wiki?curid=48402" title="TED">
TED

TED, 'n afkorting vir "Technology, Entertainment, Design", is 'n Amerikaanse privaatstigting sonder winsbejag. Die stigting hou elke jaar vier-dag lange konferensies in Amerika, Europa en Asië, waartydens talle sprekers mense inlig en vermaak deur 'n lesing oor 'n spesifieke onderwerp.

Die eerste konferensie is in 1984 as 'n eenmalige gebeurtenis gehou, maar vind sedert 1990 jaarliks plaas. Die doel van die konferensie is om mense 'n podium te gee waarvandaan hulle ander kan oortuig van hulle visies of nuwe idees – vandaar die stigting se leuse: "ideas worth spreading". Die vroeë konferensies, wat slegs in Amerika gehou is, het op tegnologie en ontwerp gefokus, maar soos die gewildheid van die lesings toegeneem het, het die verskeidenheid onderwerpe ook toegeneem en vandag word byna alle aspekte van wetenskap en kultuur verteenwoordig. Bekende TED-sprekers in die verlede was onder andere Bill Clinton, Al Gore, Gordon Brown, Richard Dawkins, Bill Gates, die stigters van Google en verskeie Nobelpryswenners. Video's van byna alle lesings word op die stigting se webwerf en ook ander webwerwe beskikbaar gestel vir die algemene publiek.

Van 2005 tot 2009 het die stigting elke jaar drie geldpryse aan wenners geskenk, met die doel om hulle "wens om die wêreld te verander" te help realiseer. Sedert 2010 word slegs een wenner gekies, in 'n poging om te verseker dat die gekose "wens" 'n werklikheid kan word. Die wenner se wens word op die jaarlikse hoofkonferensie bekendgemaak, in 'n toespraak wat nie langer as 18 minute mag duur nie.

Die inhoud van die lesings word só aangebied dat dit vir die leek toeganklik is; die lesings is nie bedoel om bloot teoretiese kennis oor te dra nie, maar ook om begrip en bewussyn te kweek.



</doc>
<doc id="48405" url="https://af.wikipedia.org/wiki?curid=48405" title="586 v.C.">
586 v.C.




</doc>
<doc id="48409" url="https://af.wikipedia.org/wiki?curid=48409" title="Studenteraad">
Studenteraad

'n Studenteraad (SR) is 'n verkose vergadering van studente aan 'n universiteit of ander tersiêre instelling. 'n Studenteraad verteenwoordig die belange van die studentegemeenskap en lê dit voor aan die universiteit se bestuur. Hulle verteenwoordig ook die instansie by nasionale en internasionale studenteliggame. Studente kies gewoonlik 'n voorsitter, ondervoorsitter en ampsdraers uit eie geledere. Naas die pligte wat aan die studenteraad opgelê word, word sekere voorregte ook aan lede toegeken.



</doc>
<doc id="48410" url="https://af.wikipedia.org/wiki?curid=48410" title="Knesset">
Knesset

Die Knesset (Hebreeus: כנסת – HaKeneset, letterlik: "die vergadering" of "die samekoms") is die volksverteenwoordiging van die Staat Israel. Die gebou van die Knesset lê in Israel se hoofstad Jerusalem.

Die parlement bestaan uit 120 lede, waaronder 'n voorsitter. Die lede geniet immuniteit en word volgens eweredige verteenwoordiging verkies. Die huidige voorsitter is Yuli-Yoel Edelstein van die Likoed-party.

Die wetgewende mag berus by die Knesset, wat onderverdeel is in kommissies. 'n Nuwe regering moet goedgekeur word deur die volksverteenwoordiging en ook kies die Knesset die president. Die lede van die regering is daarbenewens lid van die parlement (die huidige regering is die Netanyahu IV-kabinet).

Die Knesset mag sig ontbind en nuwe verkiesings uitskryf.

Op 9 April 2019 is die verkiesings vir die 21ste Knesset gewees. Die verkiesings is gewen deur die Likoed, op die voet gevolg deur die nuweling Blou en Wit. Veral die Arbeidsparty en Kulanu het baie verloor. In die algemeen kan word gesê dat die regs-nasionalistiese partye het gewen. Op 30 April 2019 is die 21ste Knesset ingesweer.

Die premier Benjamin Netanyahu se poginge om 'n nuwe regering te vorm het misluk. Daarom het op 17 September 2019 nuwe verkiesings vir die 22ste Knesset gehou. Weer het Netanyahu tevergeefs geprobeer 'n nuwe regering te vorm. Opposisieleier Benny Gantz probeer nou 'n nuwe kabinet te maak.

Notas:

alle jare: Verenigde Torah Jodedom: Agudat Yisrael en Degel HaTorah.



</doc>
<doc id="48421" url="https://af.wikipedia.org/wiki?curid=48421" title="Telefoonhokkie">
Telefoonhokkie

Die telefoonhokkie, openbare telefoon, oproephokkie of tiekieboks, is ’n klein struktuur wat met ’n betaaltelefoon toegerus is en vir ’n telefoongebruiker se gerief ontwerp is. In die Verenigde State van Amerika en Kanada word die benaming "telephone booth" gebruik, terwyl daar in die Verenigde Koninkryk en die res van die Statebond van ’n "telephone box" of "phone-box" gepraat word. In die Verenigde Koninkryk word die telefoonhokkie gekenmerk deur die aanwesigheid van ’n deur (om privaatheid te bied) en ’n venster (sodat ander mense kan weet wanneer die telefoon beset word). In hierdie telefoonhokkie kan daar dikwels ’n telefoongids te vinde wees, terwyl ’n telefoonhokkie in ’n meer formele ligging, soos in ’n hotel, met ’n pen, papier en selfs ’n sitplek toegerus kan wees. ’n Buitenshuise telefoonhokkie kan van metaal of plastiek gemaak wees om weerstand teen die elemente ruwe gebruik te bied, terwyl ’n binnenshuise telefoonhokkie meer noukeurig rakende die argitektuur en meublement afgewerk kan wees. 
Op die meeste buitenshuise telefoonhokkies sal die telefoondiensteverskaffer se naam en naambeeld pryk.

Langafstandoproepe is nie veel gedurende die 19de eeu gemaak nie: stemme en geraas in die agtergrond van die telefoonhokkie kon by die ontvanger gehoor word, en boonop kon die harde gepraat in die praatbuis, veral op die platteland, die bure steur. Om hierdie probleme die hoof te bied, is "stilhokkies" opgerig. Die meeste was by die persele van telefoonmaatskappye te vinde, en is weelderig toegerus, tot by die eeuwending, toe hulle by spoorwegstasies, hotelle en ander plekke waar ’n menigte mense verwag is, hul verskyning begin maak het. Hulle het in die 1910’s in nywerheidslande meer algemeen, maar minder weelderig, geword.
’n Bekende gier onder studente in 1959 was telefoonhokkieopstopping ("phone booth stuffing"), waar gekyk is hoeveel mense moontlik in ’n standaard telefoonhokkie geprop kon word. 

Vanaf die 1970’s het betaaltelefone al hoe minder in die VSA in hokkies verskyn. In plekke waar hulle vroeër algemeen voorgekom het, is hulle amper heeltemal deur oningeslote telefone vervang (soortgelyk aan die moderne Suid-Afrikaanse telefoonhokkies).
Dit is in die Verenigde State gedoen in ’n poging om die betaalfone meer toeganklik vir die gestremdes te maak. In die Verenigde Koninkryk het die telefone meestal in hulle hokkies behoue gebly. Weens die 1990’s se sellulêre telefoon-handelshoogty, het die aantal telefoonhokkies in Brittanje skerp begin afneem.

Die meeste plekke bied betaaltelefone wat aan ’n oopraamstruktuur, eerder as in hokkies, gemonteer is. Hierdie gebrek aan privaatheid en gemak ontmoedig lang oproepe in ’n gebied waar daar 'n hoë aanvraag is, soos by ’n lughawe.

Spesiale toerusting wat by party telefoonhokkies geïnstalleer kan word, is versoenbaar met ’n gebruiker se rekenaar, ’n draagbare faksimileemasjien of ’n telekommunikasiemiddel vir die dowes.

Die telefoongebruiker betaal vir die oproep deur munte deur ’n gleufie in die telefoon te plaas, deur ’n betaalkode op die telefoon se toetse in te tik, deur ’n sleepkaart (""Swipe & Call"") of ’n telefoonkaart te gebruik.
Munttelefone neem gewoonlik die geld alvorens ’n oproep gemaak word, en keer dit uit indien daar geen antwoord vanaf die ontvanger is nie. Ander fone, soos dié wat in die VK tot die vroeë 1980’s gebruik is, neem slegs die geld sodra die persoon aan die ander kant geantwoord het, deur die oproep te blokkeer totdat die geld inbetaal word. Party betaaltelefone is met ’n kaartleser toegerus, wat betaling deur ’n kredietkaart moontlik maak. Waar ’n oproeper op geen wyse die oproep kan betaal nie, kan die telefoondiensteverskaffer die ontvanger vra of hy/sy die onkostes sal dek. Dit staan as ’n kollekteeroproep bekend. Daar kan ook na die telefoonhokkie self geskakel word, hoewel nie alle telefoonhokkies inkomende oproepe sal aanvaar nie. Lank voordat rekenaarindringing ’n algemene verskynsels was, het kwajongens planne beraam om die elektro-meganiese betaalmeganismes te bowe te kom, om gratis oproepe deur te voer. Dit was van die vroegste metodes van telefoonindringing.

Die toenemende gebruik van sellulêre telefone het gelei tot ’n dalende aanvraag vir betaaltelefone, maar die toenemende gebruik van skootrekenaars is besig om ’n nuwe diens op die been te bring. In 2003 het Verizon aangekondig dat die onderneming draadlose internetverbindings in die omte van hul telefoonhokkies in Manhattan sal aanbied. Vanaf 2006 het Verizon die Wi-Fi telefoonhokkiesdiens laat staan, ten gunste van ’n duurder Verizon Wireless’s EVDO-stelsel. Dit stel die rekenaargebruiker in staat om met nabygeleë internetdienste in verbinding te tree deur middel van ’n kortafstand-radio wat binne die telefoonhokkie ingebou is. Daar word betaal vir die gebruik, deur middel van ’n voorafgereëlde rekeningkode wat binne die gebruiker se rekenaar geberg word. Draadlose internettoegang is besig om telefoondienste-maatskappye aan te moedig om draadlose stasies op punte te plaas wat voorheen telefoonhokkies gehuisves het, hoewel sulke stasies ook in nuwe plekke soos biblioteke, kafees en treine ingang vind.

Die toename in vandalisme in sekere gebiede het verskeie maatskappye aangespoor om eenvoudiger telefoonhokkies met baie sterk betaalfone te vervaardig.

Die meeste telefoonhokkies in Noord-Ierland aanvaar twee geldeenhede: beide die Pond Sterling en die Euro, vanweë die nabyheid aan die Ierse Republiek. 

Soortgelyk word daar hoofsaaklik in die groot stede van Groot-Brittanje ook deur sekere telefoonhokkies beide die Pond Sterling en Euro aanvaar. Ander dienste wat die telefoonhokkies verskaf, is internettoegang, SMS-teksboodskappe en die gewone oproep.

In 2004 het Jordanië die eerste land ter wêreld geword wat geen telefoonhokkies oor die algemeen beskikbaar het nie. Die selfoongebruik het só toegeneem dat telefoonhokkies feitlik vir jare geensins gebruik is nie. Die twee privaatbetaalfoon-diensmaatskappye, naamlik ALO en JPP, het gesluit en daar is tans geen betaaltelefoondiens om van te praat nie. In 2007 het die Finnet-maatskappye en TeliaSonera Finland hul telefoondienste laat vaar; Elisa Oyj, wat die laaste operateur was, het ook dieselfde paadjie geloop. 

Tesame met die Rookverbanningswet in Engeland, is dit onwettig verklaar om in die meeste telefoonhokkies te rook. Dié rookwet vereis van die eienaars van die telefoonhokkies om nie-rook-bordjies op te sit, omrede dit as ’n geen-rookperseel geklassifiseer word.

Omrede die meeste telefoonhokkies langs die pad te vinde is en reeds van elektrisiteit gebruik maak, word daar nou beplan om in Madrid, Spanje se hoofstad, 30 uitgediende telefoonhokkies in laaipunte vir elektriese motors om te skakel. 

Party telefoonhokkies gaan bykomende dienste as laaistasies ("charging stations") lewer (soos deur Telefónica in Spanje).



</doc>
<doc id="48425" url="https://af.wikipedia.org/wiki?curid=48425" title="Tenoor">
Tenoor

Tenoor (vanuit Latyn: "tenere": "vashou") is 'n funksionele stem in musiek, naamlik die derde stem in die vierstemmige musikale harmonieleer.

Die term tenoor word ook gebruik vir:



</doc>
<doc id="48426" url="https://af.wikipedia.org/wiki?curid=48426" title="Brandon October">
Brandon October

Brandon October (30 Mei 1977) is 'n Suid-Afrikaanse sanger, TV-aanbieder en akteur. Hy het in 2002 die tweede plek (net na Heinz Winckler) in die Suid-Afrikaanse Idols verower. Sy debuutalbum, "Temptation" is in Oktober 2003 vrygestel en word in 2004 vir 'n SAMA-toekenning in die kategorie "Beste Pop Album" genomineer. October is 'n aanbieder op kykNET en mede-aanbieder van die gewilde Supersterre TV-musiekkompetisie wat op op SAUK2 gebeeldsend word.





</doc>
<doc id="48428" url="https://af.wikipedia.org/wiki?curid=48428" title="Egoli: Afrikaners is plesierig">
Egoli: Afrikaners is plesierig

Egoli: Afrikaners is plesierig is 'n oorwegend Afrikaanse vollengte rolprent met Engelse onderskrifte wat op 16 Junie 2010 in teaters in Suid-Afrika begin draai het. Die rolprent is vervaardig nadat die laaste op 31 Maart 2010 uitgesaai is. Die rolprent het 'n ouderdomsperk van 13GT (geweld, taal). Die skrywer en vervaardiger is Franz Marx, die regisseur is Bromley Cawood en die hoofrolle word deur David Rees en Darren Kelfkens vertolk.

Marx was gekant teen die vertoon van Engelse subtitels omdat hy glo dat dit meer steurend op die grootskerm as op televisie is. Nu Metro het egter aangedring dat subtitels vir Engelse kykers aangebring word omdat die rolprent meer Afrikaans as die TV-reeks bevat.

Die rolprent is 'n drama.


Niek en Joe doen saam diens op die grens. Na 'n hinderlaag vind 'n skietongeluk plaas wat die twee se lewens later beïnvloed. Sake soos kinderhandel, prostitusie, swart ekonomiese bemagtiging en emigrasie word in die rolprent aangespreek en oefen 'n invloed op die karakters uit. Die rolprent eindig met 'n skietvoorval op 'n wolkekrabber in Johannesburg, waarna die twee vrede met hulle verlede maak.




</doc>
<doc id="48431" url="https://af.wikipedia.org/wiki?curid=48431" title="Vlag van St. Lucia">
Vlag van St. Lucia

Die nasionale vlag van St. Lucia is op 22 Februarie 1979 amptelik in gebruik geneem. Die vlag vertoon ’n blou baan met ’n geel driehoek onder ’n swart byl met ’n wit fraiing.

Die swart-goud gelaagde driehoek simboliseer die Pitons (twee heuwels naby Soufrière wat die herkenningspunte van die eiland is).

Die blou agtergrond stel die tropiese lug voor asook die water wat St. Lucia omring. Die goud simboliseer vooruitgang en die sonskyn. Die swart en wit simboliseer harmonie tussen die verskillende rasse en die invloede van die swart- en blanke kulture wat goed saamwerk op die eiland. Die feit dat die swart ’n groter ruimte beslaan as die wit dui rofweg op die getalleverhouding van die verskillende rasse op die eiland.



</doc>
<doc id="48439" url="https://af.wikipedia.org/wiki?curid=48439" title="Franz Marx">
Franz Marx

Franz Marx (gebore 21 Maart 1942) is 'n Afrikaanse akteur, draaiboekskrywer, regisseur en vervaardiger.

Van die rolprente en TV-reekse waarin Marx as akteur te sien is:

Marx was die regisseur van die volgende rolprente:

Van die rolprente en TV-reekse wat Marx vervaardig het:


</doc>
<doc id="48443" url="https://af.wikipedia.org/wiki?curid=48443" title="Cloetespas">
Cloetespas

Die Cloetespas is 'n bergpas op die R327 wat Herbertsdale oor die Outeniekwaberge met Van Wyksdorp, Ladismith en Calitzdorp in die Klein Karoo verbind.

Hierdie redelik onbekende pas is reeds in die 1850's gebou en waarskynlik genoem na die familie wat die grond aan die suidelike kant van die pas besit het. Boere in die Klein Karoo direk noord van die pas het hierdeur 'n kortpad na Mosselbaai met sy hawe verkry. Voorheen moes hulle 70 km weswaarts gaan óm die Plattekloof of 20 km ooswaarts oor die Attakwaskloofpas. Herbertsdale is eers in 1865 en Van Wyksdorp in 1904 gestig.

Aanvanklik het die pas as Cloeteskraalpas bekend gestaan. Cloetesberg direk noord van die pas is 1 007 m hoog. Noordoos lê Spitskop op 1 029 m, noordnoordwes Vreysberg op 1 110 m en daarna sak die pas tot in die vallei van die Gouritsrivier. Met die Jan Mullerbrug (geopen in 1955) gaan die pad oor die Gourits. Omdat die rivier en sy talle sytakke 'n besonder wye opvanggebied het, kan hierdie brug betreklik maklik oorstroom. Gedurende die 1970's en 1980's is die roete verder verbeter.

Ná 1910 is die roete aangepas om die steiler dele uit te skakel. Aan die suidelike hang kan die ou paddele nog gesien word waar dit effens wes van die nuwe trajek loop. Die ou en nuwe dele sluit in die vallei aan die noordekant weer bymekaar aan. Op dié spesifieke punt is oorblyfsels van 'n klipfort uit die Tweede Vryheidsoorlog (1899-1902) wat destyds deur die "Mossel Bay District Mounted Troops" opgerig is. Dit staan op 'n klein koppie in die hoek gevorm deur die aansluiting van die ou en nuwe pad. 'n Kilometer verder na die Klein Karoo is nog 'n ruïne van 'n blokhuis. Dit het uitsig gebied oor die plat gedeelte van die pas wat na die Klein Karoo lei. Daar is selfs 'n derde bouval van 'n fortjie. Hulle moes verhinder dat Boere-kommando's hulp veral in die vorm van vars perde ontvang van ondersteuners in Suid-Kaapland; en van wapens en ammunisie voorsien word deur skepe aan die kus. In ander Suid-Kaapse passe was daar hoogstens twee van hierdie fortjies. Dit dui dalk op die belangrikheid van hierdie roete vir soldate te perd.

Hierdie pas en die Gouritsrivier vorm die skeiding tussen die Lange- en die Outeniekwaberge.




</doc>
